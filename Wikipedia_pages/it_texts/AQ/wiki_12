{"id": "2434616", "revid": "1948249", "url": "https://it.wikipedia.org/wiki?curid=2434616", "title": "Circuito di Snetterton", "text": "l circuito di Snetterton \u00e8 un tracciato situato nella Contea di Norfolk, Inghilterra. Sorge nei pressi del villaggio omonimo, a 20\u00a0km nord-est di Thetford ed a 30 sud-est di Norwich.\nStoria del circuito.\nNacque come aeroporto militare (RAF Snetterton Heath) per le operazioni militari della Royal Air Force durante la seconda guerra mondiale e fu attivo tra il maggio 1943 ed il novembre 1948.\nNel 1951 si disputarono le prime gare automobilistiche, organizzate dall\"'Aston Martin Owner's Club\", che un\u00ec le varie piste del vecchio aeroporto. Buona parte della sezione centrale si trovava quasi adiacente al percorso della statale A11.\nDa allora, il circuito sub\u00ec un gran numero di modifiche: la chicane Russell (cos\u00ec chiamata in onore di Jim Russell, che cre\u00f2 proprio su questo circuito la prima scuola di pilotaggio al mondo) fu aggiunta nel '65 per rallentare le auto in arrivo sul rettilineo di partenza, e che venne poi \"ammorbidita\" nel '67 e ridenominata in \"Russell Bend\"; nel 1974 venne anticipata l'entrata in pit-lane a poco prima della \"Russell Bend\", ma soprattutto venne aggiunta la configurazione \"Club\", di soli 3\u00a0km, che tagliava il \"Norwich Straight\" e l\"'Home Straight\" (facenti ora entrambi parte della configurazione \"Long\") attraverso il nuovo rettilineo Revett.Nel 1980, il \"Long Course\" venne abbandonato, probabilmente per far scendere i costi di gestione e manutenzione del circuito. Da allora il \"Norwich Straight\" viene utilizzato per un mercato domenicale.\nRimasto solo il \"Club Course\", il cui nome divenne pi\u00f9 semplicemente \"Snetterton Circuit,\" esso si conferm\u00f2 uno dei pi\u00f9 popolari circuiti inglesi, tanto da ospitare, sempre nel 1980, la prima 24 ore automobilistica in Gran Bretagna: la Willhire 24 Hour.\nLa \"Russell Bend\" divenne nuovamente una chicane nel 1990, per poi essere nuovamente (come 25 anni prima) \"ammorbidita\".\nPropriet\u00e0 del circuito.\nIl circuito ha subito una serie di cambi di propriet\u00e0 nel corso degli anni. Grovewood Securities acquist\u00f2 Snetterton a met\u00e0 degli anni '60, aggiungendolo al suo portfolio che includeva anche Brands Hatch, Oulton Park e Cadwell Park.\nNel 1986 John Foulston acquist\u00f2 Grovewood e alla fine degli anni '90 i circuiti passarono nelle mani dell'Interpublic Group. Poi, nel 2004, il Motorsport Vision Group (MSV) dell'ex campione di F2 Jonathan Palmer acquist\u00f2 tutti gli ex circuiti Grovewood, inaugurando un nuovo periodo di investimenti.\nL'autodromo fu utilizzato dal Team Lotus (F1) e dalla Norfolk Racing Co (Le Mans) per testare le loro auto: vetture a ruote scoperte come le Lotus 49 e 38, o prototipi come la Bentley EXP Speed 8, vennero sviluppate su questo circuito.\nAttualmente vi si organizzano eventi di British Touring Car Championship, F3 inglese, British GT Championship e Superbike britannica.\nL'era MSV.\nNell'Ottobre del 2005, il proprietario del tracciato, Jonathan Palmer, annunci\u00f2 dei lavori sul circuito. Il 23 settembre 2010 venne resa nota la costruzione di una nuova sezione interna del circuito che doveva essere ultimata per la stagione 2011. I lavori includono una nuova sezione lunga circa un miglio dopo la curva 2, modifiche alle curve 2 e 13, una maggior capienza di spettatori oltre all'aumento della sicurezza sulla pista.\nA partire dal 2011 il circuito possiede tre varianti :\nSnetterton 300.\n\u00c8 la configurazione principale, la pi\u00f9 lunga, ed \u00e8 il secondo circuito pi\u00f9 lungo del paese. Include la vecchia sezione e la nuova parte della pista, e possiede la Licenza FIA di Grado 2. Attualmente su questa variante vengono disputati i campionati British Formula 3, British GT Championship, British Touring Car Championship e il Campionato Superbike Britannico. Il tornante Montreal venne rinominato Wilson in memoria del pilota britannico Justin Wilson, deceduto durante la Pocono 500 del 2015.\nL'attuale record sul giro \u00e8 Felipe Nasr (pilota brasiliano) alla guida di una Dallara F308-Volkswagen durante una gara del 2011 British GT/F3 Meeting col tempo di 1:39.933 alla velocit\u00e0 media di 106,95 miglia orarie. Il record del vecchio tracciato \u00e8 detenuto da Klaas Zwart con un tempo di 54.687 ala velocit\u00e0 media di 128,50 miglia orarie .\nSnetterton 200.\nQuesta variante percorre il perimetro della pista e, quindi, la vecchia parte del circuito. Questa variante \u00e8 utilizzata principalmente per competizioni locali o per club.\nSnetterton 100.\nQuesta variante percorre unicamente il nuovo circuito interno, e viene utilizzata per eventi monomarca come VW Fun Cup o la TVR Cup, ma anche per la scuola di pilotaggio o per test automobilistici. Inoltre, le configurazioni 100 e 200 possono essere utilizzate contemporaneamente, come avvenne nel 2011 in occasione del British Sprint Championship, disputatosi sulla variante 100, mentre competizioni per club avvenivano sulla variante 200."}
{"id": "2434618", "revid": "61146", "url": "https://it.wikipedia.org/wiki?curid=2434618", "title": "Zapaleri", "text": ""}
{"id": "2434619", "revid": "1982", "url": "https://it.wikipedia.org/wiki?curid=2434619", "title": "I movimenti studenteschi a Trento", "text": ""}
{"id": "2434623", "revid": "203463", "url": "https://it.wikipedia.org/wiki?curid=2434623", "title": "Johannes Metger", "text": "Figlio di un pastore protestante, ottenne il titolo di maestro dopo aver vinto nel 1876 il torneo principale di Lipsia. \nDopo essersi laureato in filologia e matematica all'Universit\u00e0 di Gottinga, si trasfer\u00ec nel 1882 a Kiel, dove svolse l'attivit\u00e0 di insegnante.\nAltri risultati di rilievo:\nAl torneo di Berlino 1897 si classific\u00f2 12\u00ba, ma vinse partite contro Michail \u010cigorin, Amos Burn e Eric Cohn.\nVinse tornei locali a Schwerin (1883), Rostock (1884) e Wismar (1886).\nFu molto attivo a Kiel come organizzatore e istruttore di molti ottimi giocatori, che divennero noti come esponenti della \"Kieler Schule\". Nel 1901 fond\u00f2 il circolo \"Kieler Schachgesellschaft\", che esiste tuttora.\nScrisse un manuale didattico (\"Die Schachschule\", Lipsia 1886) e un libro sull'ottavo congresso dell'Unione Scacchistica Tedesca (\"Der achte Kongress des Deutschen Schachbundes\", Lipsia 1894).\nDiresse il torneo di Baden-Baden 1925, vinto da Alexander Alekhine.\nIl suo nome \u00e8 legato alla variante Metger della partita dei quattro cavalli:"}
{"id": "2434626", "revid": "123137129", "url": "https://it.wikipedia.org/wiki?curid=2434626", "title": "Giovanni Antonio Farina (1718-1787)", "text": "Biografia.\nGiovanni Antonio Farina fu il primo figlio di Carlo Gerolamo (Santa Maria Maggiore 10 aprile 1693 \u2013 D\u00fcsseldorf 16 febbraio 1762). Suo padre, sposato con Maria Teresa Visina (Toceno, Val Vigezzo, 7 settembre 1694 \u2013 Santa Maria Maggiore 14 agosto 1772) era emigrato in Germania, a Colonia, insieme ai fratelli Giovanni Battista (1683-1732) e Giovanni Maria (1685-1766).\nGiovanni Antonio spos\u00f2 il 27 giugno del 1746 a Santa Maria Maggiore (Italia), in Val Vigezzo, Maria Giacoma Francesca Barbieri (25.01.1726\u201314.01.1784) dalla quale ebbe sette figli: Carlo Gerolamo Andrea (20.11.1750-07.12.1828), Maria Teresia (04.02.1754-17.01.1810), Giovanni Maria (27.01.1755-14.01.1813), Giuseppe Antonio (21.03.1759-08.10.1791), Johan Baptist Wilhelm (19.02.1763-?), Carl Franz Gereon (12.10.1764-22.09.1821). \nA Colonia lavor\u00f2 nell'azienda commerciale di Giovanni Paolo Feminis dove apprese formula e tecniche per produrre un'Aqua mirabilis o di Colonia.\nDopo la morte della moglie di Feminis, Sophia Ryfarts (ca 1660-1739), Giovanni Antonio continu\u00f2 l'attivit\u00e0 costituendo la \"Zur Stadt Mailand\" che ebbe notevole successo. E dal 1762 port\u00f2 la sua Acqua sul mercato di Parigi.\nDue dei figli di Giovanni Antonio seguirono le sue orme. Giovanni Maria (Colonia 1755-1813), fonder\u00e0 nel 1788 la \"Zur Stadt Turin\". Giuseppe Antonio (1759-1791) erediter\u00e0 la societ\u00e0 del padre, la \"Zur Stadt Mailand\". Infine dal figlio maggiore Carlo Gerolamo Andrea (1750-1828), rimasto a vivere Santa Maria Maggiore, nascer\u00e0 Jean-Marie Farina, nipote dunque di Giovanni Antonio, creatore nel 1806 della maison \"Jean-Marie Farina\" di rue St Honor\u00e9, n\u00ba333, di fronte al mercato St. Honor\u00e9, davanti ai Jacobins. La sua azienda poi finir\u00e0 nelle mani di Roger&amp;Gallet.\nIl padre di Giovanni Antonio, Carlo Gerolamo, dopo la fallimentare esperienza della societ\u00e0 commerciale del fratello Giovanni Battista in societ\u00e0 con il cognato Francesco Baldassarre Borgnis nel 1907 e durata solo tre anni, era entrato nella Fratelli Farina &amp; Co costituita nel 1714-15 insieme a Giovanni Battista e a Giovanni Maria. Ma nel 1718 circa ruppe i rapporti e si trasfer\u00ec a D\u00fcsseldorf. L\u00ec fond\u00f2 la societ\u00e0 commerciale \"Zum goldene Schwerdt\" (La spada d'oro) insieme a Giulio Farina (ca 1687\u2013Santa Maria Maggiore 28 maggio 1743, nonno di Carlo Franchesco Farina, Santa Maria Maggiore 05.08.1755 - D\u00fcsseldorf 25.09.1830, produttore dell'Acqua di Colonia 4711) e all'amico Antonio Cantadore e produsse anch'egli una sua Aqua mirabilis. La ditta \"Zum goldene Schwerdt\" pass\u00f2 poi nelle mani del banchiere e uomo d'affari Giulio Cesare Farina (1751-1829), nipote di Giulio.\nGiovanni Maria (1685-1766), a sua volta, dopo aver preso la residenza a Colonia il 12 ottobre 1735, condizione indispensabile per creare una societ\u00e0, fonder\u00e0 un'altra impresa di successo la \"Johann Maria Farina Gegen\u00fcber dem J\u00fclichsplatz \" (di fronte alla piazza J\u00fclichs) e chiam\u00f2 la sua acqua Eau Admirable, come lo provano i foglietti d'istruzione della ditta stessa trovati presso la Biblioteca Nazionale di Parigi. Nemmeno questo Farina ebbe eredi diretti e alla morte, nel 1766, lasci\u00f2 la ditta al figlio di suo fratello Giovanni Battista, Giovanni Maria Farina (1713-1792).\nNel 1865, nella sola citt\u00e0 di Colonia, le ditte Farina divennero una quarantina."}
{"id": "2434627", "revid": "2730", "url": "https://it.wikipedia.org/wiki?curid=2434627", "title": "Battaglia di Hampton Roads", "text": "La battaglia di Hampton Roads, spesso detta battaglia di \"Monitor\" e \"Merrimack\" (o Merrimac), fu la pi\u00f9 celebre ed importante battaglia navale della guerra di secessione americana dal punto di vista dello sviluppo della marina militare. Fu combattuta in due giorni, dall'8 al 9 marzo 1862, ad Hampton Roads, in Virginia, dove i fiumi Elizabeth e Nansemond confluiscono nel James appena prima che questo si immetta nella Chesapeake Bay. La battaglia fu una parte degli sforzi dei Confederati per rompere il blocco navale messo in atto dall'Unione, che aveva tagliato fuori le pi\u00f9 grandi citt\u00e0 della Virginia (Norfolk e Richmond) dal commercio internazionale.\nIl significato pi\u00f9 importante della battaglia fu che essa rappresent\u00f2 il primo scontro navale fra navi con corazzatura e propulsione a vapore. La flotta dei Confederati era costituita dalla CSS \"Virginia\" e numerosi altri mezzi navali di supporto. Nel primo giorno della battaglia, essi si erano opposti a navi convenzionali di legno della marina dell'Unione. Quel giorno, la \"Virginia\" distrusse due navi della flottiglia dell'Unione e ne danneggi\u00f2 una terza, la USS \"Minnesota\", che si aren\u00f2 su una secca. L'azione venne bloccata dall'oscurit\u00e0 e dalla discesa della marea, e la \"Virginia\" si dovette ritirare per curare i suoi pochi feriti, fra i quali vi era il suo comandante Franklin Buchanan e per riparare i piccoli danni subiti in battaglia.\nDeterminato a terminare la distruzione della \"Minnesota\", Catesby ap Roger Jones, comandante facente funzioni in assenza di Buchanan, ritorn\u00f2 la successiva mattina del 9 marzo. Durante la notte, comunque, era giunta la nave a vapore USS \"Monitor\" ed aveva preso posizione in difesa della \"Minnesota\". All'arrivo della \"Virginia\", la \"Monitor\" la intercett\u00f2. Le due navi si bombardarono a vicenda per circa tre ore, senza che una delle due fosse capace di infliggere danni significativi all'avversaria. Il duello termin\u00f2 senza vincitori n\u00e9 vinti. La \"Virginia\" torn\u00f2 alla sua base nel \"Gosport Navy Yard\" (il Cantiere Navale di Gosport) per riparazioni e la \"Monitor\" alla propria scortando la \"Minnesota\" disincagliata. Le navi non combatterono oltre, ed il blocco rimase in vigore.\nLa battaglia fu seguita con interesse da tutto il mondo, ed ebbe effetti immediati su tutte le navi. Le pi\u00f9 grandi potenze navali, la Gran Bretagna e la Francia, sospesero la costruzione di navi di legno e presto vennero imitate dagli altri stati. Esse produssero dei nuovi tipi di navi da guerra, i \"monitor\", basate sui principi dell'originale. L'uso di un piccolo numero di cannoni molto potenti, montati in modo che potessero sparare in tutte le direzioni, dimostrato per la prima volta dalla \"Monitor\", divenne presto uno \"standard\" nelle navi da guerra di ogni tipo. I costruttori navali incorporarono anche arieti nei disegni di carene di navi da guerra per il resto del secolo, seguendo l'esempio indicato dalla \"CSS Virginia\".\nPreliminari: il blocco a Norfolk.\nIl 19 aprile 1861, subito dopo la fine delle ostilit\u00e0 nel Charleston Harbor, il presidente Abraham Lincoln proclam\u00f2 il blocco di tutti i porti degli Stati che avevano dichiarato la secessione. Il 27 aprile, dopo Virginia e Nord Carolina, che avevano comunicato la loro secessione, ebbero bloccati i loro porti. Anche prima che le truppe locali conquistassero Norfolk e minacciassero il \"Gosport Navy Yard\", il comandante Charles S. McCauley, sebbene fedele all'Unione, fu immobilizzato dai pareri espressi dai suoi ufficiali subordinati, la maggior parte dei quali era in favore della secessione. Anche se aveva ricevuto ordini dal ministro della marina Gideon Welles di dirigere le navi verso i porti del nord, egli rifiut\u00f2 di agire fino al 20 aprile, quando diede ordine alle navi di lasciare la base e distruggere le installazioni. Nove navi andarono in fiamme, e fra esse la fregata USS \"Merrimack\". Una (la vecchia fregata \" Cumberland \") fu rimorchiata e portata via con successo. La \"Merrimack\" bruci\u00f2 solo fino alla linea di galleggiamento, comunque, ed i suoi motori rimasero pressoch\u00e9 intatti. La distruzione della base fu pressoch\u00e9 nulla ed in particolare il grande bacino di carenaggio rimase pressoch\u00e9 integro e fu presto rimesso in efficienza. Senza sparare un colpo, i secessionisti avevano conquistato al Sud la pi\u00f9 grande base navale, oltre che la chiglia ed i motori di quella che all'epoca era la pi\u00f9 famosa nave da guerra del mondo. Avevano preso inoltre un migliaio di cannoni pesanti e una grande quantit\u00e0 di polvere da sparo.\nCon Norfolk e la sua base navale, i Confederati controllarono il sud di Hampton Roads. Per prevenire l'attacco di navi dell'Unione, installarono batterie a \"Sewell's Point\" e \"Craney Island\", alla giunzione dell'Elizabeth River con il James. (vedi mappa) e mantennero il possesso di Fort Monroe, a Old Point Comfort nella Peninsula. Essi avevano anche preso una piccola isola artificiale nota come Rip Raps, nel canale di fronte a Fort Monroe, e su di essa costruirono un altro forte, chiamato Fort Wool. Con Fort Monroe giunse il controllo della bassa penisola e di Newport News.\nForts Monroe e Wool diedero alle forze dell'Unione il controllo dell'ingresso di Hampton Roads. Il blocco, inizi\u00f2 il 30 aprile 1861, tagliando fuori Norfolk e Richmond quasi completamente. Anche dopo il blocco, la marina dell'Unione lasci\u00f2 alcune delle sue pi\u00f9 potenti unit\u00e0 nella rada. Li, esse erano sotto lo scudo difensivo delle batterie disposte a terra a Fort Monroe e delle batterie di Hampton e Newport News e fuori dalla portata dei cannoni di \"Sewell's Point\" e \"Craney Island\". Per la maggior parte del primo anno di guerra, la Confederazione pot\u00e9 far poco per opporsi a questa situazione.\nNascita delle navi a vapore.\nQuando la propulsione a vapore venne applicata alle navi da guerra, i costruttori navali rividero le loro opinioni anche sull'armamento delle navi. Erano stati fatti esperimenti durante la guerra di Crimea, appena prima della guerra di secessione, ed inglesi e francesi avevano gi\u00e0 costruito navi di quel genere e stavano costruendone delle altre. Nel 1860, la marina francese commission\u00f2 la nave da battaglia \"La Gloire\", la prima nave a vapore da guerra capace di navigare negli oceani. La Gran Bretagna segu\u00ec l'anno dopo HMS \"Warrior\". L'uso della corazza rimase controverso, comunque, e la marina degli Stati Uniti fu riluttante ad abbracciare la nuova tecnologia.\nCSS \"Virginia\".\nQuando scoppi\u00f2 la guerra di secessione, il ministro della marina Confederato Stephen R. Mallory era entusiasta del vantaggio delle navi con carena corazzata. Egli disse che la Confederazione non pensava di competere con il Nord sul numero di navi da guerra ma aveva in programma di costruire navi che fossero individualmente superiori a quelle dell'Unione. La differenza doveva essere la corazza dello scafo. Mallory radun\u00f2 un numero di persone che fossero capaci di mettere in pratica il suo convincimento, e fra questi John M. Brooke, John L. Porter, e William P. Williamson.\nQuando gli uomini di Mallory cercarono al Sud delle fabbriche per costruire motori che potessero spingere delle navi cos\u00ec pesanti, non trovarono subito le strutture adatte. Nella migliore delle ipotesi, il \"Tredegar\" di Richmond, avrebbe impiegato almeno un anno. Nell'apprendere ci\u00f2, Williamson sugger\u00ec di recuperare i motori dalla carcassa della pirofregata \"Merrimack\", recentemente recuperata dall'Elizabeth River perch\u00e9 bruciata fino al galleggiamento con altre otto navi dai nordisti all'atto dell'evacuazione della base. I suoi colleghi accettarono prontamente il suo suggerimento e lo svilupparono, proponendo che il disegno del loro progetto venisse adattato alla chiglia della nave. Porter produsse i piani riveduti che furono sottoposti a Mallory per l'approvazione.\nL'11 luglio 1861, i nuovi disegni vennero approvati, ed i lavori ebbero inizio quasi subito. Il relitto venne trasportato nel bacino che l'Unione non era riuscita a distruggere. Durante il susseguente processo di riconversione, i piani vennero ulteriormente modificati per montare un ariete di ghisa, del peso di 680\u00a0kg (1500 lb), che sporgeva dalla prua della nave di 60\u00a0cm permettendo di utilizzare la nave stessa come arma mortale. Le sue prerogative offensive, oltre all'ariete, consistevano in dieci cannoni da 229\u00a0mm \"Dahlgren\" (dal nome del generale unionista che aveva progettato questa specifica tipologia), due da 163\u00a0mm e due da 178\u00a0mm \"Brooke\". In realt\u00e0 i pezzi rigati di tipo Dahlgren erano dei vecchi pezzi ad anima liscia cui erano state praticate le rigature per l'occasione\nL'armatura della chiglia era in origine di 25\u00a0mm di spessore e venne sostituita da un doppio strato di 25\u00a0mm ognuno, steso su di un'armatura di ferro e legno di pino di 61\u00a0cm di spessore. La corazza venne forata per contenere 14 cannoni: quattro per ognuna delle due fiancate, tre a prua e tre a poppa. La ristrutturazione, per via dei problemi dei trasporti carenti degli Stati del sud, sub\u00ec dei ritardi e la nave venne varata soltanto nel febbraio 1862, con il nuovo nome di CSS \"Virginia\".\nPoich\u00e9 mancavano esperti marinai per l'equipaggio, il comandante Buchanan reclut\u00f2 320 volontari tra il personale dell'esercito, artiglieri e fanti, che si trovava a Richmond, e nomin\u00f2 un tenente colonnello di artiglieria, J.T. Woods, facente funzione di tenente di vascello.\nDurante l'avvicinamento alle navi unioniste, sebbene inizialmente avesse annunciato soltanto una crociera di prova, Buchanan annunci\u00f2 all'equipaggio:\nUSS \"Monitor\".\nIl ministro della marina dell'Unione Gideon Welles attendeva la riunione del Congresso per chiedere l'autorizzazione a costruire navi corazzate; il Congresso diede l'autorizzazione il 3 agosto 1861. Welles nomin\u00f2 una commissione, che fu nota come \"Ironclad Board\", di tre ufficiali navali anziani per scegliere fra molti disegni che erano stati sottoposti per la scelta. I tre erano i comandanti Joseph Smith, Hiram Paulding, e Charles Henry Davis. La commissione esamin\u00f2 17 disegni, e ne scelse tre. Ad integrare i tre progetti, anche se in maniera molto diversa dal disegno originale, fu l'ingegnere svedese ed inventore John Ericsson, il progettista del USS \"Monitor\". Le altre due navi furono la quasi convenzionale \"New Ironsides\" e la sperimentale \"Galena\"..\nIl \"Monitor\" di Ericsson, che venne costruito all\"Ericsson's yard\" sull\"East River\" a Greenpoint, incorporava molte innovazioni, la pi\u00f9 significativa delle quali era nella corazza e nell'armamento. Invece di un grande numero di cannoni di piccolo calibro, che avevano caratterizzato la costruzione delle navi in passato, Ericsson opt\u00f2 per soli due cannoni Dahlgren di grosso calibro; pens\u00f2 di utilizzare cannoni da 305\u00a0mm, ma dovette ripiegare su quelli da 279\u00a0mm in quanto quelli pi\u00f9 grandi non erano disponibili. Essi erano montati in una torretta cilindrica, del diametro di sei metri, alta 2,7 metri, coperta da un'armatura in ferro spessa 20 centimetri. L'intera torretta poteva ruotare su di un asse centrale ed era mossa da un motore a vapore controllato da un solo uomo. Una lacuna seria del progetto era la tolda di comando, una piccola struttura corazzata davanti alla torretta sul ponte principale. La sua presenza volle dire che i cannoni non potevano sparare in avanti, e che la stessa era isolata dalle altre attivit\u00e0 sulla nave. Nonostante il ritardato inizio e le novit\u00e0 della costruzione, il \"Monitor\" venne completato alcuni giorni prima della nave avversaria \" Virginia \", ma la \"CSS Virginia\" venne messa in linea prima.\nBattaglia.\nComando.\nLa catena di comando dei Confederati risult\u00f2 anomala. Il comandante Catesby ap R. Jones, che aveva diretto la maggior parte della conversione da \"Merrimack\" a \"Virginia\", prov\u00f2 disappunto nell'apprendere che non era stato nominato comandante della nave. Jones venne imbarcato sulla nave ma soltanto con la funzione di primo ufficiale. Secondo le procedure della marina militare dei Confederati, il comandante doveva essere scelto secondo una rigida gerarchia. Il ministro Mallory scelse l'aggressivo Franklin Buchanan, anche se almeno altri due comandanti avevano delle prerogative di anzianit\u00e0 per essere immessi nel comando della nave. Mallory scavalc\u00f2 dette credenziali nominando Buchanan, capo dell\"Office of Orders and Detail\", ufficiale di bandiera in carica nella difesa di Norfolk e del fiume James. Cos\u00ec, poteva controllare i movimenti del \"Virginia\". Tecnicamente, pertanto, la nave and\u00f2 in battaglia senza un vero e proprio comandante.\nNel campo avverso, il comando venne affidato all'ufficiale di bandiera Louis M. Goldsborough. Lui aveva concepito un piano per le sue fregate, per impegnare il \"Virginia\", sperando di intrappolarla nel loro fuoco incrociato. Nel corso degli eventi, il suo piano venne meno quando quattro delle navi si insabbiarono (una delle quali intenzionalmente) nelle acque della rada. Il giorno della battaglia, Goldsborough era assente in quanto stava cooperando all'operazione Burnside Expedition in Nord Carolina. In sua assenza, gli subentr\u00f2 il suo secondo in comando, capitano John Marston della USS Roanoke. Poich\u00e9 la \"Roanoke\" era una delle navi che erano finite in secca, Marston non fu in grado di influenzare la battaglia, e la sua partecipazione \u00e8 spesso non considerata. Molti enfatizzano che il comandante del \"Monitor\", John L. Worden non venne aiutato dagli altri.\nPrimo giorno: la \"Virginia\" sfoga la sua potenza sulle navi in legno dell'Unione.\nLa battaglia ebbe inizio quando la grande ed ingombrante CSS \"Virginia\" giunse ad \"Hampton Roads\" nella mattina dell'8 marzo 1862. Il capitano Buchanan aveva tentato di tranquillizzare il suo equipaggio dicendo che si trattava di un viaggio di rodaggio, ma la maggior parte dell'equipaggio era consapevole che egli era intenzionato ad attaccare qualora fosse stato possibile. La \"Virginia\" era accompagnata, nell'ormeggio nell'Elizabeth River, dalla \"Raleigh\" e \"Beaufort\", e venne raggiunta ad Hampton Roads dallo squadrone del fiume James, \"Patrick Henry\", \"Jamestown\" e \"Teaser\". Quando ebbero passato le batterie dell'Unione a Newport News, il \"Patrick Henry\" venne temporaneamente bloccato da un colpo alla caldaia che uccise quattro membri dell'equipaggio. Dopo la riparazione, raggiunse le altre unit\u00e0 della flotta.\nIn quell'epoca, la marina dell'Unione aveva cinque navi in rada (vedi mappa), oltre a diverse imbarcazioni di supporto. Le fregate USS \"Cumberland\" e \"Congress\" erano ancorate nel canale vicino a Newport News. La fregata USS St. Lawrence e le fregate a vapore USS Roanoke e USS Minnesota erano vicine a Fort Monroe. Le altre tre si mossero non appena videro la \"Virginia\" avvicinarsi, ma finirono presto tutte per arenarsi nelle secche della rada. \"St. Lawrence\" e \"Roanoke\" non presero parte alla battaglia. La \"Roanoke\" rimase immobilizzata per la rottura dell'albero dell'elica.\nLa \"Virginia\" capeggi\u00f2 lo squadrone dell'Unione. La battaglia ebbe inizio quando la nave dell'Unione \"Zouave\" spar\u00f2 sul nemico che avanzava e la \"Beaufort\" rispose al fuoco. Queste scaramucce preliminari non ebbero per\u00f2 effetto alcuno. La \"Virginia\" non apr\u00ec il fuoco prima di avere a tiro la \"Cumberland\" colpendo in particolare il cannone girevole da 252\u00a0mm (10 \") posto a prua ed uccidendone i serventi. Le bordate di risposta della \"Cumberland\" con i suoi pezzi da 178 mm e della \"Congress\" rimbalzarono sulla corazza della nave senza penetrare. La \"Virginia\" manovr\u00f2 per speronare e colp\u00ec a 5 nodi e mezzo la \"Cumberland\" sotto la linea di galleggiamento ed essa affond\u00f2 rapidamente, \"lottando gagliardamente fino a quando i suoi cannoni erano a pelo d'acqua\", secondo Buchanan. 121 marinai affondarono con essa; con i feriti, il totale delle perdite tocc\u00f2 i 150 uomini.\nLo speronamento della \"Cumberland\" port\u00f2 quasi all'affondamento del \"Virginia\". L'ariete della sua prua si conficc\u00f2 nella carena della nave nemica, ed appena la \"Cumberland\" cominci\u00f2 ad affondare, trascin\u00f2 con s\u00e9 il \"Virginia\" il cui ariete era rimasto incastrato nella fiancata della \"Cumberland\" nonostante l'ordine di \"indietro tutta\" dato poco prima dell'impatto. Per fortuna l'ariete si ruppe ed il \"Virginia\" evit\u00f2 l'affondamento. In ogni caso, dopo lo speronamento, la \"Virginia\" affianc\u00f2 la \"Cumberland\" e vi fu uno scambio di bordate tra le batterie delle due navi, che port\u00f2 alla nave confederata solo tre cannoni distrutti dal fuoco a bruciapelo, il fumaiolo e le lance devastati.\nBuchanan spost\u00f2 poi il fuoco sul USS \"Congress\". Visto quello che era successo al \"Cumberland\", Joseph B. Smith, capitano del \"Congress,\" ordin\u00f2 alla sua nave di incagliarsi in un basso fondale. Nello stesso tempo, lo \"James River Squadron\", comandato da John Randolph Tucker, si era unito alla \"Virginia\" nell'attaccare il \"Congress\". Dopo un'ora di combattimento impari, la \"Congress\", molto danneggiata, si arrese al nemico. Smith, capitano della \"Congress,\" venne ucciso da un colpo alla testa, e la decisione di arrendersi venne presa dal suo primo ufficiale Austin Pendergrast. Mentre i sopravvissuti del \"Congress\" stavano per essere tratti in salvo, una batteria dell'Unione sulla spiaggia a nord apr\u00ec il fuoco sul \"Virginia\". In ritorsione, Buchanan ordin\u00f2 di sparare sulla \"Congress\" una bomba incendiaria. La \"Congress\" prese fuoco e bruci\u00f2 per il resto del giorno. Intorno a mezzanotte, le fiamme giunsero alla polveriera e la nave salt\u00f2 in aria sbriciolandosi. Centodieci marinai morirono o risultarono dispersi. Altri 26 rimasero feriti, dieci dei quali morirono nei giorni seguenti.\nAnche se non aveva sofferto danni paragonabili a quelli inferti al nemico, il \"Virginia\" non era completamente indenne. Colpi ricevuti dal \"Cumberland\", \"Congress\", e dalle batterie dell'Unione dispiegate sulla riva del fiume, avevano seriamente danneggiato il fumaiolo e ridotto la velocit\u00e0 di crociera. Due dei cannoni erano fuori uso e molte piastre della corazza si erano allentate. Due uomini dell'equipaggio erano morti e molti altri furono feriti. Uno dei feriti era stato il capitano Buchanan la cui coscia sinistra era stata trapassata da un colpo di fucile.\nNel frattempo, il \"James River Squadron\" aveva volto la sua attenzione alla USS \"Minnesota\" che aveva lasciato Fort Monroe per congiungersi alla battaglia ed era finita in secca. Dopo che la \"Virginia\" aveva trattato la resa con il \"Congress\", si un\u00ec al \"James River Squadron\" nonostante i danni riportati. A causa del suo notevole peso e della marea calante, la \"Virginia\" non fu immediatamente operativa e l'oscurit\u00e0 imped\u00ec al resto dello squadrone di puntare verso altri obbiettivi. L'attacco fu quindi sospeso e la \"Virginia\" si mosse con l'obbiettivo di ritornare il giorno seguente per continuare la sua azione. Si ritir\u00f2 nella sicurezza delle acque controllate dai Confederati di \"Sewell's Point\" per la notte.\nSecondo giorno: \"Monitor\" contro \"Virginia\".\nEntrambe le parti utilizzarono la tregua per prepararsi per il giorno dopo. La \"Virginia\" sbarc\u00f2 i suoi feriti e sub\u00ec delle brevi riparazioni. Il capitano Buchanan era fra i feriti, cos\u00ec il comando per il giorno successivo pass\u00f2 al suo secondo, Catesby ap Roger Jones. Jones prov\u00f2 ad essere non meno aggressivo del suo comandante. Mentre la \"Virginia\" stava per essere preparata per la ripresa della battaglia, e mentre il \"Congress\" stava ancora bruciando, l'USS \"Monitor\", comandato da John L. Worden, arriv\u00f2 ad Hampton Roads. Le navi a vapore dell'Unione erano passate velocemente da Hampton Roads nella speranza di proteggere la flotta e precedere il \"Virginia\" evitando il bombardamento delle proprie citt\u00e0 sulla costa. Il capitano Worden venne informato che il suo compito pi\u00f9 importante era la protezione della \"Minnesota\" e cos\u00ec il \"Monitor\" si affianc\u00f2 alla nave incagliata ed attese gli eventi.\nLa mattina seguente, all'alba del 9 marzo 1862, la \"Virginia\" lasci\u00f2 il suo ormeggio a \"Sewell's Point\" e si mosse all'attacco della \"Minnesota,\" ancora in secca. Venne seguita dalle tre navi del \"James River Squadron\". Trovarono la strada sbarrata dal nuovo arrivato \"Monitor.\" In un primo momento, Jones ignor\u00f2 la strana nave che si era profilata davanti a lui, non rendendosi conto della natura del suo avversario. Presto, comunque, si rese conto di non aver scelte e che era necessario ingaggiare battaglia.\nDopo ore di cannoneggiamento, quasi sempre a breve distanza, nessuno era riuscito a sconfiggere l'altro. Le corazze delle due navi si erano dimostrate efficienti. In parte, questo accadde in quanto entrambe le parti avevano lamentato delle inefficienze. Buchanan, sul \"Virginia\", non si aspettava di dover fronteggiare una nave corazzata, e pertanto i suoi cannoni non erano equipaggiati con proiettili adeguati, di tipo perforante. Il capitano Worden, sul \"Monitor\", insistette nell'aderire alle disposizioni dello Stato Maggiore che prescrivevano di limitare il caricamento dei potenti cannoni Dahlgren da 11\" con la met\u00e0 della polvere da sparo. La prescrizione per\u00f2 non era ingiustificata visto che un pezzo analogo, durante le prove, era esploso facendo varie vittime.\nLa battaglia finalmente cess\u00f2 quando un colpo del \"Virginia\" and\u00f2 a segno sulla plancia di comando e l'esplosione accec\u00f2 temporaneamente Worden. Poich\u00e9 il comandante non era in grado di dirigere la nave, il \"Monitor\" fu costretto a ripiegare. L'ufficiale in seconda Samuel Dana Greene, prese allora il comando e il \"Monitor\" ritorn\u00f2 in battaglia. Nel periodo di confusione di comando, comunque, l'equipaggio del \"Virginia\" credette che il suo avversario si stesse ritirando. D'altra parte il \"Minnesota\" era ancora in secca, e la marea calante lo poneva fuori portata. Inoltre la \"Virginia\" aveva sofferto dei danni che avrebbero richiesto una consistente riparazione. Convinto che la sua nave aveva vinto, Jones ordin\u00f2 il ritorno a Norfolk. Nello stesso tempo, il \"Monitor\" ritornava scoprendo che la sua avversaria stava per abbandonare il campo di battaglia. Convinto che la \"Virginia\" stesse abbandonando il campo, Greene non ritenne di rischiare inutilmente la sua nave e diede ordine di proteggere la \"Minnesota\". Cos\u00ec, ognuno interpret\u00f2 male le mosse dell'avversario ed entrambi rivendicarono la vittoria.\nIl ministro della marina dei Confederati Stephen Mallory scrisse al presidente Davis relativamente all'azione:\nA Washington, credettero cos\u00ec fortemente che il \"Monitor\" avesse sconfitto la \"Virginia\", che Worden ed i suoi uomini vennero insigniti del \"Thanks of Congress\":\nChi vinse?\nLa rivendicazione di vittoria fatta nell'immediato da entrambe le parti in lotta era basata su una errata interpretazione, da entrambe le parti, di quanto accaduto alla fine della seconda giornata di combattimenti. Secondo gli storici attuali, la battaglia non ebbe dei vincitori, ma l'unico risultato memorabile fu il fatto che per la prima volta venne combattuta una battaglia navale fra mezzi a propulsione meccanica e dotati di corazza contro il fuoco avversario. Tutti ammettono che la flotta sudista inflisse pi\u00f9 danni di quelli che ricevette, il che normalmente implicherebbe che avessero guadagnato una vittoria tattica. Comparata alle altre battaglie della guerra civile, la perdita di uomini e navi subita dall'Unione sarebbe stata considerata una sconfitta chiara. D'altra parte il blocco ai porti confederati non fu minacciato seriamente, cos\u00ec la battaglia intera pu\u00f2 essere considerata un assalto andato a vuoto.\nLa valutazione dei risultati strategici \u00e8 molto discussa. Il blocco venne mantenuto, e forse rafforzato, e la \"Virginia\" rimase imbottigliata a Hampton Roads; d'altra parte l'Unione era talmente superiore dal punto di vista navale che le forze l\u00ec impegnate non comportarono un indebolimento altrove. Poich\u00e9 ai Confederati venne impedito l'uso di un'arma decisiva, alcuni hanno concluso che l'Unione avesse conseguito una vittoria strategica. I sostenitori dei Confederati replicano, comunque, sostenendo che la \"Virginia\" ebbe un significato militare pi\u00f9 importante del blocco, che fu solo una piccola parte della guerra nelle acque della Virginia. La sua sola presenza fu sufficiente a chiudere il fiume James alle incursioni dell'Unione. Essa impose anche altre restrizioni ai Nordisti nella Campagna Peninsulare, dove oper\u00f2 l'esercito dell'Unione al comando del generale George B. McClellan, che si preoccup\u00f2 che essa potesse interferire con le sue posizioni sul fiume York. Anche se le sue paure erano infondate, queste continuarono a condizionare i movimenti del suo esercito fino a quando la \" Virginia \" non fu distrutta.\nImpatto successivo sulla guerra navale.\nL'uso dello sperone nella battaglia lanci\u00f2 una vera e propria moda nei progettisti navali dell'epoca, che lo incorporarono immediatamente nelle nuove navi, e questo fenomeno dur\u00f2 fino alla prima guerra mondiale, che vide le prime supercorazzate dell'epoca, la classe Queen Elizabeth, come ultimo esempio di navi dotate di sperone. In realt\u00e0 lo sperone non fu mai impiegato in combattimento perch\u00e9 la sempre maggiore efficienza e potenza delle artiglierie avrebbe reso l'avvicinamento di una nave da battaglia ad un'altra per lo speronamento un bersaglio molto facile. L'unico caso fu la battaglia di Lissa nella quale altre due navi di legno corazzate con piastre di ferro si affrontarono, con la SMS Erzherzog Ferdinand Max che apr\u00ec uno squarcio mortale nella pirofregata Re d'Italia.\nReperti.\nL'autore e ricercatore marino Clive Cussler condusse delle campagne di ricerca sul terreno dello scontro, ritrovando lo sperone lasciato dalla CSS \"Virginia\" nella USS \"Cumberland\" ed una serie di altri reperti, raccolti in un piccolo museo. La storia \u00e8 narrata nel libro Cacciatori del mare."}
{"id": "2434628", "revid": "180202", "url": "https://it.wikipedia.org/wiki?curid=2434628", "title": "PK Race", "text": ""}
{"id": "2434638", "revid": "120987189", "url": "https://it.wikipedia.org/wiki?curid=2434638", "title": "Modelli Maserati", "text": "La seguente lista contiene le autovetture prodotte dalla Maserati. L'elenco delle vetture da competizione segue sotto, dopo la prima tabella. "}
{"id": "2434641", "revid": "198277", "url": "https://it.wikipedia.org/wiki?curid=2434641", "title": "Societ\u00e0 Sportiva Calcio Palermo 1978-1979", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1978-1979.\nStagione.\nAl sesto anno consecutivo in Serie B, il Palermo di Fernando Veneranda ottiene un 7\u00ba posto, con una distanza di 7 punti dalla zona promozione.\nDurante la sosta del mercato invernale \u00e8 stata giocata un'altra amichevole in casa con la (0-3 il risultato), che poi incontrer\u00e0 alla sua futura finale di Coppa Italia.\nAppunto, come nel 1973-1974, in questa stagione il club arriva finalista di Coppa nazionale, per la seconda volta nella sua storia, venendo sconfitta dai bianconeri per 2-1 ai tempi supplementari allo Stadio San Paolo di Napoli. Nei tempi regolamentari Vito Chimenti porta in vantaggio la sua squadra rosanero al primo minuto di gioco e i piemontesi pareggiano all'83'.\nMaglie e sponsor.\nLa prima maglia era rosa con bordo nero, i calzoncini erano neri ed i calzettoni erano anch'essi neri con un risvolto rosa.\nPer questa stagione lo sponsor tecnico \u00e8 NR, presente gi\u00e0 dalla scorsa annata.\nOrganigramma societario.\nArea direttiva\nArea tecnica\nArea sanitaria\nRosa.\nPresidente: Renzo Barbera\nAltri giocatori: Arcoleo V., Calafiore, D'Alessandro\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2434644", "revid": "1874129", "url": "https://it.wikipedia.org/wiki?curid=2434644", "title": "Seacroft", "text": "Seacroft \u00e8 un sobborgo nella parte orientale della citt\u00e0 di Leeds, West Yorkshire, Inghilterra. L'area ha abitanti.\nStoria.\nOriginariamente un piccolo villaggio, molte case temporanee sono state costruite a Seacroft poco dopo la Seconda guerra mondiale. Queste sono state sostituite nel 1950-1960 con case permanenti. Molte delle case nella zona erano situate in prefabbricati o blocchi torre."}
{"id": "2434647", "revid": "113757", "url": "https://it.wikipedia.org/wiki?curid=2434647", "title": "Famiglia genovese", "text": ""}
{"id": "2434667", "revid": "729019", "url": "https://it.wikipedia.org/wiki?curid=2434667", "title": "Battaglia di Edson's Ridge", "text": "La battaglia di Edson's Ridge, nota nella storiografia anglosassone anche come Bloody Ridge battle, fu combattuta tra il 12 e 14 settembre 1942 nel contesto della campagna di Guadalcanal; lo scontro avvenne a sud della testa di ponte statunitense, stabilita il 7 agosto 1942 attorno Punta Lunga, tra una brigata di fanteria giapponese al comando del maggior generale Kiyotake Kawaguchi e tre battaglioni marine al comando dell'abile tenente colonnello Merritt Edson. Fu la terza battaglia terrestre impegnata nella campagna.\nIn seguito alla perdita dell'aeroporto sull'isola e al fallimento di un primo, precipitoso attacco nella seconda met\u00e0 di agosto, l'8\u00aa Flotta di base a Rabaul ebbe ordine di trasferire su Guadalcanal la 35\u00aa Brigata del generale Kawaguchi. Egli dovette affrontare difficolt\u00e0 impreviste durante la marcia di avvicinamento alla pista aerea e nello schieramento delle sue forze, ammontanti a oltre uomini, a causa dell'assenza di mappe e della giungla intricata. Inoltre non disponeva di sufficienti informazioni circa la reale situazione degli avversari e giunse a sottostimarne grossolanamente sia il numero, sia la combattivit\u00e0.\nA partire dalla notte del 12 settembre, secondo i piani di Kawaguchi, le truppe giapponesi sferrarono una serie di assalti frontali lungo un crinale a sud dell'aeroporto, noto come \"tumulo erboso\", che era parzialmente presidiato da poco pi\u00f9 di 800 tra paracadutisti e Raiders al comando del tenente colonnello Edson. Sebbene le difese statunitensi fossero in alcuni punti sfondate e costrette a retrocedere attorno il poggio pi\u00f9 alto della cresta, in generale le posizioni ressero gli urti (anche grazie al decisivo appoggio d'artiglieria) e, alla fine, i giapponesi furono costretti a sospendere gli attacchi. Altri assalti, piuttosto scoordinati, avvennero sul lato sud-occidentale e occidentale del perimetro difensivo ma furono rintuzzati, aggravando il bilancio finale dell'operazione per lo schieramento nipponico a oltre tra morti e feriti\nLa cresta anonima divenne nota dopo lo scontro come \"Edson's Ridge\" (\"cresta di Edson\") o anche \"Bloody Ridge\" (\"cresta maledetta/insanguinata\") a testimonianza del valore dell'ufficiale statunitense e della durezza della battaglia.\nSituazione strategica.\nIl 7 agosto 1942 una flotta composta in prevalenza da unit\u00e0 navali statunitensi sbarc\u00f2 la 1\u00aa Divisione marine e reparti di supporto sulla costa settentrionale di Guadalcanal, sull'isola di Tulagi pi\u00f9 a nord e su isolette prospicienti la massa delle isole Florida. Scopo dell'invasione era interdire ai giapponesi l'utilizzo dell'aeroporto in costruzione su Guadalcanal che, una volta entrato in funzione, avrebbe gravemente minacciato le linee di comunicazione tra gli Stati Uniti e l'Australia. Una volta neutralizzate le forze nipponiche, gli Alleati previdero di risalire le isole Salomone e distruggere l'importante base giapponese di Rabaul (in Nuova Britannia), in concomitanza e in appoggio alle operazioni che il generale Douglas MacArthur stava conducendo dalla primavera del 1942 in Nuova Guinea.\nLa trascurabile guarnigione nipponica fu colta di sorpresa ed entro la sera dell'8 agosto tutti gli obiettivi erano stati messi in sicurezza. Il generale Alexander Vandegrift, comandante della divisione, dispose gli uomini di cui disponeva lungo un perimetro difensivo che cingeva, per quanto malamente, il retroterra di Punta Lunga ove sorgeva la base incompleta. Essa fu battezzata \"Henderson Field\" il 12 agosto, in memoria del maggiore dei marine Lofton R. Henderson che era rimasto ucciso nel corso della battaglia delle Midway a giugno, e il gruppo aereo che oper\u00f2 da queste piste (un insieme eterogeneo di velivoli appartenenti ai marine, all'esercito e alla United States Navy) costitu\u00ec la Cactus Air Force, dal nome di identificazione in codice di Guadalcanal.\nGli sbarchi alleati causarono notevole stupore nelle alte sfere giapponesi, che per\u00f2 non valutarono correttamente la portata dell'operazione. Il Gran Quartier Generale imperiale, massimo organo direttivo della guerra, assegn\u00f2 alla 17\u00aa Armata il compito di riconquistare Guadalcanal: la formazione aveva il proprio quartier generale a Rabaul ed era al comando del tenente generale Harukichi Hyakutake, ma da luglio era estesamente coinvolta nell'audace tentativo di occupare via terra Port Moresby, sul litorale meridionale della Nuova Guinea; oltretutto i reparti non ancora impegnati in quel teatro operativo erano sparpagliati nei territori occupati. La 35\u00aa Brigata di fanteria del maggior generale Kiyotake Kawaguchi, forte di uomini (124\u00ba Reggimento pi\u00f9 varie unit\u00e0 di supporto) e dipendente dalla 18\u00aa Divisione, si trovava nelle isole Palau; il 4\u00ba Reggimento fanteria \"Aoba\" della 2\u00aa Divisione (cos\u00ec chiamato da un castello nella prefettura di Miyagi, da cui proveniva il grosso dei suoi effettivi) era di stanza nelle Filippine; il 28\u00ba Reggimento fanteria al comando del colonnello Kiyonao Ichiki, parte della 7\u00aa Divisione di Hokkaid\u014d, era infine ancora a bordo di navi da trasporto a Guam, in attesa di rientrare in Giappone dopo la disfatta di Midway e l'annullamento dell'occupazione del piccolo atollo. Questi reparti iniziarono a muoversi immediatamente verso Guadalcanal ma il reggimento Ichiki giunse per primo, poich\u00e9 si trovava pi\u00f9 vicino all'obiettivo. In realt\u00e0 solo una parte del reggimento fu sbarcata il 19 agosto: un gruppo di cacciatorpediniere fece approdare il colonnello e 916 soldati nei pressi di Punta Taivu, circa a est del perimetro statunitense. Ichiki sottostim\u00f2 grossolanamente il numero e le capacit\u00e0 delle truppe avversarie e nella notte tra il 20 e il 21 lanci\u00f2 uno sconsiderato attacco contro le posizioni dei marine. La battaglia fu una carneficina, Ichiki prefer\u00ec suicidarsi e solo 128 giapponesi riuscirono a tornare indietro a Punta Taivu; qui inviarono un messaggio chiarificatore al generale Hyakutake e rimasero in attesa di ulteriori rinforzi e ordini.\nPreparativi giapponesi e statunitensi.\nIl 23 agosto la brigata Kawaguchi raggiunse la grande base aeronavale di Truk e fu trasbordata su lente navi da trasporto per l'ultima tratta del viaggio. Tuttavia, poich\u00e9 durante la battaglia delle Salomone Orientali il convoglio fu bersaglio di un pesante attacco aereo che cost\u00f2 la perdita dell'incrociatore ausiliario \"Kinryu Maru\" e del cacciatorpediniere \"Mutsuki\", i giapponesi dirottarono la brigata alla piazzaforte di Rabaul, dove i soldati sarebbero stati imbarcati su cacciatorpediniere: queste navi da guerra, infatti, erano capaci di percorrere lo \"Slot\" \u2013 ovvero lo Stretto della Nuova Georgia \u2013 scaricare a Guadalcanal e tornare indietro nell'arco di una singola notte, riducendo cos\u00ec al minimo le possibilit\u00e0 di intercettazione da parte della Cactus Air Force o degli apparecchi imbarcati statunitensi; per converso gli agili cacciatorpediniere non avevano spazio per trasportare artiglieria pesante, veicoli o quantit\u00e0 apprezzabili di cibo e munizioni. Il traffico navale notturno giapponese fu rapidamente battezzato \"Tokyo Express\" dai marine, mentre tra le truppe nipponiche era noto come \"trasporto per topi\". Questi movimenti giapponesi erano stati adattati alla curiosa situazione tattica che quasi subito caratterizz\u00f2 la campagna: durante il giorno qualsiasi nave che si fosse trovata entro i da Guadalcanal rischiava di essere scovata e distrutta, ma nottetempo le acque delle Salomone erano dominate dalle formazioni navali imperiali.\nIl 27 agosto 600 soldati della 35\u00aa Brigata presero posto sui cacciatorpediniere della 20\u00aa Divisione (, \"Amagiri\", \"Yugiri\" e \"Shirakumo\") che per\u00f2, a causa di scarsit\u00e0 di carburante, fu costretta a muoversi prima del tramonto, in modo da poter effettuare la spedizione a velocit\u00e0 inferiore e risparmiare nafta. Le navi furono localizzate durante la mattina del giorno successivo e alle 18:05 undici bombardieri in picchiata Douglas SBD Dauntless del VMSB-232, al comando del tenente colonnello Richard Mangrum, partirono da Henderson Field: raggiunsero i cacciatorpediniere in un punto a nord di Guadalcanal e centrarono in pieno lo \"Asagiri\", che salt\u00f2 in aria e affond\u00f2; anche lo \"Yugiri\" e lo \"Shirakumo\" furono pi\u00f9 o meno gravemente danneggiati. Lo \"Amagiri\" soltanto rimase indenne e prese a rimorchio lo \"Shirakumo\", le cui macchine avevano smesso di funzionare, quindi ripieg\u00f2 con lo \"Yugiri\" in fiamme. Tra le vittime dell'attacco si ebbero sessantadue soldati.\nLe successive spedizioni del Tokyo Express ebbero un maggiore successo. Tra il 29 agosto e il 4 settembre, diversi incrociatori leggeri, cacciatorpediniere e navi pattuglia riuscirono a far sbarcare circa soldati a Punta Taivu: l'intera 35\u00aa Brigata fanteria, un battaglione del Reggimento \"Aoba\" e il resto del 28\u00ba Reggimento. Il generale Kawaguchi arriv\u00f2 sull'isola il 31 agosto e assunse il comando superiore di tutte le truppe imperiali presenti. Nella notte tra il 4 e il 5 settembre i cacciatorpediniere \"Yudachi\", \"Hatsuyuki\" e \"Murakumo\", dopo aver recato altri rinforzi a Kawaguchi, sfilarono lungo la costa con l'intenzione di bombardare brevemente l'aeroporto e i suoi dintorni; si imbatterono invece fortuitamente nei due cacciatorpediniere trasporto rapido e , che avevano a loro volta appena completato il trasferimento di truppe statunitensi da Tulagi. I giapponesi eseguirono un risoluto attacco alle vecchie e male armate navi, che furono bersagliate e affondate in pochi minuti con la morte di trentatr\u00e9 marinai.\nNonostante le spedizioni notturne avessero successo, Kawaguchi insistette perch\u00e9 molti soldati della propria brigata fossero mossi tramite chiatte a motore; furono pertanto imbarcati soldati \u2013 appartenenti principalmente al 2\u00ba Battaglione, 124\u00ba Reggimento fanteria \u2013 e il relativo equipaggiamento pesante su 61 chiatte motorizzate, che salparono il 2 settembre dalla costa settentrionale dell'isola di Santa Isabel. Su questo convoglio si scaten\u00f2 la Cactus Air Force il 4 e 5 settembre: i piloti statunitensi distrussero la maggior parte dell'equipaggiamento e provocarono novanta morti nel reparto giapponese, compreso il comandante maggiore Takamatsu; la maggior parte dei soldati, comunque, fu in grado di sbarcare nei due giorni successivi nei pressi di Kamimbo, a ovest della testa di ponte. Alla loro testa vi era il colonnello Akinosuke Oka, che aveva trasferito il quartier generale del suo reggimento al vertice del battaglione. A questo punto Kawaguchi, con circa effettivi a Punta Taivu e altri uomini a ovest dell'aeroporto, ritenne di aver radunato truppe sufficienti per un grande assalto alle posizioni nemiche, che ritenne fossero presidiate da soli marine. Egli divenne presto tanto fiducioso nelle possibilit\u00e0 di vittoria che declin\u00f2 l'offerta del comando della 17\u00aa Armata di inviare ulteriori rinforzi.\nNel periodo compreso tra la seconda met\u00e0 di agosto e la prima decade di settembre il generale Vandegrift aveva continuato a rafforzare e migliorare le difese del perimetro. Tra il 21 agosto e il 3 settembre riusc\u00ec, a dispetto del controllo del mare esercitato dai giapponesi, a spostare le numerose truppe rimaste su Tulagi e sulla vicina isoletta di Gavutu: si trattava di tre battaglioni, tra i quali il 1\u00ba Battaglione Marine Raiders del tenente colonnello Merritt Edson (e per questo motivo chiamato i \"Raider di Edson\") e il 1\u00ba Battaglione Paramarines che per\u00f2, avendo subito perdite consistenti durante l'occupazione di Tulagi, fu aggregato al battaglione di Edson dal 2 settembre, giorno nel quale complet\u00f2 lo spostamento a Guadalcanal. Queste unit\u00e0 aggiunsero altri soldati alle non molto numerose forze di Vandegrift.\nSvolgimento della battaglia.\nMovimenti iniziali e azioni a Taivu.\nKawaguchi organizz\u00f2 a Taivu una notevole base logistica, fiss\u00f2 la data dell'attacco al 12 settembre e inizi\u00f2 a spostare le sue forze, situate a ovest di Taivu, verso Punta Lunga dal 5. Inoltre contatt\u00f2 per radio la 17\u00aa Armata, richiedendo attacchi aerei sulle piste e sulle posizioni statunitensi, nonch\u00e9 l'invio di un gruppo di navi da guerra nei pressi del promontorio per il 12, in modo da \"distruggere qualunque americano tentasse di fuggire dall'isola\". Il 7 settembre il generale attiv\u00f2 il suo piano di attacco per \"mettere in rotta e annichilire il nemico nei pressi della base aerea dell'isola\", che prevedeva la suddivisione delle forze in tre colonne, l'avvicinamento al perimetro e un attacco a sorpresa durante la notte. Le forze del colonnello Oka avrebbero attaccato da ovest, il secondo scaglione del reggimento Ichiki, rinominato battaglione \"Kuma\", avrebbe attaccato da est. Il gruppo centrale, composto da soldati in tre battaglioni, avrebbe portato l'offensiva principale da sud in direzione dell'aeroporto. Kawaguchi inizi\u00f2 dunque la marcia con quasi tutte le sue forze lungo il profilo litoraneo e lasci\u00f2 a guardia della base logistica circa 250 soldati.\nNel frattempo alcuni nativi, diretti dal comandante delle piccole forze di difesa del protettorato britannico delle Salomone, Martin Clemens, localizzarono non scorti i reparti giapponesi e si precipitarono al comando del generale Vandegrift, avvertendolo che truppe nipponiche si trovavano a Punta Taivu nelle vicinanze del villaggio di Tasimboko, a est; Vandegrift incaric\u00f2 dunque il tenente colonnello Edson di eliminare questa minaccia. Un totale di 813 uomini fu suddiviso tra i cacciatorpediniere da trasporto , e due pattugliatori che li fecero approdare in due riprese presso il promontorio. Edson sbarc\u00f2 con la prima ondata di 501 soldati, che giunse a destinazione alle 05:20 dell'8 settembre e, forte del supporto della Cactus Air Force e del fuoco dei cannoni dei cacciatorpediniere, diresse l'avanzata dei suoi uomini, che incontr\u00f2 una dura resistenza. Alle 11:00 Edson pot\u00e9 schierare anche il secondo gruppo e richiese un'intensificazione dell'appoggio aeronautico; i marine riuscirono dunque a penetrare nel villaggio e i giapponesi, individuato un convoglio in avvicinamento (si trattava di alcuni trasporti in rotta per Punta Lunga), optarono per ripiegare nell'entroterra lasciando indietro ventisette morti: avevano infatti immaginato che fosse imminente un altro, pi\u00f9 vasto sbarco. Gli statunitensi, che ebbero solo due morti, capirono ben presto di aver occupato un'importante base logistica: rinvennero grandi quantitativi di cibo, munizioni, forniture mediche e una potente radio a onde corte. I marine catturarono documenti, equipaggiamento e rifornimenti, distrussero il resto e alle 17:30 completarono il ritiro nel perimetro. I documenti furono oggetto di immediata attenzione e, tradotti, rivelarono che almeno soldati nipponici erano pronti a un attacco via terra. Nelle stesse ore il grosso della 35\u00aa Brigata, con Kawaguchi in testa, si trovava circa a ovest di Tasimboko, nei pressi di Tetere, e aveva gi\u00e0 iniziato a dirigersi nell'interno.\nResi parzialmente edotti delle intenzioni nipponiche, Edson e il colonnello Gerald C. Thomas (ufficiale alle operazioni dello stato maggiore della 1\u00aa Divisione marine) ritennero che l'attacco sarebbe avvenuto sulla cresta Lunga, una stretta ed erbosa cresta lunga 1 chilometro che correva parallela al fiume Lunga, situata appena a sud di Henderson Field: costituiva un naturale percorso di avvicinamento alla base, dominava l'area circostante ma era sprovvista di difese. I due ufficiali tentarono di convincere Vandegrift a spostare truppe attorno la cresta, ma il generale rifiut\u00f2 pi\u00f9 volte, sicuro che i giapponesi avrebbero invece attaccato lungo la costa. Dopo lunghi colloqui Thomas riusc\u00ec a persuadere il comandante che il rilievo era una buona posizione perch\u00e9 i Raider di Edson potessero riprendersi dall'operazione appena conclusa. L'11 settembre il 1\u00ba Battaglione Raiders, il battaglione paracadutisti e il terzo battaglione provenienti da Tulagi, per un totale di 600 Raider e 214 paramarine, furono dispiegati lungo e attorno alla cresta sotto il comando di Edson.\nEffettivamente il distaccamento centrale, al diretto comando di Kawaguchi, era in marcia verso la cresta, che veniva chiamata \"il centopiedi\" a causa della sua forma allungata e frastagliata. Il 9 settembre i giapponesi, arrivati all'altezza di Punta Koli, puntarono decisamente verso sud-ovest, si suddivisero in quattro colonne e mossero nella giunga verso i punti di raccolta e attacco previsti a sud e a sud-est della base aerea. Tuttavia l'assenza di buone mappe, l'uso di almeno una bussola malfunzionante e la densa impenetrabilit\u00e0 della giungla rallentarono sin da subito le colonne nipponiche, costrette a procedere a zig-zag. Contemporaneamente il battaglione Oka stava avvicinandosi a Punta Lunga da ovest: il colonnello era in possesso di alcuni dati e informazioni circa le difese statunitensi, notizie estorte a un pilota catturato il 30 agosto.\nDurante la giornata del 12, perci\u00f2, il grosso giapponese tent\u00f2 di avanzare il pi\u00f9 in fretta possibile per raggiungere i punti di raccolta entro le 14:00, ora indicata dal generale Kawaguchi. Nonostante gli sforzi profusi, per\u00f2, i tre battaglioni toccarono le posizioni solo alle 22:00 e anche Oka conobbe difficolt\u00e0 nel corso dell'avvicinamento; solo il battaglione \"Kuma\" rifer\u00ec che aveva raggiunto la posizione prefissata nell'orario previsto. A dispetto dei ritardi e degli altri problemi incontrati, Kawaguchi rimase ottimista poich\u00e9 un pilota statunitense catturato aveva riferito che il tratto meno presidiato del perimetro si trovava proprio in corrispondenza della cresta. Il luogo, inoltre, era stato bersaglio dei bombardieri giapponesi l'11 e il 12 settembre, causando la morte di due marine.\nAttacco notturno del 12 settembre.\nIn base ai rapporti dei nativi gli statunitensi erano a conoscenza dell'avvicinamento delle forze giapponesi, ma non sapevano n\u00e9 dove o quando avrebbero sferrato il loro assalto. La cresta attorno alla quale erano stati posizionati i marine era composta da tre poggi distinti: presso la propaggine meridionale, circondata dai tre lati da una densa giungla, era presente la collina 80 (80 piedi sul livello del mare); a nord si trovava la collina 123, che dominava tutta la cresta; il poggio pi\u00f9 settentrionale non aveva nome ed era alto circa . Edson posizion\u00f2 cinque compagnie del battaglione Raider alla destra della cresta e tre compagnie del battaglione paracadutisti tra le colline 80 e 123. Due delle cinque compagnie, la B e la C, coprivano l'estrema ala destra dello schieramento: esse presidiavano un tratto che dalla cresta arrivava sino alla riva destra del fiume Lunga, attraversando anche una laguna piccola e paludosa. Le squadre della compagnia E, che possedeva l'equipaggiamento pesante del battaglione (mitragliatrici), furono distribuite lungo l'intera linea. Infine Edson posizion\u00f2 il proprio comando sulla collina 123.\nAlle 21:30 del 12 settembre l'incrociatore leggero e tre cacciatorpediniere bombardarono Punta Lunga per 20 minuti; il \"Sendai\" accese anche i proiettori e illumin\u00f2 dal mare la cresta, permettendo all'artiglieria campale giapponese di aprire il fuoco con una certa precisione: tuttavia furono causati danni molto contenuti. Contemporaneamente gruppi sparsi appartenenti alle truppe dei battaglioni del generale Kawaguchi iniziarono ad attaccare i marine: il 1\u00ba Battaglione del maggiore Yukichi Kokusho invest\u00ec la compagnia Raider C attaccando su entrambi i lati della laguna, superarono almeno un plotone e forzarono la compagnia a ripiegare verso la cresta. I giapponesi catturarono anche almeno sei mitragliatrici. Nell'avanzata, per\u00f2, i reparti di Kokusho cozzarono con elementi del 3\u00ba Battaglione (tenente colonnello Kusunichi Watanabe), che stavano ancora cercando di raggiungere le posizioni di attacco: si verific\u00f2 una notevole confusione che fece perdere lo slancio alla fanteria nipponica. Anche Kawaguchi era in preda a difficolt\u00e0 importanti, perch\u00e9 \"a causa della giungla demoniaca\" non riusciva a capire dove si trovava rispetto al fronte n\u00e9 a coordinare gli attacchi. Egli in seguito ricord\u00f2 che:\nNel combattimento rimasero uccisi dodici marine e un numero probabilmente pi\u00f9 elevato di giapponesi, per i quali ultimi non sono per\u00f2 disponibili dati precisi. Anche il battaglione del colonnello Oka e il battaglione \"Kuma\" tentarono di intrapredere qualche azione, rispettivamente da ovest e da est della testa di ponte, ma erano ancora troppo lontani e riuscirono ad arrivare in vista delle posizioni americane solo all'alba del 13 settembre. Alle prime luci gli aerei della Cactus Air Force e l'artiglieria iniziarono a bersagliare la regione immediatamente a sud della cresta, costringendo i soldati giapponesi a cercare rifugio nella giungla; nel corso del bombardamento e dei mitragliamenti morirono diversi uomini, compresi due ufficiali del battaglione di Watanabe. Alle 05:50 Kawaguchi sospese ogni operazione, quindi decise di radunare le sue forze per portare un nuovo attacco durante la notte.\nL'attacco del 13 settembre.\nAttendendosi un nuovo attacco, il tenente colonnello Edson ordin\u00f2 di migliorare le difese attorno la cresta e di contrattaccare sulla destra, allo scopo di recuperare il terreno perduto dalla Compagnia C; questa operazione non fu per\u00f2 coronata dal successo. Edson decise dunque di riposizionare le proprie forze: fece arretrare la linea di circa , lungo un fronte di circa che correva dal Lunga e attraversava la cresta a circa a sud della collina 123, quindi piazz\u00f2 cinque compagnie tutt'intorno. In questo modo, se la collina 80 fosse caduta, i giapponesi avrebbero dovuto avanzare per oltre allo scoperto prima di imbattersi nella collina 123. Intanto i marine avevano lavorato alacremente ma, con poche ore a disposizione, furono in grado di costruire solo fortificazioni rudimentali e sparse; oltretutto gli uomini erano a corto di munizioni ed erano disponbili appena una o due bombe a mano per soldato. Il generale Vandegrift, allarmato, invi\u00f2 nelle retrovie della cresta gli effettivi del Battaglione 2/5 e fece ridislocare una batteria di obici M101 da 105\u00a0mm, in modo tale che le fosse possibile colpire direttamente la cresta (un osservatore fu pertanto distaccato presso il comando del tenente colonnello). Nel tardo pomeriggio Edson sal\u00ec su una cassa di granate e si rivolse ai soldati esausti: si compliment\u00f2 con loro per l'indefesso lavoro e richiese un ultimo sforzo per resistere al quasi sicuro assalto giapponese; l'ufficiale dette prova di empatia e anche ottimismo, affermando che per la mattina successiva sarebbero giunti rinforzi e sperabilmente i ricambi per gli spossati Raider e paracadutisti. Il discorso risollev\u00f2 il morale degli uomini e li aiut\u00f2 a prepararsi psicologicamente per la notte.\nAl tramonto del 13 settembre il generale Kawaguchi era pronto a riprendere l'offensiva: per sloggiare dalla collina 123 gli 830 marine aveva raccolto uomini e un nucleo di artiglieria leggera. La notte era per\u00f2 di novilunio e quindi sarebbe stata completamente buia. Alle 21:00 sette cacciatorpediniere bombardarono brevemente la cresta e, una volta calata l'oscurit\u00e0, le truppe nipponiche mossero con decisione all'attacco: il battaglione Kokusho assalt\u00f2 la compagnia B sul fianco destro, a ovest della cresta, e presto la costrinse a ripiegare sulla collina. Per quanto iniziasse a essere bersagliato dall'artiglieria statunitense, il maggiore Kokusho riassembl\u00f2 i suoi uomini e continu\u00f2 ad avanzare senza preoccuparsi dei fianchi; penetr\u00f2 nella zona paludosa tra la cresta e il fiume in direzione dell'aeroporto, ma lungo la direttrice i giapponesi si imbatterono in un deposito di rifornimenti e viveri: gli affamati soldati imperiali abbandonarono momentaneamente l'avanzata per consumare le razioni C e K. Kokusho, irato, riusc\u00ec a riportare ordine e disciplina e si mise alla testa del battaglione, conducendolo attorno le 03:00 contro le posizioni settentrionali della cresta (nelle vicinanze della collina 123), presidiate da uomini dell'11\u00ba Reggimento artiglieria. Si svilupparono subito violenti scontri anche all'arma bianca, che costarono la vita a 100 soldati giapponesi compreso il maggiore Kokusho; gli artiglieri, sostenuti da elementi del 1\u00ba Battaglione pionieri, del Battaglione trattori anfibi e dal tiro dei battaglioni di Edson sulla cresta, riuscirono in ultimo a respingere gli avversari.\nNel frattempo il 2\u00ba Battaglione del maggiore Masao Tamura, appartenente al 4\u00ba Reggimento \"Aoba\", si era riunito nella giungla a sud della cresta, per l'assalto alla collina 80; tuttavia i movimenti giapponesi furono scoperti da alcune vedette e l'osservatore trasmise le coordinate alla batteria di obici da 105\u00a0mm. Dopo aver puntato altri otto pezzi, alle 22:00 ebbe inizio un fuoco di sbarramento; il maggiore, colto di sorpresa, organizz\u00f2 rapidamente un contrattacco con due compagnie (320 uomini circa) verso la collina 80: i giapponesi eseguirono una carica alla baionetta sotto l'ombrello di colpi di vari mortai, lanciando bombe a mano. L'urto avvenne in corrispondenza della Compagnia B paracadutisti e della compagnia B Raider; la prima unit\u00e0 inizi\u00f2 a cedere posizioni e fu risospinta in una gola a est della cresta, preda inoltre di un inizio di panico a causa dell'incompetenza del proprio comandante, maggiore Charles Miller. Edson si trov\u00f2 costretto a far ripiegare gli esposti Raider verso la collina 123.\nContemporaneamente una compagnia del battaglione Watanabe si infiltr\u00f2 attraverso un varco tra il versante orientale della cresta e la Compagnia C dei paracadutisti; ben presto questa unit\u00e0 e l'adiacente Compagnia C ritennero che le loro posizioni non erano pi\u00f9 tenibili e, di loro spontaneit\u00e0, retrocedettero dietro la collina 123. L'oscurit\u00e0 e la confusione della battaglia, per\u00f2, resero la ritirata confusa e disorganizzata e, addirittura, alcuni marine (forse sviati dalle grida nipponiche \"Tsu-geki!\" \u2013 \"Carica!\" \u2013, dal fumo e dall'odore dei razzi illuminanti al magnesio) iniziarono a urlare che i giapponesi stavano impiegando armi chimiche, spaventando i commilitoni che non possedevano maschere antigas. Dopo essere giunti sulla collina 123 diversi marine continuarono a fuggire verso l'aeroporto, ripetendo a chi incontravano che era in corso la ritirata; altri soldati iniziarono dunque a lasciare il proprio posto. Ben presto divenne chiaro che le truppe statunitensi stavano per cedere e dunque Edson, il maggiore Kenneth Bailey e altri ufficiali agirono energicamente affinch\u00e9 i Raider e i paracadutisti si raggruppassero attorno la collina 123.\nNon appena i marine ricostituirono una linea di difesa, a forma di ferro di cavallo, attorno la collina 123, il battaglione Tamura inizi\u00f2 una serie di assalti frontali alla collina, procedendo dalla collina 80 e lungo il crinale orientale della cresta: i soldati giapponesi, per\u00f2, furono duramente respinti due volte sotto le luci dei razzi illuminanti lanciati da almeno un idrovolante nipponico. Nel frattempo alcuni degli uomini del maggiore Tamura erano riusciti a trascinare sino alla collina 80 un cannone Type 41 da 75\u00a0mm; quest'arma \"avrebbe potuto mutare le sorti della battaglia a favore dei giapponesi\", ma non pot\u00e9 essere utilizzato sembra per un guasto al percussore. Intorno a mezzanotte gli attacchi giapponesi conobbero una breve pausa ed Edson ordin\u00f2 alle compagnie paracadutisti B e C di avanzare e rafforzare l'ala sinistra della collina: gli uomini inastarono le baionette, avanzarono e contrattaccarono gruppi di soldati nipponici che erano riusciti a infiltrarsi e, pare, stessero organizzandosi per colpire il fianco americano. I paracadutisti si sistemarono dunque a presidio del versante est della collina. Intanto marine provenienti da altri reparti e addirittura membri dello stato maggiore di Edson erano impegnati a trasportare munizioni e granate ai Raider e ai paracadutisti, nuovamente sotto i forti e reiterati attacchi giapponesi e a corto di risorse. Il capitano William J. McKennan, che partecip\u00f2 alla battaglia, ricord\u00f2 l'intensit\u00e0 degli assalti nipponici e l'alto tasso di perdite cui ogni ondata and\u00f2 incontro. Gruppi giapponesi investirono anche il fianco sinistro del ristretto fronte statunitense, ma i paracadutisti combatterono con determinazione e respinsero ogni attacco: fondamentale in questi frangenti si rivel\u00f2 l'appoggio degli obici da 105\u00a0mm e 75 mm dell'11\u00ba Reggimento, che martellarono costantemente i reparti giapponesi e inflissero loro gravi perdite. Un prigioniero raccont\u00f2 in seguito che la sua compagnia era stata \"annichilita\" dal fuoco di artiglieria, che ne stermin\u00f2 il 90%.\nI provati battaglioni del tenente colonnello Edson sostennero ancora altri assalti, che degenerarono talvolta in sanguinosi corpo a corpo, e sopportarono anche gli insidiosi, prolungati tiri di diversi tiratori scelti. Finalmente, alle 04:00 del 14 settembre, arrivarono i rinforzi promessi, vale a dire il Battaglione 2/5: gli uomini si disposero rapidamente e aiutarono i Raider e i paracadutisti a rintuzzare due ultimi, disperati attacchi nipponici prima dell'alba. Edson pot\u00e9 concedersi un breve riposo dopo essere rimasto per tutta la notte in piedi a dalla linea di combattimento, esortando i soldati e dirigendo gli sforzi difensivi. Il capitano Tex Smith, che dalla sua posizione pot\u00e9 spesso vedere il comandante, fu in grado di confermare il coraggio dell'ufficiale e il valore della sua leadership.\nDurante gli intensi combattimenti alcune parti di tre compagnie giapponesi (due appartenenti al battaglione Tamura e una del battaglione Watanabe) erano riuscite a costeggiare le difese statunitensi sulla cresta e, per quanto bersagliate da fitti tiri di mitragliatrice provenienti dal \"centopiedi\", gli uomini della terza unit\u00e0 riuscirono a lambire la pista secondaria dedicata ai caccia di Henderson Field, Fighter One. Qui si svolse un selvaggio scontro quando i giapponesi furono contrattaccati dal 1\u00ba Battaglione genieri, che seppe in ultimo respingerli. Le altre due compagnie nipponiche, che si erano arrestate ai margini della giungla in attesa di rinforzi prima di partire all'offensiva, preferirono ripiegare a sud della cresta all'alba, dopo che nessun altro reparto le aveva affiancate. La maggior parte del resto del battaglione Watanabe non partecip\u00f2 alla battaglia perch\u00e9 perse il contatto con il proprio comandante: il maggiore pass\u00f2 l'intera notte a cercare vanamente il generale Kawaguchi, zoppicando a causa di vecchie ferite dietro la linea del fronte. Non si conoscono le ragioni per le quali, nonostante l'irreperibilit\u00e0 di Watanabe, i suoi subordinati non lanciarono all'attacco le truppe come da ordini durante la notte.\nAl sorgere del sole del 14 settembre sacche di soldati giapponesi erano sparse su entrambi i lati delle alture tenute dagli esausti statunitensi; tuttavia la disintegrazione del battaglione Tamura, la perdita di tre quarti degli uomini e degli ufficiali e le gravi perdite subite dalle altre unit\u00e0, determinarono il sostanziale fallimento dell'assalto nipponico. Sul versante meridionale della collina 80 si trovavano un centinaio di soldati giapponesi, sembra pronti a tentare un'ennesima carica alla collina 123: all'alba essi furono sorpresi da tre caccia Bell P-39 Airacobra Mk I del 67\u00ba Squadrone della Cactus Air Force, mobilitati su richiesta personale del maggiore Bailey, e quasi nessuno di loro sopravvisse.\nGli attacchi sussidiari.\nIn contemporanea all'assalto notturno del 13-14 settembre anche il battaglione \"Kuma\" e il 2\u00ba del colonnello Oka avevano preso l'iniziativa e attaccato, rispettivamente da est e da ovest, la testa di ponte nemica. Il battaglione \"Kuma\", guidato dal maggiore Takeshi Mizuno, si accan\u00ec sul settore sud-orientale del perimetro, difeso dal Battaglione 3/1 a partire da mezzanotte circa: sotto il devastante fuoco dell'11\u00ba Reggimento artiglieria marine, i giapponesi eseguirono una carica frontale e penetrarono in alcuni punti, ingaggiando brutali corpo a corpo; la lotta volse per\u00f2 in favore degli americani, il maggiore Mizuno rimase ucciso e alla fine le truppe nipponiche ripiegarono in disordine. All'alba del 14, supponendo che i resti del reparto giapponese fossero ancora presenti in zona, i marine mandarono avanti sei isolati carri armati leggeri M3/M5 Stuart, allo scopo di ripulire la regione: i mezzi, invece, caddero in una ben pianificata imboscata di quattro pezzi anticarro da 37\u00a0mm della 28\u00aa Compagnia anticarro, al comando del sottotenente Yoshio Okubo. Tre carri furono incendiati o distrutti e gli equipaggi, che si erano precipitati fuori, furono raggiunti da alcuni giapponesi e in otto furono trafitti dalle baionette. Gli altri fuggirono dietro i tre Stuart superstiti, uno dei quali cadde per\u00f2 da uno degli argini del fiume Tenaru: il carro affond\u00f2 trascinando con s\u00e9 l'intero equipaggio. Alle 23:00 il dissanguato battaglione \"Kuma\" cozz\u00f2 nuovamente e nello stesso punto contro le difese e fu facilmente respinto; un ultimo sussulto offensivo si verific\u00f2 la sera del 15 e si concluse con una secca sconfitta per i giapponesi.\nIl colonnello Oka, con i 650 uomini del suo reggimento (per lo pi\u00f9 provenienti dal 2\u00ba Battaglione), attacc\u00f2 in varie posizioni lungo il lato occidentale del perimetro. Alle 04:00 del 14 settembre due compagnie avanzarono contro il battaglione 3/5 nei pressi della costa, ma furono respinte con perdite sanguinose; una terza compagnia, invece, operando pi\u00f9 nell'entroterra, cattur\u00f2 una piccola cresta ma divenne bersaglio di un preciso fuoco d'artiglieria durante il giorno e sub\u00ec decine di morti prima di riuscire a sganciarsi e ripiegare, a sera fatta. Il resto dell'unit\u00e0 di Oka non riusc\u00ec a trovare le posizioni dei marine e non partecip\u00f2 all'attacco.\nPerdite ed eventi successivi.\nAlle 13:05 del 14 settembre il generale Kawaguchi inizi\u00f2 a ripiegare in profondit\u00e0 nella giungla, allo scopo di far riprendere le truppe e prestare le prime cure ai feriti; quindi la mattina del 16 marci\u00f2 verso ovest, allo scopo di riunirsi con il battaglione del colonnello Oka oltre il corso del fiume Matanikau, per unirsi all'unit\u00e0 di Oka.. Il tragitto, lungo , si svolse su un terreno difficile e in condizioni pessime; ben presto Kawaguchi dovette disporre che tutti gli uomini illesi o comunque in grado di camminare aiutassero i feriti ad andare avanti. Il clima tropicale, la stanchezza derivante dalla battaglia e l'assenza di qualsiasi razione (le ultime riserve alimentari erano state consumate gi\u00e0 il 14 settembre) min\u00f2 rapidamente la resistenza fisica dei soldati giapponesi, che lasciarono dietro di loro tutto l'equipaggiamento pesante e, man mano che proseguivano, addirittura i fucili. Quando infine la maggior parte della brigata tocc\u00f2 il 21 il villaggio di Kokumbona, sede del comando di Oka, solo la met\u00e0 degli uomini trasportava ancora le proprie armi. Ci\u00f2 che rimaneva del battaglione \"Kuma\" and\u00f2 incontro a un destino peggiore: persosi nella giungla nel tentativo di riunirsi a Kawaguchi, il reparto si disgreg\u00f2 e in gran parte i suoi componenti morirono di inedia; solo tre settimane pi\u00f9 tardi una manciata di superstiti fu capace di raggiungere i commilitoni.\nIn totale il generale dovette accusare la perdita di 830 uomini: 350 nel battaglione Tamura, 200 in quello del maggiore Kokusho, 120 nel battaglione Oka, 100 nel battaglione \"Kuma\" e 60 nel battaglione Watanabe. Inoltre numero sconosciuto di feriti perse la vita durante il penoso ripiegamento verso il Matanikau. Durante il 14 e il 15 settembre i marine contarono attorno e sulla cresta 500 cadaveri nemici, compresi 200 corpi ammassati sui fianchi della collina 123; furono raccolti e cremati oppure seppelliti in fosse comuni. I tre battaglioni di Edson ebbero in totale 80 morti tra il 12 e il 14 settembre. Lo storico James Christ riporta dati differenti per entrambi gli schieramenti: 53 morti e 237 feriti statunitensi e vittime giapponesi\nIl 17 settembre il generale Vandegrift invi\u00f2 due compagnie appartenenti al Battaglione 1/1 all'inseguimento del nemico in ritirata, ma esse caddero in un'imboscata architettata da due compagnie giapponesi, lasciate in retroguardia, che riuscirono a inchiodare un plotone americano mentre il resto dei marine ripiegava. Il comandante della compagnia cui apparteneva, capitano Charles Brush, chiese inutilmente a Vandegrift il permesso di tentare un'operazione di salvataggio: l'autorizzazione non fu concessa e il piccolo reparto fu pressoch\u00e9 distrutto nottetempo, solo pochi feriti sopravvissero. Il 20 settembre una pattuglia di Raider si imbatt\u00e9 per caso in un gruppo di soldati nipponici appartenenti alla 35\u00aa Brigata, sui quali indirizzarono il tiro dell'artiglieria, che ne uccise 19.\nMentre i giapponesi si stavano raggruppando a ovest del Matanikau, gli statunitensi dedicarono energie e sforzi al rafforzamento delle difese dell'aeroporto. Gi\u00e0 durante il 14 settembre Vandegrift era riuscito a far approdare a Guadalcanal il battaglione il 3/2, sino allora rimasto bloccato su Tulagi; quattro giorni pi\u00f9 tardi un convoglio rec\u00f2 uomini del 7\u00ba Reggimento marine, coadiuvato da preziose unit\u00e0 di supporto: i trasporti vuoti tornarono indietro con i 100 superstiti del 1\u00ba Battaglione paracadutisti, che normalmente aveva un organico di 361 effettivi. Questi rinforzi permisero a Vandegrift di stabilire, a partire dal giorno 19, un saldo perimetro difensivo che, ininterrotto, andava da Kukum a ovest sino al Tenaru a est, descrivendo un arco irregolare che, a sud, passava per la cresta ora ridenominata \"Edson's Ridge\" o anche \"Bloody Ridge\".\nSignificato e conseguenze.\nIl 15 settembre il generale Hyakutake apprese a Rabaul della sconfitta di Kawaguchi, la prima disfatta di una brigata dell'Esercito imperiale nel corso del conflitto nel Pacifico, e inoltr\u00f2 subito dopo le notizie al Gran Quartier Generale imperiale a Tokyo. In una sessione di riunione speciale i vertici dell'esercito e della marina nipponici conclusero che \"Guadalcanal poteva diventare la battaglia decisiva della guerra\". I risultati della battaglia ebbero un notevole impatto strategico sulle operazioni varate dall'Impero giapponese nel contiguo teatro bellico della Nuova Guinea: infatti divenne evidente a Hyakutake che, per ottenere una vittoria decisiva a Guadalcanal, era necessario interrompere l'offensiva terrestre verso Port Moresby, che a sua volta stava conoscendo crescenti difficolt\u00e0, perdite e ritardi. Il generale, perci\u00f2, in accordo con i massimi capi del Gran Quartier Generale, ordin\u00f2 ai reparti in Nuova Guinea di sospendere ogni azione e quindi di ripiegare, in attesa che il confronto nelle Salomone fosse concluso: la colonna giapponese, peraltro, fu sconfitta verso la fine di settembre a dal porto in mani australiane. La sconfitta patita nello scontro del 12-14 settembre, dunque, non solo contribu\u00ec agli esiti finali della dura campagna di Guadalcanal, ma anzi ebbe il suo peso nell'intero quadro strategico del Pacifico sud-occidentale.\nDopo l'invio costante di ulteriori forze nelle quattro settimane successive la battaglia della cresta, i comandi giapponesi dettero avvio, a fine ottobre, a un'altra e pi\u00f9 massiccia offensiva terrestre contro la testa di ponte, guidata sempre dal generale Hyakutake e sul campo dal suo sottoposto, il maggior generale Masao Maruyama: i combattimenti, per\u00f2, si conclusero con risultati pratici ancor pi\u00f9 grami e perdite decisamente pi\u00f9 elevate. In seguito il generale Vandegrift afferm\u00f2 che la battaglia di met\u00e0 settembre 1942 fu il solo momento nell'intera campagna in cui nutr\u00ec veramente dubbi sulla vittoria. Lo storico Richard B. Frank aggiunse che solo allora i giapponesi arrivarono molto vicini a un pieno successo e che, successivamente, non riuscirono pi\u00f9 a cogliere successi anche parziali nei violenti scontri sull'isola."}
{"id": "2434669", "revid": "1442080", "url": "https://it.wikipedia.org/wiki?curid=2434669", "title": "Delray Beach International Tennis Championships 2008 - Singolare", "text": "Il singolare del Delray Beach International Tennis Championships 2008 \u00e8 stato un torneo di tennis facente parte dell'ATP Tour.\nXavier Malisse era il detentore del titolo, ma ha perso al 1\u00ba turno contro Bobby Reynolds.\nKei Nishikori ha vinto in finale 3\u20136, 6\u20131, 6\u20134, contro James Blake."}
{"id": "2434672", "revid": "287204", "url": "https://it.wikipedia.org/wiki?curid=2434672", "title": "Societ\u00e0 Sportiva Calcio Palermo 1979-1980", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1979-1980.\nStagione.\nAl settimo anno consecutivo in Serie B, il Palermo ottiene un tranquillo 9\u00ba posto con 38 punti in 38 partite giocate. L'allenatore rosanero di questa stagione \u00e8 Giancarlo Cad\u00e8. Nel suo Palermo segnano tutti, sono ben tredici i calciatori del Palermo che vanno in rete, cos\u00ec nessuno eccelle nelle realizzazioni, il migliore marcatore \u00e8 un difensore Fausto Silipo con 6 reti. Viene chiuso con questa stagione a Palermo il decennio di presidenza di Renzo Barbera. Sono salite in Serie A il Como, la Pistoiese ed il Brescia. Sono retrocesse in Serie C1 la Sambenedettese, la Ternana, il Parma ed il Matera.\nIn Coppa Italia la squadra rosanero viene eliminata nel secondo girone di qualificazione, disputato prima del campionato, e vinto dal Torino che accede ai Quarti di finale della manifestazione.\nPer il calcio italiano \u00e8 una stagione da ricordare per i suoi risvolti extra calcistici, per lo scandalo delle partite truccate. Il processo sportivo ha declassato in Serie A il Milan e la Lazio retrocesse in Serie B, per il Milan \u00e8 la prima volta nella sua storia, e penalizzato per la prossima stagione con 5 punti Perugia, Bologna ed Avellino. In Serie B il Palermo ed il Taranto sono stati coinvolti nello scandalo e ritenuti colpevoli di illecito sportivo, per cui dovranno prendere il via nel prossimo campionato con 5 punti di penalizzazione.\nRosa.\nPresidente: Renzo Barbera, poi Gaspare Gambino\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2434675", "revid": "1873140", "url": "https://it.wikipedia.org/wiki?curid=2434675", "title": "Eduard Fern\u00e1ndez", "text": ""}
{"id": "2434677", "revid": "767487", "url": "https://it.wikipedia.org/wiki?curid=2434677", "title": "Merton Parkas", "text": "I Merton Parkas erano un gruppo musicale britannico di genere mod revival, che ha avuto discreto successo verso la fine degli anni settanta.\nIl nome deriva dal gioco di parole tra \"Merton Park\", zona a sud di Londra, ed il \"Parka\", giubbotto militare tipico dello stile mod, del quale, insieme a gruppi come The Lambrettas, Secret Affair e The Purple Hearts, divennero simbolo indiscusso.\nIl gruppo, formatosi nel 1975 dall'incontro tra i fratelli Danny e Mick Talbot con Neil Wurrel e Simon Smith, ha all'attivo un solo album, \"Face in the Crowd\", datato 1979 e contenente i singoli \"Plastic Smile\", \"Put Me in the Picture\", \"Give It to Me Now\" e \"You Need Wheels\", che durante l'estate del medesimo anno si \u00e8 piazzato al #40 nella Official Singles Chart, la classifica dei singoli pi\u00f9 venduti nel Regno Unito.\nNel 1980, a seguito dello scioglimento del gruppo, Simon Smith e Mick Talbot scelsero di partecipare ad altri progetti musicali: il primo divent\u00f2 il batterista della band alternative rock dei Mood Six, mentre il tastierista Talbot, dopo aver militato nei Dexy's Midnight Runners e nei Bureau, fond\u00f2 nel 1982, insieme a Paul Weller, il celebre duo Style Council."}
{"id": "2434678", "revid": "108744667", "url": "https://it.wikipedia.org/wiki?curid=2434678", "title": "Paul Guiraud", "text": "Guiraud insegn\u00f2 storia greca presso la facolt\u00e0 di Douai e Tolosa e, in seguito, fu lettore all'\u00c9cole Normale Sup\u00e9rieure. Nel 1906 venne nominato membro de l\"Acad\u00e9mie des Sciences Morales et Politiques\".\nTra le sue opere pi\u00f9 conosciute vi \u00e8 la biografia, pubblicata nel 1896, del suo professore Fustel de Coulanges (1830-1889), e il lavoro intitolato \"Vie priv\u00e9e et la vie publique des Grecs\". Altre pubblicazioni del Guiraud sono:"}
{"id": "2434682", "revid": "767487", "url": "https://it.wikipedia.org/wiki?curid=2434682", "title": "Groothusen", "text": "Groothusen \u00e8 una localit\u00e0 della Frisia orientale nella Bassa Sassonia, circa 15\u00a0km a nord-ovest della citt\u00e0 portuale di Emden.\nIl \"Warf\" di Groothusen, una collina artificiale creata per offrire protezione in caso di alte maree eccezionali o inondazioni, \u00e8 lungo circa 500 metri e largo circa 130 metri."}
{"id": "2434686", "revid": "767487", "url": "https://it.wikipedia.org/wiki?curid=2434686", "title": "Mojo (Cuba)", "text": "Il mojo \u00e8 una salsa tipica cubana ed ispanica a base di succo di agrumi e cipolla. \nIl nome.\nIl termine mojo viene dal portoghese \"molho\" che significa semplicemente \"salsa\". Si chiama mojo anche la tipica salsa prodotta nelle Isole Canarie.\nIngredienti.\nQuesta particolare citronette \u00e8 tradizionalmente preparata a partire dal succo di arance amare, ma pu\u00f2 essere fatta anche a con succo di lime, ananas o pompelmo. Altri ingredienti, che vengono poi mescolati ed emulsionati insieme al succo, sono cipolla, olio di oliva e spezie (come cilantro, cumino, origano e pepe).\nPreparazioni.\nTipico \u00e8 l'accostamento con la manioca (\"yuca con mojo\") ma gli utilizzi sono innumerevoli: dalla carne di maiale ai frutti di mare, alla verdura, ai Sandwich."}
{"id": "2434688", "revid": "1632387", "url": "https://it.wikipedia.org/wiki?curid=2434688", "title": "Mimesis (album)", "text": "Mimesis \u00e8 il secondo album in studio del gruppo musicale finlandese alternative rock End of You, pubblicato nel 2008 dalla Spinefarm.\nIl disco.\nL'album si presenta con diversi stili e generi differenti tra loro, attraverso l'introduzione di alcuni brani completamente elettronici come \"Number 8\" e \"Blind Rhythm\", la sperimentazione di \"Driving Down The Void\", il jazz di \"In Elegance (Closure)\" e la caratteristica cover di \"Goldeneye\".\nNel 2014 la band pubblica on-line una versione rivisitata e rimasterizzata dell'album con una diversa tracklist e una traccia inedita dal titolo \"Procurer\", ascoltabile gratuitamente in streaming su YouTube."}
{"id": "2434692", "revid": "729019", "url": "https://it.wikipedia.org/wiki?curid=2434692", "title": "Daniel Vickerman", "text": "Biografia.\nNato a Citt\u00e0 del Capo, in Sudafrica, Vickerman fu selezionato nel 1999 per i giovani \"Springbok\" Under-19; trasferitosi in Australia per compiere gli studi a Sydney, gioc\u00f2 per la locale squadra universitaria di rugby e, nel 2001, fu ingaggiato da professionista per la \"franchise\" di Super 12 dei Brumbies.\nIdoneo per la Federazione australiana, scelse di scendere in campo per gli \"Wallabies\", nei quali esord\u00ec nel 2002 contro la ; dopo il Super 12 2003, conclusosi con la vittoria dei Brumbies, Vickerman firm\u00f2 un contratto con i Waratahs, \"franchise\" di Sydney.\nNell'ottobre di quello stesso anno fece parte dei convocati alla , tenutasi proprio in Australia e nella quale la Nazionale di casa giunse fino alla finale, poi persa contro l'.\nNel 2006 dovette sottoporsi a un intervento chirurgico a causa di un infortunio alla spalla, e l'anno successivo fu di nuovo disponibile sia per i Waratahs che per la Nazionale, per la quale prese parte alla in Francia.\nNel 2008 decise di interrompere la sua carriera internazionale per trasferirsi in Europa, avendo guadagnato l'ammissione alla scuola d'economia dell'Universit\u00e0 di Cambridge, della cui squadra di rugby entr\u00f2 a far parte.\nGrazie al suo status di giocatore internazionale, si guadagn\u00f2 anche la convocazione per l'edizione 2009 del consueto \"Varsity Match\", l'incontro annuale di rugby che si disputa a dicembre a Twickenham tra le universit\u00e0 di Cambridge e Oxford, ricevendo anche i gradi di capitano.\nAll'epoca di tale \"match\", comunque, Vickerman, oltre a militare da dilettante nella squadra universitaria, aveva gi\u00e0 un contratto da professionista con il Northampton della durata di un anno.\nStante la carenza di valide alternative nel ruolo di seconda linea negli \"Wallabies\", a Vickerman \u00e8 stato proposto di tornare, al termine del corso di studi a Cambridge, a giocare in patria all'Universit\u00e0 di Sydney onde poter valutare un suo utilizzo in vista della .\nVickerman vanta anche due inviti nei , il primo nel 2004, il secondo nel 2009.\nRitiratosi nel 2012 dopo aver faticato a ricuperare da un infortunio a una gamba, si impieg\u00f2 nel ramo immobiliare.\nIl 18 febbraio 2017, a 37 anni, si tolse la vita a Sydney lasciando moglie e due figli.\nLe sue esequie si celebrarono il 28 febbraio successivo all'Universit\u00e0 di Sydney; in precedenza aveva confidato ad ex compagni e in un'intervista delle sue difficolt\u00e0 ad adattarsi alla vita routinaria dopo la celebrit\u00e0 sportiva."}
{"id": "2434695", "revid": "124123", "url": "https://it.wikipedia.org/wiki?curid=2434695", "title": "Nati nel 1088", "text": ""}
{"id": "2434697", "revid": "2730", "url": "https://it.wikipedia.org/wiki?curid=2434697", "title": "Regno di Cusco", "text": "Il regno di Cusco (lingua quechua: \"Qosqo\") fu un piccolo regno situato sulle Ande che nacque come piccola Citt\u00e0-Stato fondata dagli Inca attorno al XII secolo. In questo periodo, con guerre o sottomissione pacifica, crebbe prima di lasciare il posto all'impero inca.\nStoria.\nGli Inca iniziarono la loro storia come trib\u00f9 stanziata a Cusco attorno al XII secolo. Guidati da Manco C\u00e1pac crearono la piccola citt\u00e0-stato di Cusco (in lingua quechua: \"Qosqo\"), mostrata in rosso sulla mappa.\nNel 1438, sotto al comando del Sapa Inca Pachac\u00fatec, il cui nome significa letteralmente \"scuotitore del mondo\", iniziarono un'espansione che li avrebbe portati lontano. La terra che Pachacutec conquist\u00f2 corrispondeva all'incirca all'estensione delle Tredici colonie statunitensi del 1776, e copriva quasi completamente la catena montuosa delle Ande.\nPachacutec riorganizz\u00f2 il regno di Cusco trasformandolo in un impero, il Tahuantinsuyu, uno Stato federale composto da un governo centrale con gli Inca alla testa di quattro province: Chinchasuyu (nord-ovest), Antisuyu (nord-est), Contisuyu (sud-ovest) e Collasuyu (sud-est). Si pensa anche che sia stato Pachac\u00fatec a costruire Machu Picchu, con l'idea di usarla come residenza familiare o come casa per le vacanze.\nSapa Inca.\nPrima dinastia.\nI Sapa Inca della prima dinastia del regno di Cusco furono, nell'ordine, Manco C\u00e1pac, Sinchi Roca, Lloque Yupanqui, Mayta Capac e Capac Yupanqui. Si conosce poco di questi primi regnanti, ma negli anni seguenti \"capac\" prese il significato di \"signore della guerra\" e \"sinchi\" quello di \"capo\". Di solito si indica come inizio della dinastia il 1200."}
{"id": "2434703", "revid": "1543377", "url": "https://it.wikipedia.org/wiki?curid=2434703", "title": "Addax Team", "text": "L'Addax Team, anche noto per motivi di sponsorizzazione come Barwa Addax Team, fu una squadra motoristica spagnola che milit\u00f2 nella GP2 Series e nella GP3 Series tra il 2008 e il 2013.\nStoria.\nIl team Addax si form\u00f2 a ottobre del 2008, quando Alejandro Agag acquis\u00ec le quote azionarie di Adri\u00e1n Campos e il controllo totale del team di GP2 Series Campos Grand Prix, che aveva preso parte al campionato a partire dalla sua stagione inaugurale vincendo il titolo riservato alle scuderie nel 2008. Dopo aver partecipato nel periodo invernale alla GP2 Asia come \"Barwa International Campos\", a febbraio 2009 Agag ribattezz\u00f2 il team in Addax, una specie di antilope, mantenendo il nome dello sponsor \"Barwa International\".\nLa Addax ingaggi\u00f2 per la stagione 2009 della GP2 Romain Grosjean e Vitalij Petrov, gi\u00e0 alla Campos. Grosjean conquist\u00f2 la prima pole position per il team nel week-end di apertura della stagione a Barcellona, dove port\u00f2 al team anche la prima vittoria nella serie principale, seguito da Petrov. Grosjean vinse poi sul circuito di Montecarlo, partendo dalla pole, che ottenne anche a Silverstone. La stagione prosegu\u00ec con due vittorie in Turchia e a Valencia e due pole position a Monza e a Portim\u00e3o con Petrov, mentre Grosjean venne chiamato dalla Renault in Formula 1 e venne rimpiazzato da Davide Valsecchi a partire dall'evento di Valencia. A fine stagione Petrov fu secondo dietro a Nico H\u00fclkenberg, mentre Grosjean fu quarto, pur disputando la met\u00e0 delle gare. Nella relativa graduatoria, il team raggiunse la seconda posizione.\nPer la stagione 2009-2010 di GP2 Asia Series vennero impiegati diversi piloti, tra cui Sergio P\u00e9rez, che ottenne gli unici punti per la scuderia, che si piazz\u00f2 al decimo posto. Nella stagione 2010 della serie principale i piloti furono Giedo van der Garde e P\u00e9rez; alla fine della stagione P\u00e9rez fu secondo in classifica dietro a Pastor Maldonado con cinque vittorie all'attivo, mentre van der Garde fu settimo con un secondo posto come miglior piazzamento. Per quanto riguarda la classifica a squadre, il risultato finale fu nuovamente il secondo posto, a quattro punti di distanza dalla Rapax.\nNel 2011 corse prima in GP2 Asia con Charles Pic e van der Garde; l'olandese fu terzo a fine campionato con 16 punti e con un secondo posto come miglior piazzamento, Pic, invece, non conquist\u00f2 punti: la squadra si piazz\u00f2 cos\u00ec terza nella classifica dedicata. Nella serie principale furono confermati alla guida Pic e van der Garde, con Pic che arriv\u00f2 quarto in classifica finale con 52 punti e due successi e van der Garde che arriv\u00f2 quinto con 49 punti; questi risultati consentirono la vittoria del titolo riservato alle scuderie con 12 punti di vantaggio sulla DAMS.\nNel 2012 i piloti della scuderia furono Johnny Cecotto Jr. e Josef Kr\u00e1l, quest'ultimo sostituito in alcune gare da Dani Clos e Jake Rosenzweig; a fine stagione la squadra si piazz\u00f2 all'ottavo posto con tre vittorie all'attivo, due da parte di Cecotto e una da parte di Kr\u00e1l.\nAl termine della stagione 2013, affrontata con i piloti Rio Haryanto e Rosenzweig e conclusasi con il dodicesimo posto nella classifica a squadre, il team fu rilevato nuovamente da Campos."}
{"id": "2434709", "revid": "124507645", "url": "https://it.wikipedia.org/wiki?curid=2434709", "title": "Francesca Zaccariotto", "text": "Biografia.\nSi laurea in Scienze della formazione presso l'Universit\u00e0 degli Studi di Trieste, per poi seguire un master per la Dirigenza nell'ente locale all'Universit\u00e0 Bocconi di Milano. Ha lavorato come responsabile dei servizi sociali nei comuni di Spinea e Jesolo. \u00c9 sposata dal 2010 con l'avvocato ed ex vicesindaco del comune di Treviso Giorgio Bonet dal quale ha avuto il figlio Giulio Bonet (2003)\nCarriera politica.\n\u00c8 entrata in politica nel 1994 militando sin dall'inizio nella Lega Nord. Alle amministrative del 1998 \u00e8 entrata nel consiglio comunale di San Don\u00e0 di Piave tra le file dell'opposizione. Candidata sindaco alla testa di una coalizione di centrodestra, \u00e8 stata eletta alle successive amministrative del 2003, venendo poi riconfermata alle elezioni del 2008.\nAlle amministrative del 2009 \u00e8 stata eletta presidente della provincia di Venezia, battendo al secondo turno l'uscente Davide Zoggia. \nCon le amministrative del 2013 \u00e8 tornata in consiglio a San Don\u00e0, ora nell'opposizione, come capolista della lista civica di centrodestra \"Francesca Zaccariotto per Smart City\". Inizialmente destinata a candidato unico del centrodestra nelle elezioni comunali di Venezia del 2015 con la lista \"Venezia domani\", ha corso poi con il sostegno di Fratelli d'Italia e di alcune liste civiche. A seguito della vittoria del centrodestra viene nominata assessore ai lavori pubblici nella giunta Brugnaro."}
{"id": "2434710", "revid": "101175", "url": "https://it.wikipedia.org/wiki?curid=2434710", "title": "Team Guandalini", "text": ""}
{"id": "2434731", "revid": "838137", "url": "https://it.wikipedia.org/wiki?curid=2434731", "title": "Delray Beach International Tennis Championships 2008 - Doppio", "text": "Il doppio del Delray Beach International Tennis Championships 2008 \u00e8 stato un torneo di tennis facente parte dell'ATP Tour.\nHugo Armando e Xavier Malisse erano i detentori del titolo, ma hanno perso al 1\u00ba turno contro Bob Bryan e Mike Bryan.\nMaks Mirny e Jamie Murray hanno vinto in finale 6\u20134, 3\u20136, 10\u20136, contro Bob Bryan e Mike Bryan."}
{"id": "2434733", "revid": "767487", "url": "https://it.wikipedia.org/wiki?curid=2434733", "title": "Boys Like Girls", "text": "I Boys Like Girls sono un gruppo musicale emo pop statunitense, formatosi a Boston nel 2005.\nStoria del gruppo.\nAlla formazione originaria, con Martin Johnson alla chitarra, Bryan Donahue al basso e John Keefe alla batteria, si aggiunge in un secondo momento il chitarrista Paul DiGiovanni. Acquistano celebrit\u00e0 aprendo concerti di artisti come Butch Walzer e Cute Is What We Aim For e nell'agosto del 2006 pubblicano il loro omonimo album di debutto, con la Columbia Records-Red Ink. Dall'album vengono estratti i singoli \"Hero/Heroine\", \"The Great Escape\", \"Heels Over Head\" e \"Thunder\", che raggiunge la prima posizione nella Billboard Top Heatseekers.. Votata da Spin come gruppo dell'anno nel marzo 2007, l'anno successivo aprono il Best Damn Tour di Avril Lavigne negli Stati Uniti e condividono il palco del Soundtrack of Your Summer Tour con Good Charlotte, The Maine e Metro Station. Il 4 novembre 2008 esce \"Read Between the Lines\", loro primo DVD.\nNel settembre del 2009 \u00e8 uscito invece \"Love Drunk\", secondo album del quartetto che vede nella tracklist anche la collaborazione con Taylor Swift, \"Two Is Better Than One\", secondo singolo dopo \"Love Drunk\", che vede nel videoclip Ashley Tisdale come special guest."}
{"id": "2434735", "revid": "30610", "url": "https://it.wikipedia.org/wiki?curid=2434735", "title": "GXT Calcio", "text": "GXT Calcio \u00e8 stato un programma televisivo italiano trasmesso sull'emittente GXT nel 2008. \nIl programma prevedeva la simulazione di partite di calcio sul videogioco FIFA 08, commentate da Stefano De Grandis e Pierluigi Pardo, veri telecronisti di SKY Italia."}
{"id": "2434744", "revid": "287204", "url": "https://it.wikipedia.org/wiki?curid=2434744", "title": "18 Tauri", "text": "18 Tauri \u00e8 una stella situata nella costellazione del Toro. Appartiene all'ammasso aperto delle Pleiadi.\n18 Tauri \u00e8 una gigante blu di classe B con una magnitudine apparente di +5,66. Si trova all'incirca a 368 anni luce dalla Terra.\nAnche 18 Tauri, come le altre stelle dell'ammasso delle Pleiadi, \u00e8 circondata da nebulosit\u00e0, sebbene meno luminosa rispetto a quella che circonda la zona centrale dell'ammasso. In seguito ad osservazioni nell'infrarosso, eseguite con il telescopio orbitante IRAS, alcuni studiosi hanno ipotizzato che la stella possa essere circondata da un disco di polveri. "}
{"id": "2434748", "revid": "1305772", "url": "https://it.wikipedia.org/wiki?curid=2434748", "title": "Peduncolo", "text": ""}
{"id": "2434749", "revid": "1649409", "url": "https://it.wikipedia.org/wiki?curid=2434749", "title": "Simon Baron-Cohen", "text": "\u00c8 professore di psicopatologia dello sviluppo presso il dipartimento di psichiatria e psicologia sperimentale e direttore del Centro di ricerca sull'autismo dell'universit\u00e0 di Cambridge, dove \u00e8 inoltre membro del Trinity College.\n\u00c8 conosciuto soprattutto per il suo lavoro sull'autismo. Inoltre \u00e8 il fratello del cineasta Ash e cugino del comico Sacha Baron Cohen.\nFormazione.\nBaron-Cohen si \u00e8 laureato in scienze umane presso il New College dell'universit\u00e0 di Oxford (BA degree) e ha conseguito il dottorato in psicologia presso l'University College London con Uta Frith (PhD). Ha inoltre conseguito un diploma post laurea in psicologia clinica presso l'Istituto di psichiatria del King's College London (M.Phil.).\nRicerca.\nBaron-Cohen dopo aver concluso il dottorato con Uta Frith, fu coautore nel 1985 di un primo studio che riferiva l'autismo ad un ritardo nello sviluppo di una teoria della mente e ad un certo grado di incapacit\u00e0 a sviluppare consapevolezza di cosa possa esserci nella mente di un altro essere umano (incapacit\u00e0 chiamata \"mind-blindness\", o \"cecit\u00e0 mentale\", da cui \"Mind-blindness theory\", o \"teoria della cecit\u00e0 mentale\"). L'elaborazione di una teoria della mente da parte del bambino fu infatti individuato come fondamentale per acquisire la capacit\u00e0 di sostenere interazioni sociali flessibili e di comunicare e per lo sviluppo dell'empatia.\nNei successivi dieci anni le sue ricerche produssero numerose evidenze della teoria. Il suo gruppo di ricerca rintracci\u00f2 inoltre le origini della mancanza di una teoria della mente nel bambino nell'insufficiente sviluppo della \"\"joint attention\" (la capacit\u00e0 di condividere le esperienze, osservando oggetti o eventi, seguendo uno sguardo o un gesto di puntamento). Il modello fu applicato alla diagnosi precoce dell'autismo: in bimbi di diciotto mesi l'assenza di \"joint attention\"\" fu dimostrata essere un indicatore chiave di un successivo sviluppo dell'autismo. Baron-Cohen fu inoltre il primo a dimostrare il ruolo di due aree del cervello implicate nella teoria della mente: la corteccia orbito-frontale e l'amigdala.\nAlla fine degli anni novanta Baron-Cohen svilupp\u00f2 la \"empathizing\u2013systemizing theory\", secondo la quale il diverso bilanciamento di capacit\u00e0 di empatia e di sistematizzazione permetterebbe di comprendere le tipiche differenze psicologiche tra i generi. La teoria ipotizza che abbiano rappresentato un vantaggio evolutivo rispettivamente l'empatia per le donne e la sistematizzazione per gli uomini, nell'ambito delle societ\u00e0 di cacciatori e raccoglitori. Scrisse un libro divulgativo sull'argomento delle differenze di genere, pubblicato nel 2003.\nIn quest'ambito l'autismo rappresenterebbe una forma estrema di \"cervello maschile\", con capacit\u00e0 di empatia mancante o deficitaria, associata ad una capacit\u00e0 di sistematizzazione completa o superiore. La teoria del \"cervello estremamente maschile\" (\"EMB\") ipotizza che l'autismo sia parte di un continuum relativo alle differenze di genere e che la sua causa possa essere a livello biologico una iper-mascolinizzazione..\nBaron-Cohen avvi\u00f2 quindi il \"Cambridge Longitudinal Foetal Testosterone Project\", un programma di ricerca che consisteva nel seguire bambini le cui madri si fossero sottoposte all'amniocentesi, permettendo di definire gli effetti delle differenze riscontrate nel livello di testosterone fetale sul successivo sviluppo del bambino. La presenza di testosterone fetale risult\u00f2 negativamente correlata con lo sviluppo sociale e linguistico e positivamente correlata con l'attenzione ai dettagli e altre caratteristiche tipiche dell'autismo.. Questo studio lo condusse a investigare l'iper-mascolinizzazione nell'autismo da un punto di vista psicometrico nell'ambito della neurobiologia dello sviluppo. Il ruolo del testosterone nella comparsa dell'autismo non \u00e8 stato tuttavia dimostrato attraverso i casi clinici e rimane controverso. La ricerca, interpretata come passibile di condurre ad un test di gravidanza per determinare la futura insorgenza dell'autismo, ha inoltre sollevato un dibattito di etica medica\nBaron-Cohen ha contribuito allo sviluppo di due software legati al riconoscimento e all'apprendimento delle emozioni (\"Mind Reading\" e \"The Transporters\"), entrambi nominati per il premio BAFTA, ed ha partecipato alla pubblicazione di un libro sull'apprendimento del riconoscimento delle emozioni per bambini autistici.\nHa lavorato anche in altre aree di ricerca, come sulla sinestesia, per la quale ha contribuito all'elaborazione di un test di genuinit\u00e0. Ha scritto oltre 250 articoli in riviste scientifiche."}
{"id": "2434755", "revid": "1318658", "url": "https://it.wikipedia.org/wiki?curid=2434755", "title": "Silvana De Stefano", "text": "Biografia.\nNata a Napoli, si trasferisce a Roma dove frequenta l'Accademia di Belle Arti. Segue i corsi di scultura di Pericle Fazzini e Greco, i corsi di pittura di Toti Scialoja e si laurea nel 1986 in Architettura presso La Sapienza -Universit\u00e0 degli studi di Roma.\nDopo la laurea coadiuva il Corso di Specializzazione per Laureati in Ingegneria Urbanistica ed Architettura presso l'Universit\u00e0 degli Studi di Roma\nNel 1989 Vince una borsa di studio del CNR (Consiglio Nazionale per le Ricerche) per l'Universit\u00e0 di Berkeley in California si stabilisce in California dove studia e si dedica nello stesso tempo alla scultura e alla pittura. \nA Berkeley nel 1990, realizza una mostra delle sue opere pittoriche americane e alcune sono rimaste a privati a Los Angeles e San Francisco.\nNel 1991 incontra a New York il famoso gallerista Leo Castelli e nel 1992, si trasferisce a New York, e produce una serie di quadri per il gallerista Leo Castelli che le propone di allestire una personale nella sua galleria di West Broadway. Ma l'artista rientra in Italia e deve rinviare l'esposizione perch\u00e9 nel frattempo si \u00e8 impegnata, nel 1993 su commissione della Finmeccanica, a realizzare una installazione nella corte interna del palazzo dove ha sede la Societ\u00e0, il Palazzo di Vetro costruito nel '63 a Piazza Monte Grappa su progetto da Gi\u00f2 Ponti a Piazza Monte Grappa.\nMovimenti, sar\u00e0 inaugurata nel 2009, con la presentazione di Achille Bonito Oliva.\nNel corso della lunga realizzazione di quest'opera, che intitola \u201cMovimenti\u201d , la De Stefano \u00e8 assistita da Leo Castelli, il quale le rende visita a Roma e ne segue l'attivit\u00e0 da New York. per entrambe le installazioni: Movimenti, Colonna Sospesa e incontra l'artista nella sua galleria Newyorkese di West Broadway per essere aggiornato.\nNel 1997/98, realizza su commissione della Sace la scultura \u201cColonna Sospesa\u201d, una nuova installazione presso la corte interna della sede, a Piazza Poli a ridosso della Fontana di Trevi.\nColonna Sospesa, sar\u00e0 inaugurata nel 2002 con la presentazione di Claudio Strinati.\nNel 2001, nel centro storico di Roma, da un vecchio manufatto industriale usato per le installazioni romane, l'artista realizza, con un suo progetto di ristrutturazione totale dell'ambiente, un open space-galleria, di ampio respiro e interior design di alto livello. \nIl loft-galleria diventa l'abitazione-studio dell'artista[4], sono state dedicate molte recensioni, tra le quali articoli sulla rivista Mercedes 2004, su AD Architectural Digest Italia e su ADArchitectural Digest Mexico 2009 (oltre l'articolo all'interno \u00e8 dedicata anche la copertina), su Compasses architecture&amp;design 2008, Shooting Fotografico Faschion Style&amp;Design della Mercedes-Benz 2011,Case a 5 Stelle, 2012, SKY puntata esclusiva su: Le Case di Lorenzo, 2014.\nDal 2010/2016, Il loft-studio dell'artista \u00e8 scelto come location sia dal cinema per riprese cinematografiche e sia per reti televisive dove sono stati girati diversi film e fiction di successo.\nNel 2002, realizza il Manifesto:Anno delle Nazioni Unite per il Patrimonio Culturale per la Commissione Nazionale Italiana dell'UNESCO.\nNel 2004, presso il Refettorio Quattrocentesco di Palazzo Venezia a Roma espone alcune delle sue opere. La personale, intitolata \u201cSpazio-Luce\u201d, \u00e8 curata da Claudio Strinati e l'architetto De Stefano progetta e cura anche l'allestimento della mostra.\nNel 2006, in occasione della presentazione della nuova Alfa Romeo Brera, un nuovo modo di pensare l'arte, presso lo Spazio Etoile-Fondazione Memmo, viene esposta la mostra \u201cPersonale di Silvana De Stefano\u201d a cura del gallerista Pino Casagrande.\nSempre nel 2006 viene elaborata e discussa una tesi di laurea riguardante l'arte dell'artista dal titolo \"Silvana De Stefano. La magia degli Equilibri Sospesi\" presso Facolt\u00e0 di Lettere e Filosofia dell'Universit\u00e0 degli studi di Roma La Sapienza con votazione 110/lode.\nNel 2008/2009, si impegna nella progettazione di due interventi artistici per la riqualificazione interna di edifici residenziali nella citt\u00e0 di Milano.\nNel 2009, progetta su commissione per l'Expo 2009 per la citt\u00e0 di Varsavia\nNel 2010, realizzazione e collocazione dell'installazione-scultura Elementi a Milano\nNel 2010-2011, partecipa a Concorsi Internazionali per la realizzazione di Opere d'Arte Contemporanea per i Musei: MACRO e MAXXI\nNel 2012/2015, sono stati realizzati nello studio-loft, soothing fotografici: Mercedes, Case a 5 Stelle e Sky ha dedicato un'intera puntata del programma: Le case di Leonardo \nNel 2010- 2015, realizza su commissione: la progettazione e ristrutturazione per diverse residenze private in zone esclusive a Roma\nNel 2016-2017, realizza per privati: la progettazione di interior design interno e esterno per residenze a Milano, Sabaudia, San Felice Circeo, Fregene\nNel 2018- presenta l'ideazione e progettazione di due lampade interior design: Alpha light e Lump light (copyright) per la Karboxx\nProgetti e opere.\nPrincipali progetti ed opere:\nDesign.\nL'architetto-scultore ha realizzato progetti di interior design sia in Italia che negli Stati Uniti.\nIl loft-studio[4] .dell'artista \u00e8 stata recensito su:"}
{"id": "2434767", "revid": "1543377", "url": "https://it.wikipedia.org/wiki?curid=2434767", "title": "Federazione calcistica dell'Irlanda", "text": "La Football Association of Ireland, indicata spesso con l'acronimo FAI (in gaelico irlandese: \"Cumann Peile na h-\u00c9ireann\") \u00e8 l'organismo di governo del calcio nella Repubblica d'Irlanda.\nHa sede a Dublino e fu fondata nel 1921.\nNon va confusa con l'Irish Football Association (IFA), che \u00e8, invece, la federazione nordirlandese.\nLe formazioni di club e la Nazionale irlandese partecipano alle competizioni continentali della UEFA.\nIl calcio in Irlanda.\nSebbene non sia lo sport pi\u00f9 seguito in Irlanda, nettamente superato come utenza dagli sport gaelici (calcio gaelico, hurling e camogie) e dal rugby, il calcio rimane uno dei pi\u00f9 apprezzati della nazione. Praticato diffusamente da giovani e non anche per la presenza nell'isola di spazi aperti e prati naturali tutto l'anno, il calcio \u00e8 giocato anche da donne non esclusivamente separate dagli uomini.\nSe questa \u00e8 la situazione del calcio amatoriale e dilettantistico, lo stesso non si pu\u00f2 dire del calcio professionistico, sia a livello di seguito che di professionalit\u00e0. Il pubblico preferisce infatti seguire i vicini campionati inglese e scozzese e specialmente la squadra del Celtic (anche se pure il ha un discreto seguito). Per quel che riguarda i club, sono allo stato attuale soltanto 22 quelli professionistici, distribuiti in sole due divisioni. Difficilmente gli impianti che ospitano le partite superano i 15.000, a volte nemmeno 10.000. Delle 22 squadre, ben 5 sono di Dublino, ed inoltre varie formazioni sono nient'altro che associazioni di settori della popolazione, con l'esempio pi\u00f9 eclatante dell'UCD che \u00e8 gestito dagli studenti universitari dell'University College. Al di fuori della capitale, a parte il caso dei Finn Harps, ci sono realt\u00e0 solo nelle citt\u00e0 di rilievo, e non senza difficolt\u00e0 visto che lo Sligo Rovers \u00e8 gestito direttamente dalla popolazione.\nOrganizzazione.\nLa FAI ha una Commissione Esecutiva di membri non pagati sotto un Presidente, cos\u00ec come uno staff amministrativo pagato sotto un Segretario Generale. C'\u00e8 anche un Consiglio Generale di delegati che vota all'AGM. Oltre a membri dei club professionistici, il Consiglio Generale include un numero svariato di organizzazioni affiliate:\nLa struttura ha sub\u00ecto spesso varie critiche per la non necessaria complicatezza, che ha spesso provocato guerre intestine e contrasti tra vari settori ed affiliati spesso adoperati per gli stessi compiti. La League of Ireland, che aveva importanza notevole nella FAI prima del 2006, si \u00e8 fusa con la stessa federazione, divenendo quindi FAI League of Ireland."}
{"id": "2434771", "revid": "1543377", "url": "https://it.wikipedia.org/wiki?curid=2434771", "title": "Federazione calcistica della Danimarca", "text": "L'Unione calcistica danese (in danese \"Dansk Boldspil Union\") \u00e8 la federazione danese di calcio. Fondata nel 1889, \u00e8 una delle pi\u00f9 antiche federazioni europee e ha sede a Copenaghen. Controlla la Nazionale danese e il campionato locale e ha il bianco e il rosso come colori ufficiali. Le formazioni di club e la Nazionale danese partecipano alle competizioni continentali dell'UEFA.\nLa stagione del campionato danese, la cui prima edizione si \u00e8 svolta nel 1913 e ha visto trionfare il KB Copenaghen (ora FC Copenaghen per la fusione con il B1903), si svolge da agosto a giugno.\nDalla stagione 2008 la DBU organizza anche il DBU Futsal Championship, ovvero il campionato nazionale danese di calcio a 5."}
{"id": "2434774", "revid": "1652635", "url": "https://it.wikipedia.org/wiki?curid=2434774", "title": "Stratigrafia (archeologia)", "text": "La stratigrafia \u00e8 la scienza che descrive gli strati archeologici. In particolare, sono oggetto di analisi, per ricostruire la storia degli strati, forma, concatenamento, divisione e successione. Le basi di questa scienza furono gettate da Niccol\u00f2 Stenone nel XVII secolo, il quale dimostr\u00f2 che gli strati geologici si sovrapponevano nel tempo e che quelli pi\u00f9 antichi erano i pi\u00f9 profondi. Fondamentale fu anche il contributo di William Smith (XIX secolo), che sottoline\u00f2 l'importanza dei fossili per distinguere adeguatamente gli strati.\nIl metodo \u00e8 stato elaborato a partire dal concetto di stratigrafia individuato in geologia, per cui le rocce si depositano in strati sovrapposti, con quelle pi\u00f9 antiche alla base e quelle via via pi\u00f9 recenti che le vanno a coprire.\nBranche.\nLa stratigrafia si suddivide in vari campi specializzati. Cos\u00ec, la litostratigrafia descrive gli strati secondo le unit\u00e0 sedimentarie, la biostratigrafia secondo il contenuto fossilifero, la cronostratigrafia gli intervalli di tempo geologico. L'archeostratigrafia (o etnostratigrafia) descrive invece gli strati in funzione del contenuto antropico degli strati. La pi\u00f9 recente \u00e8 la magnetostratigrafia che sfrutta i caratteri geofisici che la roccia registra al proprio interno, descrivendone le variazioni del campo magnetico terrestre registrato dai minerali ferromagnetici all'interno delle rocce.\nStratificazione.\nIn archeologia, la stratificazione \u00e8 un concetto per indicare la disposizione di strati omogenei (e per questo facilmente individualizzabili). Tale concetto si basa abbondantemente sulla legge della sovrapposizione. Quando dei ritrovamenti archeologici si trovano al di sotto della superficie del terreno (come nella maggior parte dei casi) l'identificazione del contesto di ognuno di questi \u00e8 vitale per permettere agli archeologi di trarre conclusioni sul sito, sulla natura e sulla data della sua occupazione. Nella maggior parte dei casi, le \"caratteristiche\" possono essere identificate e queste si riferiscono alla stratificazione del suolo e al materiale in un arco di tempo. Per esempio il contenuto di un fosso costituir\u00e0 una caratteristica separata o un contesto separato dallo strato in cui un fosso \u00e8 stato scavato. \u00c8 compito dell'archeologo tentare di scoprire quali strati esistono e come possano essere stati creati.\nScavo stratigrafico.\nLo scavo stratigrafico costituisce il metodo elaborato dall'archeologia per raccogliere e documentare i dati, disponibili in un determinato sito, riguardo alle attivit\u00e0 umane che vi hanno avuto luogo e all'ambiente con cui hanno interagito.\nIl metodo \u00e8 stato elaborato a partire dal concetto di stratigrafia individuato in geologia, per cui le rocce si depositano in strati sovrapposti, con quelle pi\u00f9 antiche alla base e quelle via via pi\u00f9 recenti che le vanno a coprire. In modo analogo gli strati di terreno che si erano via via depositati in un sito, permettevano di individuare la successione cronologica dei manufatti che vi erano rinvenuti.\nLa premessa teorica.\nOgni azione umana o ogni evento naturale, ha lasciato in un sito una traccia che si sovrappone alla situazione preesistente e costituisce una \"unit\u00e0 stratigrafica\" (U.S.). Esempi di queste azioni o eventi possono essere l'accumulo di immondizia gettata al di fuori del villaggio, un fossato scavato intorno alle mura della citt\u00e0, la costruzione del muro di una casa, il suo crollo, il deposito di fango lasciato da un'alluvione, ecc.\nA seconda che siano effetto di un evento naturale o di un'azione umana, le unit\u00e0 stratigrafiche si possono intanto suddividere in \"naturali\" (deposito alluvionale, crollo del muro) e \"artificiali\" (deposito di immondizia, costruzione di un muro, scavo di un fossato).\nInoltre possono comportare accumulo o asporto di materiali rispetto alla situazione preesistente: avremo quindi unit\u00e0 stratigrafiche \"positive\" (deposito alluvionale, accumulo di immondizia, costruzione di un muro), o \"negative\" (scavo di un fossato, crollo di un muro). Mentre la traccia di accumulo che costituisce un'unit\u00e0 stratigrafica positiva ha una consistenza fisica (lo \"strato\" di immondizia o di fanghiglia, il muro) la traccia di asporto che costituisce un'unit\u00e0 stratigrafica negativa \u00e8 rappresentata dalla superficie di \"taglio\" immateriale lasciata dallo scavo del fossato o dalla rottura del muro.\nEsistono anche altri tipi di classificazione delle unit\u00e0 stratigrafiche: per esempio le unit\u00e0 stratigrafiche positive possono essere inserite nelle categorie \"Costruzione\" (il muro del nostro esempio), \"Piano di frequentazione\" (ad esempio l'alterazione della superficie di uno strato in seguito al calpestio che rende il terreno pi\u00f9 compatto, o \"battuto\"), \"Riporto artificiale\", \"Deposito naturale\", \"Strato di crollo\", \"Strato di incendio\". Nel caso delle strutture murarie si identifica un'Unit\u00e0 Stratigrafica Muraria (U.S.M.), mentre nel caso di elementi di rivestimento (intonaco, intonaco idraulico, pavimento, rivestimento lapideo, ecc.) si identifica un'Unit\u00e0 Stratigrafica di Rivestimento (U.S.R.).\nLe unit\u00e0 stratigrafiche presentano tra loro delle relazioni \"fisiche\": il fossato \"taglia\" il terreno nel quale viene scavato, il muro \"riempie\" la sua fossa di fondazione, l'accumulo di immondizia \"copre\" la pavimentazione della strada e \"si appoggia\" al muro contro il quale \u00e8 stato gettato, ecc. In senso inverso il terreno \"\u00e8 tagliato\" dal fossato, la fossa di fondazione \"\u00e8 riempita\", la pavimentazione della strada \"\u00e8 coperta\" dall'immondizia e infine rispetto al muro l'immondizia \"gli si appoggia\". Ciascuna di queste relazioni fisiche indica un rapporto cronologico: se il fossato taglia il terreno vuol dire che l'azione di scavare il fossato non pu\u00f2 che essere avvenuta \"dopo\" l'evento di deposito del terreno in cui viene scavato.\nL'insieme di queste relazioni fisiche e la loro concatenazione possono essere dunque tradotte in una sequenza cronologica: se lo strato 1 copre gli strati 2 e 3, ma a sua volta lo strato 2 copre lo strato 3, lo strato 1 \u00e8 posteriore a 2, che a sua volta \u00e8 posteriore a 3. Lo schema della successione cronologica (che sar\u00e0 dunque, andando dal pi\u00f9 recente al pi\u00f9 antico, 1 - 2 - 3), tradotto graficamente, viene chiamato matrix o diagramma stratigrafico.\nLa pratica.\nNello scavo ci si trova ad operare a partire dall'unit\u00e0 stratigrafica pi\u00f9 recente e si procede via via ad asportare gli strati seguendone l'ordine cronologico, dal pi\u00f9 recente al pi\u00f9 antico, fino ad arrivare ad uno strato naturale inalterato e archeologicamente sterile, ossia privo di materiali. Si tratta di distinguere gli strati l'uno dall'altro sulla base delle loro caratteristiche fisiche, quali composizione, consistenza, colore codificato (codice Munsell), ecc., e di individuarne i reciproci rapporti fisici (quale strato si sovrappone all'altro, per esempio) per riconoscere ogni volta quello pi\u00f9 recente che dovr\u00e0 essere asportato per primo.\nPoich\u00e9 lo scavo comporta la distruzione dell'oggetto osservato (lo strato di terra viene asportato ed eliminato nel corso del procedimento e lo stesso vale per i limiti di una fossa che costituiscono un'unit\u00e0 stratigrafica negativa), \u00e8 di fondamentale importanza raccogliere con precisione tutti i dati disponibili. Ogni unit\u00e0 stratigrafica viene individuata per mezzo di un numero, viene redatta una pianta che ne riporta i limiti e la posizione e l'unit\u00e0 stratigrafica viene inserita nelle sezioni. A questa documentazione grafica si aggiunge secondo le necessit\u00e0 anche una documentazione fotografica. Viene inoltre redatta una Scheda di unit\u00e0 stratigrafica, o scheda U.S., nella quale vengono riportate tutte le informazioni, dal tipo di unit\u00e0 stratigrafica, alla descrizione delle sue caratteristiche, a tutte le relazioni fisiche con le altre unit\u00e0 stratigrafiche, all'elenco dei materiali raccolti, ai risultati di eventuali analisi, ecc. Successivamente i dati raccolti saranno utilizzati per la determinazione della sequenza stratigrafica, che corrisponde alla sequenza degli eventi che si sono verificati sul sito oggetto di scavo.\nLa sequenza stratigrafica fornir\u00e0 quindi la cronologia relativa di tutte le unit\u00e0 stratigrafiche, mentre una datazione assoluta sar\u00e0 fornita dai materiali raccolti in ciascuno strato. Durante lo scavo la terra deve quindi essere attentamente esaminata per raccogliere sistematicamente tutti i frammenti di manufatti e i reperti faunistici e botanici (ossa, foglie, semi, carboni, ecc.). A seconda delle necessit\u00e0 si utilizzeranno le tecniche della setacciatura e della flottazione del terreno per la raccolta dei materiali.\nI materiali devono essere chiaramente attribuiti all'unit\u00e0 stratigrafica di provenienza e conservati accuratamente separati strato per strato (in genere in cassette diverse). Ogni frammento va quindi pulito (lavato con acqua se il materiale lo consente senza danno per la conservazione) e siglato con il numero dell'unit\u00e0 stratigrafica di provenienza. I manufatti dovranno inoltre essere sottoposti a restauro in modo da assicurarne la conservazione. Infine i materiali dovranno essere studiati e datati.\nLa datazione di uno strato corrisponde a quella del reperto pi\u00f9 recente che vi viene rinvenuto. Bisogna tuttavia tener presente che in senso stretto si tratta comunque di un \"terminus post quem\": ci\u00f2 vuol dire che la data in cui il manufatto \u00e8 stato lavorato costituisce il \"termine dopo il quale\" esso \u00e8 stato gettato via o abbandonato ed \u00e8 entrato a far parte dello strato in formazione.\nVa inoltre attentamente valutata la coerenza cronologica di tutti i frammenti ritrovati nello strato e nelle altre unit\u00e0 stratigrafiche correlate. Un singolo frammento databile in un'epoca molto successiva rispetto a tutti gli altri potrebbe essere un \"intruso\". Per esempio il frammento avrebbe potuto trovarsi al limite tra due strati, non chiaramente distinguibili sul terreno, ed essere stato attribuito per errore allo strato sottostante invece che a quello soprastante. Sono addirittura conosciuti casi in cui frammenti ceramici sono stati inglobati nella radice di una pianta e \"spinti\" dalla sua crescita in basso nel terreno sottostante.\nInfine i dati raccolti dovranno essere interpretati, la sequenza stratigrafica, datata dai materiali, ossia la successione degli eventi accaduti nel sito, dovr\u00e0 essere articolata per fasi cronologiche coerenti e inserita nel contesto storico locale e generale. I risultati ottenuti dovranno essere pubblicati e infine tutto il materiale significativo dovr\u00e0 essere conservato in deposito e la documentazione archiviata, in modo da consentire a chiunque in futuro di accedere ai dati raccolti."}
{"id": "2434777", "revid": "1784492", "url": "https://it.wikipedia.org/wiki?curid=2434777", "title": "Federazione calcistica della Croazia", "text": "La Hrvatski Nogometni Savez (\"Federazione calcistica croata\"), nome abbreviato in HNS, \u00e8 l'organo di governo dell'attivit\u00e0 calcistica in Croazia con sede a Zagabria. I suoi colori nazionali sono il bianco, il rosso ed il blu. La nazionale di calcio croata si \u00e8 classificata terza ai mondiali di Francia '98 e seconda a quelli di Russia 2018.\nLa prima stagione del campionato croato di calcio del 1941 vide vincere il Gradjanski Zagabria.\nStoria.\nLa federazione \u00e8 nata il 13 giugno 1912, \u00e8 membro della FIFA dal 1941, ufficialmente dal 3 luglio 1992 successivamente all'ottenimento dell'indipendenza. L'HNS \u00e8 membro della UEFA dal 17 giugno 1993.\nDal 1941 al 1944 organizz\u00f2 quattro edizioni del campionato nazionale, venne poi riorganizzata nel 1991 in seguito alla divisione della Jugoslavia.\nPresidenti.\nFonte:"}
{"id": "2434785", "revid": "1699816", "url": "https://it.wikipedia.org/wiki?curid=2434785", "title": "Yun (Street Fighter)", "text": "Yun \u00e8 un personaggio della serie videoludica \"Street Fighter\".\nStoria e descrizione.\nYun Lee \u00e8 il fratello gemello di Yang, nonch\u00e9 allievo di Gen, il quale ha insegnato loro l'arte del Kung Fu. Gen \u00e8 stato anche il maestro di Chun-Li, considerata quindi da loro una specie di \"zia\".\nRisiedenti in Hong Kong, entrambi i fratelli vengono considerati i protettori della citt\u00e0 e sono proprietari di un famoso ristorante, in cui lavorano. Yun partecipa al torneo di Street Fighter per testare le sue abilit\u00e0 e per sconfiggere Gill, il capo della setta degli Illuminati.\nIn Super Street Fighter IV Arcade Edition (ambientato precedentemente rispetto al terzo capitolo), dopo la partenza di Chun-Li, parte a sua volta in compagnia del fratello, mosso dalla curiosit\u00e0 di scoprire verso quale avventura sta viaggiando la ragazza.\nNel suo filmato finale in Street Fighter III: Third Strike, lo si vede imprecare contro il dio Gill per fargli rendere conto che le sue idee sono da criminale e gli dice di lasciare in pace la loro citt\u00e0 e cos\u00ec tutto il resto della popolazione.\nSuo fratello Yang gli \u00e8 rivale, e il fatto di non riuscire a superarlo crea in lui un senso d'inferiorit\u00e0. Difatti nel dialogo d'intermezzo di Yang nella modalit\u00e0 Arcade che avviene prima del combattimento, si legge che vorrebbe sfidarlo per testare solo i suoi miglioramenti, ma in realt\u00e0 vorrebbe batterlo per essere considerato il pi\u00f9 forte tra i due.\nIn tutte le serie (escludendo SFIII e SSFIV: AE) Yang fa da partner a Yun in determinate situazioni durante i combattimenti (quali Super Moves e Special combos).\nNei loro rispettivi filmati, dopo aver sconfitto Gill, tornano a casa da Houmei e Shaomei, due sorelle che lavorano con loro al ristorante, le quali covano dell'amore nei loro confronti.\nYun e Yang inoltre appaiono nel filmato introduttivo di Chun-Li in Street Fighter IV, per poi essere stati aggiunti come personaggi giocabili nell'aggiornamento \"Super Street Fighter IV Arcade Edition\".\nAspetto e carattere.\nIl suo simbolo di riconoscimento \u00e8 il suo amato capello blu, dal quale non si separa mai. Indossa un abito cinese con bottoni ocra, uguale a quello del fratello tranne che per il colore (bianco il suo, rosso quello di Yang), dei larghi pantaloni neri e delle scarpe da ginnastica del medesimo colore. Ama andare sullo skateboard e fare ironia, inoltre \u00e8 abbastanza presuntuoso e molto sicuro di s\u00e9.\nComparse.\nAppare nei seguenti titoli:\nAttacchi.\nLe mosse speciali di Yun sono:\n- You Hou (Super Art 1 in Street Fighter III: 3rd Strike; Ultra Combo 1 in Super Street Fighter IV: Arcade Edition)\n- Sourai Rengeki (Super Art 2 in Street Fighter III: 3rd Strike; Ultra Combo 2 in Super Street Fighter IV: Arcade Edition)\n- Genei Jin (Super Art 3 in Street Fighter III: 3rd Strike; Super Combo in Super Street Fighter IV: Arcade Edition)\nLa sua mossa caratteristica, oltre che la pi\u00f9 famosa, \u00e8 il Genei Jin, che gli permette per un tempo limitato di effettuare combo altrimenti impossibili e di muoversi molto velocemente acquistando un'aura verde acqua che lascia una scia durante i suoi movimenti."}
{"id": "2434788", "revid": "247222", "url": "https://it.wikipedia.org/wiki?curid=2434788", "title": "Nina Simone at Town Hall", "text": "Nina Simone at Town Hall \u00e8 un album \"live\" della cantante e pianista jazz Nina Simone, pubblicato dalla Colpix Records nel dicembre del 1959. Alcuni brani contenuti nel disco furono registrati di nuovo in studio."}
{"id": "2434790", "revid": "247222", "url": "https://it.wikipedia.org/wiki?curid=2434790", "title": "Nina Simone at Newport", "text": "Nina Simone at Newport \u00e8 un album \"live\" della cantante e pianista jazz Nina Simone registrato nel 1960 al Newport Jazz Festival e pubblicato il medesimo anno dalla Colpix Records."}
{"id": "2434791", "revid": "117718198", "url": "https://it.wikipedia.org/wiki?curid=2434791", "title": "Forbidden Fruit (Nina Simone)", "text": "Forbidden Fruit \u00e8 un album della cantante e pianista Nina Simone pubblicato nel giugno del 1961."}
{"id": "2434792", "revid": "37401", "url": "https://it.wikipedia.org/wiki?curid=2434792", "title": "Ellanico di Mitilene", "text": ""}
{"id": "2434799", "revid": "1543377", "url": "https://it.wikipedia.org/wiki?curid=2434799", "title": "Lingua romanza britannica", "text": "La lingua romanza britannica \u00e8 la lingua neolatina che si svilupp\u00f2 nella Britannia romana nel V e VI secolo d.C., dopo il ritiro delle legioni romane dalle isole britanniche.\nTestimonianze.\nKenneth H. Jackson scrisse \"il latino era una lingua viva e parlata nella Britannia durante l'Impero Romano\", e us\u00f2 la prova di parole assimilate dal latino nell'antico gallese e irlandese allo scopo di dedurre l'esistenza di dodici differenti caratteristiche del romanzo della Britannia latinizzata del terzo, quarto e quinto secolo d.C. \nL'opinione del cattedratico Jackson \u00e8 stata criticata successivamente e i caratteri peculiari del \"latino volgare britannico\" sono stati messi parzialmente in dubbio da alcuni studiosi come See Wollman.\nInfatti, se \u00e8 esistita come gruppo dialettale/linguistico, la lingua romanza britannica non sembra essersi sviluppata nei secoli a sufficienza per lasciare caratteristiche distinguibili con un'approfondita diagnosi. E questo anche se nel ventesimo secolo sono state scoperte in Gran Bretagna molte testimonianze linguistiche della cultura della \"Sub-Roman Britain\", riconducibili ai Romano-Britanni.\nComunque, studiosi come Christopher Snyder credono che, nel periodo che va dal 410 (ritiro dalle isole britanniche delle legioni romane) al 597 d.C. (quando Sant'Agostino di Canterbury arriv\u00f2 in Britannia), nella Britannia romanizzata vi fu una societ\u00e0 capace di difendersi dai sopraggiunti barbari Anglo-Sassoni e di produrre una propria cultura con una lingua neolatina molto mescolata al celtico.\nQuesti anni sono quelli che coincidono con la leggenda di Re Art\u00f9, da alcuni studiosi identificato con il romano-britannico Ambrosio Aureliano. Secondo lo studioso inglese Charles Thomas, alcune iscrizioni trovate nell'area di Amesbury (dove visse questo romano-britannico) sembrano indicare l'uso di un latino \"sui generis\" con caratteristiche locali, che fanno presupporre con certezza l'esistenza della lingua romanza britannica.\nInoltre sembra molto probabile che nell'area di Chester (che ha preso nome dal castrum romano Deva Victrix) sia rimasta una comunit\u00e0 di britannici romanizzati discendenti dai coloni romani che usava la lingua romanza britannica: vi sono state trovate anfore e resti archeologici di epoca \"sub-romana\" e probabilmente la citt\u00e0 romana fu abitata fino ad oltre il 650 d.C..\nPietra di Art\u00f9.\nSecondo l'accademico Charles Thomas nel 1998 \u00e8 stata rinvenuta in Cornovaglia l'unica evidenza di una lingua romanza in uso nella Britannia postromana: la Pietra di Art\u00f9 di Tintagel\nNella pietra si possono leggere quattro parole che sono correntemente interpretate cos\u00ec: PATER / COLI AVI FICIT / ARTOGNOV. Si tratta sostanzialmente di un'iscrizione latina, con riconoscibili primitive inflessioni antico celtiche e romano-britanniche, la cui pi\u00f9 plausibile lettura secondo Thomas \u00e8 \u00abmi fece (oppure \"mi costru\u00ec\") Artognou, padre di un discendente di Col\u00bb.\nLa frammentariet\u00e0 del reperto non permette per\u00f2 di andare oltre la lettera della frase, per cui la funzione dell'iscrizione rimane oscura.\nResta evidente, sempre secondo Thomas, l'uso locale linguistico del latino \"fecit\" (fece) che viene scritto con la \"i\" invece della \"e\", per cui diventa \"ficit\": questo evidenzia un chiaro vocabolo della lingua romanza britannica.\nLa pietra di Art\u00f9 inoltre occupa una posizione eccezionale nel contesto degli altri ritrovamenti epigrafici provenienti da questo sito, che ha conosciuto una lunga occupazione dopo la caduta dell'Impero romano d'Occidente: essa \u00e8 l'unica dedicata a un'iscrizione che pu\u00f2 definirsi \"profana\", che non risale cio\u00e8 ad un contesto ecclesiastico o monastico, n\u00e9 \u00e8 riferibile a una ritualit\u00e0 funeraria. L'iscrizione sulla pietra, infatti, fornisce agli storici la certezza del fatto che era molto diffusa l'alfabetizzazione e la conoscenza letteraria nel ceto dominante della Britannia postromana."}
{"id": "2434804", "revid": "1543377", "url": "https://it.wikipedia.org/wiki?curid=2434804", "title": "Ciclotema", "text": "In geologia, i ciclotemi sono sequenze stratigrafiche cicliche di sedimenti marini e marino-marginali o non-marini, talvolta intersecati da strati di carbone. Caratteristici nei periodi del Carbonifero e del Permiano inferiore, questi sedimenti si formarono come risultato dell'alternarsi di fasi trasgressive e regressive del livello marino, in conseguenza di fasi di riduzione e crescita dei ghiacciai continentali. Il Carbonifero e il Permiano inferiore furono in effetti teatro di una estesa glaciazione, conosciuta come glaciazione del Karoo. I ciclotemi si formarono in questo contesto a causa del gradiente topografico estremamente basso delle coste e delle pianure alluvionali e deltizie, che il mare poteva lasciare allo scoperto e ricoprire con escursioni minime.\nSedimenti ciclotemici sono caratteristici anche di altri ambienti, come le piane di marea e le piattaforme carbonatiche.\nIl termine \"ciclotema\" utilizzato dai geologi europei interessati alla ricerca dei filoni di carbone formatisi durante il Carbonifero e il Permiano inferiore, era stato originalmente proposto da Harold Wanless nel 1932, all'Universit\u00e0 dell'Illinois, per descrivere la successione stratigrafica delle rocce del Pennsylvaniano dell'Illinois."}
{"id": "2434807", "revid": "767487", "url": "https://it.wikipedia.org/wiki?curid=2434807", "title": "Sequenza Zu\u00f1i", "text": "La sequenza Zu\u00f1i \u00e8 la maggiore sequenza cratonica dopo quella di Absaroka che inizi\u00f2 nel pi\u00f9 tardo Giurassico, toccando il suo massimo nel tardo Cretacico, e termin\u00f2 all'inizio del successivo Paleocene. Sebbene non fosse l'ultima pi\u00f9 grande trasgressione, essa fu comunque l'ultima sequenza completa capace di coprire il cratone nordamericano; la successiva sequenza Tejas fu molto meno estesa.\nCausa e progressione.\nSimile ad altre sequenze, la Zu\u00f1i fu probabilmente causata da una piuma di mantello - pi\u00f9 specificamente, dall'evento cosiddetto della \"Superpiuma del Medio-Cretacico\". Una massa di insolita roccia calda venne a sollevarsi dal mantello inferiore alla base della litosfera, alimentando un incremento drammatico dei tassi di espansione del fondale marino; ci\u00f2 provoc\u00f2 nelle dorsali pi\u00f9 calde medio-oceaniche un aumento del loro volume, spostando perci\u00f2 gli oceani sui continenti. \nIl livello del mare s'innalz\u00f2 all'inizio del Cretacico, fin dal Cenomaniano, di circa 250 metri pi\u00f9 alto di quanto lo sia oggi. Questo fu il tempo del grande Mare interno occidentale, e l'estesa sedimentazione continentale di carbonati e scisto altrove. , C'erano anche intervalli dove lo scisto nero era accumulato in abbondanza sui continenti, indicativo di una colonna d'acqua stagnante; apparententemente l'acqua negli oceani polari era troppo calda per diminuire e ossigenata dagli abissi, come lo \u00e8 oggi. Molte di questi scisti neri sono adesso ricche fonti di petrolio. \nLe acque della sequenza Zu\u00f1i iniziarono ad abbassarsi nel tardo periodo Cretaceo, e all'inizio del Cenozoico una nuova discordanza del vasto cratone nordamericano indica una regressione completa prima della sequenza Tejas del tardo Paleogene. "}
{"id": "2434810", "revid": "1926649", "url": "https://it.wikipedia.org/wiki?curid=2434810", "title": "Paolo Miano", "text": "Carriera.\nCon l'Udinese ha disputato da titolare sette campionati di Serie A, ed \u00e8 passato nell'estate 1987, dopo la retrocessione dei friulani, al che si era appena aggiudicato il primo scudetto della propria storia, senza riuscire ad imporsi come titolare (9 presenze complessive).\nHa giocato anche col in Serie A, e con Genoa, Cavese e in Serie B, totalizzando complessivamente 204 presenze e 11 reti in massima serie e 28 presenze fra i cadetti."}
{"id": "2434819", "revid": "486946", "url": "https://it.wikipedia.org/wiki?curid=2434819", "title": "Kyojin no hoshi", "text": ""}
{"id": "2434820", "revid": "716642", "url": "https://it.wikipedia.org/wiki?curid=2434820", "title": "Rocha F\u00fatbol Club", "text": "Il Rocha F\u00fatbol Club, noto semplicemente come Rocha, \u00e8 una societ\u00e0 calcistica di Rocha, nel dipartimento omonimo, in Uruguay.\n\u00c8 nato piuttosto recentemente, nel 1999, dalla fusione di 40 club amatoriali militanti nelle \"ligas\" del dipartimento di Rocha, desiderosi di creare un club professionistico che potesse giocare nei campionati organizzati dall'AUF.\nI risultati sono stati incoraggianti. Nel 2003 il Rocha ha vinto il campionato di \"Apertura\" della Segunda Divisi\u00f3n, conquistando, al termine della stagione, la promozione in Primera Divisi\u00f3n e risultando la prima squadra dell\"'Interior\" (com'\u00e8 chiamata la parte dell'Uruguay al di fuori del dipartimento di Montevideo) a vincere un titolo messo in palio dall'AUF.\nGi\u00e0 al secondo anno di militanza nella massima serie, nel 2005, i \"celestes\" hanno conquistato una storica vittoria, aggiudicandosi il campionato di \"Apertura\" e qualificandosi per la finalissima per il titolo contro il Nacional (poi vinta da quest'ultimo), nonch\u00e9 per la Coppa Libertadores 2006.\n\u00c8 stata la prima volta che uno dei campionati uruguayani \u00e8 stato vinto da una squadra non di Montevideo.\nAl termine della stagione 2006-07 il Rocha \u00e8 tuttavia retrocesso in seconda divisione."}
{"id": "2434821", "revid": "71433", "url": "https://it.wikipedia.org/wiki?curid=2434821", "title": "Flashforward", "text": ""}
{"id": "2434825", "revid": "228587", "url": "https://it.wikipedia.org/wiki?curid=2434825", "title": "Edward Wright", "text": ""}
{"id": "2434835", "revid": "110157", "url": "https://it.wikipedia.org/wiki?curid=2434835", "title": "Edward M. Wright", "text": "Biografia.\nNacque da Kate Owen e da Maitland Turner Wright, produttore di sapone di Farnley. La ditta paterna, la \"Wright's Washall Soap\", garant\u00ec alla famiglia un discreto benessere fin quando ebbe tre anni. In seguito al fallimento, i genitori si separarono, e lui visse con la madre insegnante di musica, girando per varie scuole del paese, iniziando a tenere lezioni gi\u00e0 nell'adolescenza. Autodidatta in matematica, ottenne la laurea di primo grado all'University of London a venti anni. Dato che molti dei collegi dell'Universit\u00e0 di Oxford e di Cambridge imponevano limiti di et\u00e0 agli studenti troppo giovani, fece il concorso per il Jesus College di Oxford nel 1926 e lo vinse. Divenne ricercatore sotto la direzione di Godfrey Harold Hardy, con cui, nel 1938, scrisse \"Introduction to the Theory of Numbers\"."}
{"id": "2434836", "revid": "90900", "url": "https://it.wikipedia.org/wiki?curid=2434836", "title": "Volo 19", "text": ""}
{"id": "2434840", "revid": "326822", "url": "https://it.wikipedia.org/wiki?curid=2434840", "title": "PC-DOS", "text": ""}
{"id": "2434841", "revid": "161273", "url": "https://it.wikipedia.org/wiki?curid=2434841", "title": "Swing-by", "text": ""}
{"id": "2434844", "revid": "161273", "url": "https://it.wikipedia.org/wiki?curid=2434844", "title": "Gravity assist", "text": ""}
{"id": "2434852", "revid": "701660", "url": "https://it.wikipedia.org/wiki?curid=2434852", "title": "Sinagoga di Sabbioneta", "text": "La sinagoga di Sabbioneta, edificata nel 1824 in stile neoclassico, si trova all'interno di un palazzo cinquecentesco in via Bernardino Campi 1, all'angolo con la piazzetta della chiesa di San Rocco. La tipologia \u00e8 quella delle sinagoghe dell'epoca precedente all'emancipazione, prive di segni distintivi esterni, riccamente decorate all'interno. \nLa storia.\nLa decisione di costruire la sinagoga fu presa nel 1821 dalla locale comunit\u00e0 ebraica per marcare la sua autonomia amministrativa da Mantova. A Sabbioneta non esisteva il ghetto, non vi erano quindi obblighi specifici di locazione; permanevano tuttavia ancora le limitazioni per la costruzione di un edificio monumentale, limitazioni che sarebbero cadute solo con l'emancipazione. La scelta cadde sull'ala di un edificio cinquecentesco messo a disposizione dal proprietario, Salomone Fo\u00e0, dove sembra gi\u00e0 esistesse un precedente oratorio. Il progetto di Carlo Visioli, ideatore anche della sinagoga di Viadana, fu portato a compimento nel 1824. \nL'ingresso della sinagoga si trova, al piano terra, sotto un portico di colonne marmoree. Da un piccolo atrio si accede allo scalone di marmo che conduce al piano superiore alla sala di preghiera; un'ulteriore rampa porta al piano del matroneo. \nL'ampio interno monumentale in stile neoclassico ha forma rettangolare. I pregevoli stucchi sulla volta a cassettoni furono eseguiti nel 1840 dall'artista svizzero Pietro Bolla. Anche le pareti sono ornate con decorazioni a stucco e a finto marmo di diversi colori. L'aron \u00e8 collocato tra due imponenti colonne con capitelli corinzi ed \u00e8 sormontato da un timpano con uno scritta in ebraico a caratteri dorati. All'area dell'aron si accede attraverso un cancelletto di ferro battuto. Sul lato opposto una coppia identica di colonne sostiene il matroneo, chiuso da una fitta grata di legno. Nella sala, illuminata da una fila di finestre, sono collocati gli originari banchi ottocenteschi.\nNel Novecento la sinagoga conobbe un lungo periodo di abbandono. Il degrado fu tale che la sala divenne un luogo fatiscente e pericolante; alcuni degli arredi pi\u00f9 preziosi furono rimossi e trasferiti altrove, a Modena o in Israele. La perdita pi\u00f9 grave \u00e8 quella dell'antico aron ligneo cinquecentesco, proveniente dalla sinagoga precedente, che dal 1970 si trova nella Casa Strauss presso il muro del Pianto a Gerusalemme. Negli anni novanta comincia l'inversione di tendenza. Nel 1994, l'edificio \u00e8 stato oggetto di un accurato restauro, a cura della Soprintendenza ai beni culturali e architettonici di Brescia (con il contributo finanziario della Pro Loco di Sabbioneta). La sinagoga, cui il restauro ha restituito lo splendore originario, ha ricevuto una degna sistemazione museale che ne ha fatto in breve tempo un frequentato luogo di visite, attraverso una cogestione tra la comunit\u00e0 ebraica di Mantova (proprietaria dell'ambiente) e l'Associazione Pro Loco di Sabbioneta."}
{"id": "2434856", "revid": "1543377", "url": "https://it.wikipedia.org/wiki?curid=2434856", "title": "Vis\u00e9ano", "text": "Nella scala dei tempi geologici il Viseano, detto anche Vis\u00e9ano o Visiano, \u00e8 il secondo dei tre piani o stadi stratigrafici in cui viene suddiviso il Mississippiano, che a sua volta \u00e8 il primo dei due sotto-periodi che compongono il periodo Carbonifero.\nIl Viseano \u00e8 compreso tra 345,3 \u00b1 2,1 e 328,3 \u00b1 1,6 milioni di anni fa (Ma). \u00c8 preceduto dal Tournaisiano e seguito dal Serpukhoviano.\nEtimologia.\nLo stadio Viseano fu introdotto nel 1832 dal geologo belga Andr\u00e9 Dumont, il quale lo deriv\u00f2 dal nome della citt\u00e0 di Vis\u00e9 nella provincia di Liegi, in Belgio.\nPrima di essere usato come uno stadio internazionale, il Viseano faceva parte della scala dei tempi geologici regionale dell'Europa (occidentale), dove segue lo stadio Tournaisiano ed \u00e8 seguito da quello Namuriano. Nella scala regionale nordamericana, lo stadio Viseano si correla con l'Osageano superiore, il Merameciano e gli stadi inferiori del Chesteriano. Nella scala del tempo regionale cinese, viene a correlarsi con le serie inferiori e intermedie del Tatangiano.\nDefinizioni stratigrafiche e GSSP.\nLa base dello stadio Viseano \u00e8 definita dalla prima comparsa negli orizzonti stratigrafici dei foraminiferi bentonici della specie \"Eoparastaffella simplex\". Appena dieci centimetri al di sopra di questo limite fanno la loro comparsa anche i conodonti \"Gnathodus homopunctatus\".\nIl limite superiore, nonch\u00e9 base del successivo Serpukhoviano, \u00e8 dato dalla prima comparsa della specie conodontica \"Lochriea ziegleri\", alla base della biozona della goniatite \"Cravenoceras leion\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nel 2008 alla base dello strato 83, nella Formazione Luzhai, vicino a Penchong, nella provincia cinese del Guanxi.\nUna precedente proposta per una sezione della strada al di sotto del castello di Dinant, in Belgio, si \u00e8 mostrata carente per la correlazione stratigrafica.\nBiostratigrafia.\nIl Viseano contiene quattro biozone di conodonti:\nNella stratigrafia britannica, il Viseano viene suddiviso in cinque \"sottostadi\". Questi sono dall'antico al recente: Chadiano (la parte pi\u00f9 arcaica di questo sottostadio cadde nel Tournaisiano), Arundiano, Holkeriano, Asbiano e Brigantiano."}
{"id": "2434857", "revid": "767487", "url": "https://it.wikipedia.org/wiki?curid=2434857", "title": "Patrick Cham", "text": ""}
{"id": "2434862", "revid": "599013", "url": "https://it.wikipedia.org/wiki?curid=2434862", "title": "Jean-Luc Deganis", "text": ""}
{"id": "2434870", "revid": "392652", "url": "https://it.wikipedia.org/wiki?curid=2434870", "title": "Ankole", "text": "Ankole (in passato noto anche come Nkore e prima ancora Kaaro- Karungi) era uno dei quattro regni tradizionali dell'Uganda. Si trova nella parte sudoccidentale del paese, a est del Lago Edward. Il sovrano di Ankole viene identificato col titolo di Mugabe o Omugabe. Abolito nel 1967 come gli altri regni tradizionali ugandesi, non \u00e8 stato ancora ricostituito. Gli abitanti del regno prendono il nome di Banyankole (o \"Banyankore\") e parlano la lingua runyankole, del gruppo delle lingue bantu.\nIl territorio, che comprende il regno di Ankole, corrisponde oggi a sei distretti: Bushenyi, Ntungamo, Mbarara, Kiruhura, Ibanda e Isingiro.\nDenominazione.\nIl nome originale del regno era \"Kaaro-Karungi\"; si ritiene che la denominazione di \"Nkore\" sia entrata in uso nel XVII secolo, in seguito all'invasione da parte del vicino regno di Bunyoro-Kitara. Furono invece gli inglesi, in epoca coloniale, a introdurre il nome di \"Ankole\" per riferirsi a una suddivisione amministrativa che unificava l'antico regno di Nkore e altri regni e territori minori (Igara, Sheema, Buhweju e parte di Mpororo).\nStruttura politica.\nI Banyankole avevano un sistema centralizzato di governo, retto dal Mugabe. Al Mugabe rispondevano una sorta di primo ministro detto \"Enganzi\" e capi locali detti \"Abakuru b'ebyanga\", che a loro volta comandavano su una struttura gerarchica di livello inferiore.\nLa carica di Mugabe era ereditaria. La dinastia regnante era quella del clan Bahinda, che vantava una discendenza diretta da Ruhanga. Fra i riti legati alla morte di un sovrano c'era il suicidio rituale di alcune delle sue moglie e alcuni dei suoi servi. La salma di un sovrano richiedeva specifici riti di sepoltura, e per enfatizzare la differenza rispetto alla morte di una persona comune, si usava una parola speciale per indicare il cadavere (\"omuguta\") e una particolare variante del verbo \"morire\" (\"aathize\"). In assenza di una regola precisa per la scelta dell'erede, le lotte di successione erano comuni. \nLe insegne del re consistevano in una lancia e alcuni tamburi. Fra questi si distingueva il \"Bagyendanwa\", uno speciale tamburo suonato solo all'incoronazione di un nuovo mugabe. Il Bagyendanwa era talmente importante che veniva considerato \"proprietario\" di beni terreni (per esempio mucche) e padrone di una serie di altri tamburi suoi \"servi\".\nGuerra.\nIl regno disponeva un esercito regolare, diviso in battaglioni detti \"emitwe\" (singola: \"omutwe\"), ciascuno corrispondente a una provincia (\"mukuru w'ekyanga\" o \"omukungu\") del regno. Gli scontri con i regni vicini, e in particolare con quello di Bunyoro, erano comuni, anche se in genere avevano pi\u00f9 la natura di razzie che di vere e proprie guerre di conquista. Sono note comunque almeno due invasioni di Bunyoro ai danni di Ankole, una avvenuta durante il regno dell'omukama (sovrano di Bunyoro) Olimi I e una avvenuta nel XVII secolo durante il regno dell'omukama Walimi I. A sua volta, Ankole intraprese occasionalmente guerre di conquista contro i vicini, ad esempio contro Bwera."}
{"id": "2434874", "revid": "200568", "url": "https://it.wikipedia.org/wiki?curid=2434874", "title": "Pancale", "text": ""}
{"id": "2434875", "revid": "599013", "url": "https://it.wikipedia.org/wiki?curid=2434875", "title": "Jacky Lamothe", "text": ""}
{"id": "2434876", "revid": "287204", "url": "https://it.wikipedia.org/wiki?curid=2434876", "title": "Societ\u00e0 Sportiva Calcio Palermo 1980-1981", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1980-1981.\nStagione.\nAll'ottavo anno consecutivo in Serie B, il Palermo ottiene una sofferta salvezza (di un solo punto) a causa dei 5 punti di penalizzazione rimediati in seguito al coinvolgimento della societ\u00e0 nello scandalo del Totonero. Il giocatore coinvolto fu il centrocampista Guido Magherini, squalificato per 3 anni e mezzo (colpevole nella gara giocata con il , anch'esso penalizzato e quindi coinvolto nello scandalo). Miglior marcatore rosanero stagionale Egidio Calloni autore di 14 reti, delle quali 3 in Coppa Italia e 11 in campionato.\nIn Coppa Italia la squadra viene eliminata nella prima fase, nel secondo girone di qualificazione, nonostante le vittorie di prestigio ottenute a Milano contro l' (2-1), in casa contro il (1-0) e al Cibali contro il (3-2), di fatto ha perso la qualificazione ai quarti di finale, per la differenza reti sfavorevole nei confronti dell', con il quale il Palermo perse l'unica partita del girone nella prima giornata (1-0).\nA fine marzo del 1981, dopo la sconfitta con il Genoa (2-0) l'allenatore della prima squadra del Palermo Fernando Veneranda viene esonerato: si pensa di sostituirlo con Zden\u011bk Zeman, all'epoca allenatore delle giovanili rosanero, ma quest'ultimo non pu\u00f2 prendere il suo posto in panchina, poich\u00e9 qualche giorno prima era stato squalificato per aver alzato la voce durante una partita della Primavera; in panchina, in occasione della partita vinta per 3-1 sul nella 29\u00aa giornata di campionato, ci va cos\u00ec Erminio Favalli, ufficialmente c'era Vincenzo Urbani, ma questa gara era stata comunque preparata tatticamente proprio da Zeman. Favalli, per\u00f2, rifiut\u00f2 successivamente il ruolo effettivo che gli era stato offerto, in collaborazione con Zeman. Dalla partita interna con il Pisa (1-1) sulla panchina rosanero siede Carmelo Di Bella fino al termine del campionato.\nRosa.\nPresidente: Renzo Barbera\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2434886", "revid": "24874752", "url": "https://it.wikipedia.org/wiki?curid=2434886", "title": "Piroplasmosi", "text": ""}
{"id": "2434893", "revid": "599013", "url": "https://it.wikipedia.org/wiki?curid=2434893", "title": "Mugabe", "text": ""}
{"id": "2434899", "revid": "1543377", "url": "https://it.wikipedia.org/wiki?curid=2434899", "title": "Pietro Agostino D'Avack", "text": "Biografia.\nNato a Roma il 4 gennaio 1905, dopo il Liceo Classico, si laure\u00f2 in diritto canonico alla Pontificia Universit\u00e0 Lateranense (12.7.1927), e si laure\u00f2 (10.11.1927) all'Universit\u00e0 di Roma, con il massimo dei voti, discutendo una tesi di laurea in diritto ecclesiastico, relatore il Sen. Francesco Scaduto. Nel 1929 si iscrisse all'Albo Avvocati di Roma, e nel 1930 a quello degli avvocati della Sacra Romana Rota.\nNel 1932 ottenne la libera docenza in diritto ecclesiastico nell'universit\u00e0 di Roma.\nNel 1933 fu professore straordinario di diritto ecclesiastico alla facolt\u00e0 di Giurisprudenza dell'Universit\u00e0 di Ferrara.\nNel 1933 fu anche professore incaricato di diritto ecclesiastico alla facolt\u00e0 di Giurisprudenza dell'Universit\u00e0 di Firenze, dove nel 1937 divenne professore ordinario.\nNel 1939 promosse con Pio Fedele, professore a Perugia, la rivista \"Archivio di diritto ecclesiastico\", che cess\u00f2 nel 1943. \nNel 1943 assunse la direzione de \"Il Diritto ecclesiastico\", mantenendola per circa un quarantennio. \nDal 1955 venne chiamato, come successore di V. Del Giudice, alla cattedra di diritto canonico nell'universit\u00e0 di Roma.\nIl 13 nov. 1967 venne eletto rettore dell'universit\u00e0 di Roma, succedendo a Gaetano Martino, fino al 31 ott. 1973. \nMor\u00ec a Roma il 6 giugno 1982."}
{"id": "2434904", "revid": "1457847", "url": "https://it.wikipedia.org/wiki?curid=2434904", "title": "Ra\u00fal Carlos Sanguineti", "text": "Ottenne il titolo di Maestro Internazionale nel 1957 e di Grande maestro \"ad honorem\" nel 1982.\nVinse sette volte il Campionato argentino (1956, 1957, 1962, 1965, 1968, 1973, 1974).\nPartecip\u00f2 con la nazionale argentina a sette Olimpiadi, vincendo quattro medaglie: due d'oro individuali (alle olimpiadi di Mosca 1956 e Varna 1962) e due di bronzo di squadra (alle olimpiadi di Monaco 1958 e Varna 1962).\nTra i principali risultati di torneo i seguenti:\nAl torneo di Santiago 1959 batt\u00e9 il futuro campione del mondo Bobby Fischer"}
{"id": "2434905", "revid": "122535143", "url": "https://it.wikipedia.org/wiki?curid=2434905", "title": "Piano (geologia)", "text": "In cronostratigrafia, il piano \u00e8 l'unit\u00e0 cronostratigrafica fondamentale. I'insieme dei piani ha dato origine ad una tabella internazionale che i geologi usano continuamente. Corrisponde ad una successione di strati rocciosi di una localit\u00e0, da cui il piano prende il nome (es. Hettangiano (Giurassico inferiore), da Hettange, localit\u00e0 francese vicino a Parigi). Tale successione dovrebbe fare da riferimento mondiale e avere i limiti inferiore e superiore ben definiti, essere stata deposta in una singola et\u00e0 della scala dei tempi geologici, la quale di solito rappresenta la sedimentazione nell'arco di milioni di anni. Un dato piano e la corrispondente et\u00e0 del tempo avranno per convenzione lo stesso nome e gli stessi limiti.\nLe serie rocciose sono databili e divise in piani, proprio come le epoche sono divise in et\u00e0. I piani possono essere suddivisi in unit\u00e0 stratigrafiche inferiori pi\u00f9 piccole chiamate cronozone. (Vedi la tabella a destra per la gerarchia terminologica completa.)\nDefinizione.\nI piani sono principalmente definiti dai Fossili guida, che devono essere abbondanti, ben conservati e reperibili su molti livelli fossiliferi (biostratigrafia); in mancanza di fossili, da una consistente polarit\u00e0 magnetica (paleomagnetismo) nella roccia. Di solito i fossili trovati entro gli strati, noti in tutto o in una parte del mondo, facilmente riconoscibili, sono usati per definire i limiti dei piani sottostanti e soprastanti.\nDi conseguenza, per esempio, nella suddivisione locale nordamericana (ancora in uso) i paleontologi che trovano frammenti della trilobite \"Olenellus\" riconoscerebbero gli strati che li contengono del piano Waucobano e i frammenti della trilobite \"Elrathia\" come segnale che gli strati successivi siano del piano Albertano.\nI piani sono stati molto importanti negli studi stratigrafici del secolo XIX e all'inizio del XX secolo poich\u00e9 essi erano lo strumento principale disponibile per la datazione degli strati di roccia. Lo sono anche ora con lo sviluppo della sismologia e della datazione radiometrica nella seconda met\u00e0 del XX secolo, perch\u00e9 i geologi continuano ad usarli. L'analisi microscopica della roccia (petrografia) viene talvolta anche usata per confermare che un dato segmento di roccia risalga ad una particolare et\u00e0.\nOriginalmente, i piani furono solo definiti su scala regionale; tuttavia quando gli strumenti stratigrafici aggiuntivi (specialmente quelli geocronologici) furono sviluppati, i piani poterono essere definiti in aree pi\u00f9 estese. Pi\u00f9 recentemente, le specie e i generi dei fossili sono state meno utilizzati, poich\u00e9 le correlazioni regionali e globali delle sequenze di roccia sono migliorate. Per altro una tendenza svilupp\u00f2 per uso europeo (e, in misura meno estesa, asiatico) i nomi dei piani in tutto il mondo, sebbene la fauna in alcune regioni abbia spesso poco in comune con quella del piano cos\u00ec come originariamente definito.\nStandardizzazione internazionale.\nI limiti e i nomi sono stabiliti dalla Commissione Internazionale di Stratigrafia (International Commission on Stratigraphy) dell'Unione Internazionale delle Scienze Geologiche (\"International Union of Geological Sciences\"). Nel 2008 la ICS sta quasi per terminare un lavoro iniziato nel 1974, suddividendo l'eonotema del Fanerozoico in piani accettati internazionalmente usando due tipi di parametri di riferimento. Quando \u00e8 possibile viene definita una Sezione Stratigrafica di riferimento (GSSP, \"Global boundary Stratigraphic Section and Point\"). Per i piani antichi, una Et\u00e0 Stratigrafica Standard Globale (\"Global Standard Stratigraphic Age\", GSSA) \u00e8 una data assoluta. I parametri di riferimento daranno una certezza molto pi\u00f9 grande in modo che i risultati possano essere confrontati con sicurezza per la determinazione della data, e tali risultati avranno uno scopo ulteriore rispetto ad ogni valutazione basata solamente sulla conoscenza e le condizioni locali.\nIn molte regioni sparse per il mondo le suddivisioni locali e i criteri di classificazione sono ancora usati insieme al pi\u00f9 nuovo sistema uniformato e coordinato internazionalmente, ma poich\u00e9 la ricerca stabilisce un sistema internazionale pi\u00f9 completo, ci si spetta che i sistemi locali verranno abbandonati.\nPiani e litostratigrafia.\nI piani possono includere molte unit\u00e0 litostratigrafiche (per esempio formazioni, strati, membri, ecc.) di tipi di roccia differenti che giacevano in ambienti differenti nello stesso tempo. Allo stesso modo, un'unit\u00e0 litostratigrafica pu\u00f2 includere un numero di piani o parti di essi."}
{"id": "2434906", "revid": "196390", "url": "https://it.wikipedia.org/wiki?curid=2434906", "title": "Ra\u00fal Sanguineti", "text": ""}
{"id": "2434908", "revid": "327653", "url": "https://it.wikipedia.org/wiki?curid=2434908", "title": "Vangelo di Filippo", "text": ""}
{"id": "2434915", "revid": "4175", "url": "https://it.wikipedia.org/wiki?curid=2434915", "title": "Merseyside Derby", "text": ""}
{"id": "2434917", "revid": "1924342", "url": "https://it.wikipedia.org/wiki?curid=2434917", "title": "Borislav Stankovi\u0107", "text": "Carriera.\nHa giocato con la Stella Rossa e la Nazionale jugoslava, ha allenato la Pallacanestro Cant\u00f9 ed \u00e8 stato dirigente della FIBA e del CIO.\nFa parte della Naismith Memorial Basketball Hall of Fame, della FIBA Hall of Fame e della Women's Basketball Hall of Fame."}
{"id": "2434918", "revid": "287204", "url": "https://it.wikipedia.org/wiki?curid=2434918", "title": "Borislav Stankovic", "text": ""}
{"id": "2434920", "revid": "478814", "url": "https://it.wikipedia.org/wiki?curid=2434920", "title": "Railway Gazette International", "text": "Railway Gazette International \u00e8 un periodico su ferrovie, metropolitane e tram con articoli di informazione da tutto il mondo edito a Londra da DVV Media. La prima pubblicazione si chiamava \"The Railway Magazine\" e risale al 1835. Ha cambiato nome due volte: nel 1905, diventando \"Railway Gazette\", e nel 1970, assumendo il nome attuale.\nGli argomenti riguardano in genere le pi\u00f9 importanti notizie di cronaca ferroviaria, economia, politica e affari, e si rivolge ad un pubblico di lettori d'elite, influenti uomini d'affari.\n\u00c8 disponibile una edizione on-line sul sito Internet.\nRailway Gazette International \u00e8 di propriet\u00e0 del DVV Media societ\u00e0 che pubblica anche le testate Rail Business Intelligence, Railway Directory, Rail Transit Online."}
{"id": "2434922", "revid": "1632387", "url": "https://it.wikipedia.org/wiki?curid=2434922", "title": "Trial by Fire (Testament)", "text": "Trial by Fire \u00e8 un EP pubblicato nel 1988 dalla Thrash metal band Testament. Contiene tre tracce, tra cui una versione alternativa di Trial by Fire, gi\u00e0 pubblicata nell'album di debutto \"The Legacy\"."}
{"id": "2434924", "revid": "24875350", "url": "https://it.wikipedia.org/wiki?curid=2434924", "title": "Penarol Mar del Plata", "text": ""}
{"id": "2434926", "revid": "767487", "url": "https://it.wikipedia.org/wiki?curid=2434926", "title": "Alex Kapranos", "text": "Fa parte della band scozzese Franz Ferdinand, gruppo fondato nel 2001 con Robert Hardy, Nick McCarthy e Paul Thompson.\nBiografia.\nAlex Kapranos \u00e8 nato ad Almondsbury, in Inghilterra da madre inglese e padre greco. Quando aveva 3 anni si \u00e8 trasferito nel nord est dell'Inghilterra, trascorrendo la sua infanzia a South Shields, nel Tyne and Wear, citt\u00e0 natale della madre e le sue vacanze estive in Grecia, paese nativo del padre. Huntley \u00e8 il nome che suo padre prese dalla zia, mentre il secondo nome gli venne dato in onore a Paul McCartney di cui sua madre \u00e8 una fan. Nel 1980, Alex si trasfer\u00ec con la sua famiglia ad Edimburgo e, nel 1984, a Glasgow dove frequent\u00f2 la Bearsden Academy. A 17 anni inizi\u00f2 a frequentare gli studi di Teologia alla Universit\u00e0 di Aberdeen. In seguito, prosegu\u00ec i suoi studi alla Universit\u00e0 di Strathclyde, ottenendo anche un Bachelor of Arts. Lavor\u00f2 come chef, barman, music promoter, autista e lettore.\nDal 1990, inizi\u00f2 a cavalcare la scena musicale di Glasgow, suonando in vari locali tra cui il Kazoo Club. Ha suonato in diverse band musicali di Glasgow tra cui The Blisters (pi\u00f9 tardi conosciuti come The Karelia), The Amphetameanies, e The Yummy Fur.\nDopo aver abbandonato \"Huntley\" dal suo nome, forma i Franz Ferdinand nel 2001. La band raggiunse il successo dopo il loro secondo singolo \"Take Me Out\" (realizzato il 12 gennaio 2004) raggiungendo la terza posizione in classifica nel Regno Unito, seguito dall'album di debutto Franz Ferdinand (realizzato il 9 febbraio 2004). La band vinse nel 2004 il Mercury Music Prize e due BRIT Awards nel 2005 come Best British Group e Best British Rock Act.\nOltre alla sua professione nel campo musicale collabora con il prestigioso giornale \"The Guardian\" per cui scrive articoli gastronomici. In Italia molti suoi articoli sono stati pubblicati dal settimanale \"Internazionale\"."}
{"id": "2434928", "revid": "466539", "url": "https://it.wikipedia.org/wiki?curid=2434928", "title": "Simon Helberg", "text": "\u00c8 conosciuto al pubblico soprattutto per la sua partecipazione allo show comico \"MADtv\" e per il ruolo di Howard Wolowitz nella pluripremiata sit-com \"The Big Bang Theory\". Dopo piccole apparizioni in film di successo come \"Good Night, and Good Luck.\" (2005) e \"A Serious Man\" (2009), ha ricevuto numerosi consensi per la sua interpretazione di Cosm\u00e9 McMoon nel film biografico \"Florence\" (2016), per il quale ha ricevuto una candidatura ai Golden Globe nella sezione miglior attore non protagonista.\nBiografia.\nSimon Helberg \u00e8 nato a Los Angeles, California, ed \u00e8 il figlio dell'attore Sandy Helberg. Ha studiato all'Universit\u00e0 di New York, dove \u00e8 entrato a far parte della Atlantic Theatre Company. Helberg appare nel film del 2002 \"Maial College\" nelle vesti di uno studente. Nel 2004 compie alcune apparizioni nella serie \"Reno 911!\" e appare nel film \"A Cinderella Story\", nel ruolo di Terry. Nel 2005 ha una piccola parte nella serie \"Arrested Development\" e compare nel film \"Old School\". Dal 2006 al 2007 compare nel ruolo di Alex Dwyer nella serie \"Studio 60 on the Sunset Strip\".\nHelberg entra a far parte del cast di \"MADtv\" nel 2007 nell'ottava stagione, come personaggio secondario; alla conclusione della stagione il contratto non fu rinnovato. Dal 2007 recita nella parte di Howard Wolowitz nella sit-com \"The Big Bang Theory\" (dove si diletta anche in imitazioni di divi del cinema) e nello stesso anno appare nel musical \"Dr. Horrible's Sing-Along Blog\" nel ruolo di Moist. Nel 2009 appare nel video musicale \"Diamond Dave\" di The Bird and the Bee. Ha preso parte al film del 2016, \"Florence\", per cui \u00e8 stato nominato al Golden Globe come miglior attore non protagonista. Nel 2021 ha interpretato il direttore nel film musical \"Annette\", diretto da Leos Carax e presentato al Festival di Cannes.\nVita privata.\nDal 2007 Simon Helberg \u00e8 sposato con l'attrice e sceneggiatrice Jocelyn Towne. La coppia ha due figli, Adeline e Wilder.\nRiconoscimenti.\nCritics' Choice Awards\nGolden Globe"}
{"id": "2434935", "revid": "106456", "url": "https://it.wikipedia.org/wiki?curid=2434935", "title": "Golden Dawn", "text": "La Golden Dawn (pi\u00f9 precisamente Hermetic Order of the Golden Dawn, in italiano Ordine Ermetico dell'Alba Dorata) \u00e8 un ordine nato alla fine del XIX secolo.\nI tre fondatori, William Robert Woodman, William Wynn Westcott e Samuel Liddell MacGregor Mathers furono massoni e membri della Societas Rosicruciana in Anglia (S.R.I.A.).\n\u00c8 una societ\u00e0 segreta iniziatica fondata sulla tradizione della Qabalah. Adott\u00f2 l'immagine dell'Alba come simbolo del risveglio spirituale, dell'illuminazione alla consapevolezza, che praticava una forma di teurgia e sviluppo spirituale e che ebbe una grande influenza sull'occultismo occidentale del XX secolo.\nStoria.\nLa fondazione.\nI dati e le testimonianze datano al 1888 la costituzione di questa fratellanza a Londra, ad opera di Wynn Westcott, Samuel Liddell McGregor-Mathers e Robert William Woodman, che rispettivamente assunsero le tre cariche fondamentali dell'Ordine: Cancellarius, Praemonstrator, Imperator. Woodman apparteneva agli alti gradi della massoneria; era infatti membro della Societas Rosicruciana in Anglia, a sua volta fondata nel 1866 da Robert Wentworth Little, un importante esponente della \"Gran Loggia d'Inghilterra\"; tuttavia ci\u00f2 non basterebbe a configurare la Golden Dawn come circolo massonico, in quanto essa ha sempre conservato una propria autonomia organizzativa e sostanziali differenze ritualistiche rispetto alla massoneria cosiddetta \"regolare\".\nL'elaborazione dei riti.\nWestcott chiese a Mathers di rielaborare il cerimoniale e la struttura dei gradi, e questi produsse un primo \"Ordine Esteriore\" ed un secondo \"Ordine Interiore\" - denominato anche Ros\u00e6 Rube\u00e6 et Aure\u00e6 Crucis (R.R. et A.C.) - che introduceva elementi pratici di magia il cui insegnamento non poteva essere trasmesso all'Ordine Esteriore.\nProcedendo su questa via di ricerca, Woodman e Westcott commissionarono a Mathers la traduzione in inglese dal latino della \"Cabala Denudata\" di Knorr von Rosenroth, un trattato medievale che a sua volta traduceva dall'ebraico alcuni scritti fondamentali della Qabalah, come la \"Maggiore\" e la \"Minore Santa Assemblea\".\nMathers era un profondo conoscitore di diverse lingue. Era in grado di leggere e tradurre l'inglese, l'ebraico, il latino, il francese, il celtico, il copto ed il greco, tuttavia non li aveva studiati secondo percorsi regolari, n\u00e9 a scuola, n\u00e9 all'universit\u00e0 o altra istituzione.\n\u00c8 rilevante notare che il libro che ne segu\u00ec, dotato di un'ampia introduzione che spiega i presupposti fondamentali dell'impostazione cabalistica, era dedicato ad Anna Kingsford (1846-1888), una delle prime combattenti per i diritti delle donne, che sostenne Mathers apertamente, anche finanziariamente. Questo spiega probabilmente la predisposizione mostrata da Mathers nell'includere nei percorsi di ricerca componenti femminili.\nIn particolare, il rapporto con Mina Bergson, detta Moina, che sarebbe divenuta sua moglie, fu decisivo negli sviluppi non soltanto della personalit\u00e0 di Mathers ma dell'intera Golden Dawn. Figlia di ebrei irlandesi, sorella del filosofo Henri Bergson, dotata di eccellente talento musicale, Mina fu una straordinaria musa per McGregor-Mathers (che, peraltro, stabil\u00ec con lei un patto di astinenza sessuale) ed altres\u00ec l'artista che concep\u00ec gli arredi del tempio di Parigi, nonch\u00e9 una presunta chiaroveggente. La presenza di Moina fu decisiva sin dalla sua iniziazione nel 1898 (per la quale scelse il motto \"Vestigia Nulla Retrorsum,\" \"non torno indietro sui miei passi\"), imprimendo sull'Ordine una vibrante linea di tensione in direzione artistica. Ella ag\u00ec anche da apripista per l'ingresso nella Golden Dawn di Florence Farr, nota attrice dell'Abbey Theatre di Dublino, e di Annie Horniman, che dell'Abbey era l'anima segreta, colei che ne curava la gestione e l'amministrazione.\nL'influenza nella societ\u00e0.\nQuesti aspetti contribuirono ad accrescere il fascino e l'attrazione magnetica verso le ricerche spirituali della Golden Dawn, avvicinando altri artisti come William Butler Yeats, Artur Conan Doyle, Arthur Machen, Edward Waite. \nWilliam Butler Yeats, che ader\u00ec all'Ordine il 7 marzo 1890, \u00e8 il noto poeta che consegu\u00ec per le sue opere il premio Nobel per la letteratura e che utilizz\u00f2 le sue conoscenze esoteriche anche per sostenere l'identit\u00e0 culturale dell'Irlanda e la sua indipendenza politica dall'Inghilterra.\nIrlandese di terza generazione e discendente da un Rettore Ortodosso della Chiesa d'Inghilterra, Yeats ebbe vastissimi interessi, dettati proprio dalla sua difficolt\u00e0 di aderire al dogma. Fu in contatto con la \"Societ\u00e0 Teosofica\", un movimento di pensiero capeggiato da Helena Petrovna Blavatsky, che si proponeva di rivelare le radici orientali del pensiero ed estenderle e parteciparle al mondo occidentale.\nYeats import\u00f2 nella Golden Dawn questa sensibilit\u00e0 eclettica per la ricerca, cercando l'indipendenza da ogni controllo esterno di natura massonica e cercando di rimanere al riparo dagli effimeri intrighi di potere che all'interno dell'Ordine stavano per cominciare, un teatrino che gli avrebbe anche fruttato minacce di morte. Alla morte di Woodman, che era stato Imperator dell'Ordine, Samuel Liddell McGregor-Mathers assunse un ruolo estremamente attivo nell'Ordine, strutturando concretamente il Secondo livello. La Golden Dawn di Londra, sin dalla sua fondazione nel 1887, aveva sempre operato iniziazioni, secondo il progredire delle Dieci \"Sephirot\" dell'Albero cabalistico che ne costituisce l'asse portante.\nTuttavia, nella prima fase, il livello iniziatico si fermava al quarto grado. Adesso, McGregor Mathers realizzava la struttura del Secondo Ordine (gradi quinto, sesto e settimo), collocando al di sopra di questo un Terzo Ordine.\nNon si hanno tracce certe n\u00e9 altre evidenze per documentare se a questa struttura teorica sia conseguita una effettiva realizzazione con attribuzione piena di cariche e ruoli. L'affermazione che viene ripetuta nei rituali di iniziazione \u00e8 tale per cui, comunque, chi viene iniziato all'Ordine entra in una relazione con la spada karmica del Magus Ipsissimus, il Vertice dell'Ordine, e con quella dei Fondatori.\nMassimo sviluppo e crisi.\nMathers utilizzava due motti per identificarsi nella Golden Dawn: uno era quello del clan scozzese dei Mac Gregor, rispetto al quale vantava ascendenze (S.R.M.D.: \"Rioghail Mo Dhrem:\" \"la mia razza \u00e8 regale\"); l'altro proveniva dal talismano di Marte (D.D.C.F.: \"Deo Duce, Comite Ferro:\" \"Dio come guida, la spada come compagna\"). Quando Woodman mor\u00ec nel 1891, alcuni ritengono che la vera Golden Dawn si estinse, sebbene altri sostengono che fu quello l'aprirsi del periodo che la trasform\u00f2 nel fenomeno storico oggi oggetto di studi e di ricerche.\nMathers e Westcott entrarono presto in disaccordo per via dell'esuberanza del primo, al punto che il secondo decise di ritrarsi dall'Ordine. Non si tratt\u00f2 tuttavia di un dissidio lacerante sul piano personale, poich\u00e9 lettere e documenti attestano di un prestito in danaro che Westcott avrebbe fatto a Mathers anni dopo queste vicende. L'asserito egocentrismo di Mathers, questo ego ipertrofico che assorbiva tutto, che tutto voleva possedere, comprendere, decidere, fin\u00ec con il condizionare molto le attivit\u00e0 dell'Ordine. Gli stessi adepti, piuttosto che privilegiare la ricerca, apparivano impegnati in una corsa al conseguimento del grado iniziatico. Membri come Felkin e Crowley, ciascuno per proprio conto e secondo propri criteri, avevano iniziato una corrente in cui convergevano aspetti delle dottrine di Anton Mesmer (1734-1815) e di Allan Kardec (1804-1869), in base a cui ritenevano di poter ottenere insegnamenti e istruzioni (e attribuzioni di grado) direttamente da entit\u00e0 astrali.\nEbbe luogo una progressiva delegittimazione dell'Ordine, che condusse ad una pluralit\u00e0 di scismi interni. Mathers trasfer\u00ec da Londra a Parigi la sede principale dell'Ordine, ne cambi\u00f2 il nome in \"Golden Dawn to the Alpha et Omega\", mentre l'ala di Robert William Felkin prese il nome di \"Stella Matutina\". La linea che continu\u00f2 a fare riferimento a Mathers si svilupp\u00f2 negli Stati Uniti, con i Templi di Thoth-Hermes (Chicago); Ihme (Boston); Themis (Philadelphia). Al tempio di Alfa e Omega rimase Mina che, a partire dal momento della morte di Mathers (1918), avrebbe assunto d'essere in contatto diretto e in comunicazione operativa con la sua anima.\nAll'Alfa e Omega ader\u00ec, tra gli altri, Mary Violet Firth, pi\u00f9 conosciuta come Dion Fortune, che tuttavia fu espulsa nel 1924 per avere rivelato segreti dell'ordine nel suo libro \"The Esoteric Philosophy of Love and Marriage\" (La filosofia esoterica dell'amore e del matrimonio) e, soprattutto, nel grandemente noto \"The Mystical Qabalah\", La Cabala Mistica. \nLa connessione non fu mai perfetta, addirittura Dion entr\u00f2 in rovente polemica con Moina, accusandola di voler controllare la mente di tutti e, soprattutto, di essere responsabile - per mezzo di incantesimi e magie - della morte di una loro adepta, Netta Fornario. Naturalmente, l'accusa non pot\u00e9 essere provata.\nL'opera di Aleister Crowley.\nSe l\"'Alfa e Omega\" avevano un ruolo di primo piano a Parigi, la corrente di Felkin, la Stella Mattutina, si svilupp\u00f2 soprattutto in Nuova Zelanda, mantenendo comunque una presenza significativa a Londra. La scena della capitale britannica fu tuttavia egemonizzata dall'ascesa di Aleister Crowley.\nIniziato all'ordine il 18 novembre 1898, Crowley fu molto vicino a McGregor-Mathers durante il periodo di Parigi. Crowley fu la persona pi\u00f9 vicina a Mathers nel fronteggiare lo scisma, almeno inizialmente. Fu tuttavia una fase molto breve: cos\u00ec come Felkin era in contatto con una sedicente entit\u00e0 identificata come Ara Ben Shamash (Dio figlio del Sole), anche Crowley stabil\u00ec presto un contatto con un'entit\u00e0 metapsichica (Aiwass), saltando tutte le procedure di iniziazione ed autoproclamandosi Magus, adepto cio\u00e8 del livello pi\u00f9 alto. Il risultato di questa allucinazione medianica, il contatto con il suo angelo custode, Aiwass, determin\u00f2 in Crowley la stesura del \"Liber Legis\" (che ebbe luogo durante un soggiorno al Cairo nel 1904), evento che lo sradic\u00f2 da Mathers e avvi\u00f2 l'inizio della sua attivit\u00e0 individuale, che traeva dagli insegnamenti della Golden Dawn l'idea della trasformazione del tempo e del secolo come Nuovo Eone, una nuova era che avrebbe segnato il risveglio della magia e l'apertura ad una rinnovata consapevolezza per l'umanit\u00e0. Con questa intenzione, Crowley mantenne per un certo periodo - in opposizione ad altri pretesi continuatori e con l'alleanza di Cecil Jones - la denominazione Golden Dawn per il suo Ordine esterno, organizzando parallelamente la sua struttura direzionale di retro-loggia, un Secondo Ordine che chiam\u00f2 Astrum Argentinum.\nNel 1909, alcuni materiali pubblicati da Crowley sulla sua rivista \"Equinox\", diedero luogo ad una denuncia di Mathers per violazione dei diritti d'autore (poi vinta da Crowley). Tuttavia negli anni trenta del XX secolo Israel Regardie, segretario di Crowley e in cerca di fama, s'impadron\u00ec del materiale d'archivio della Golden Dawn e lo pubblic\u00f2 a suo nome.\nIl dibattito storico.\nInvero, la diffusione della notoriet\u00e0 delle vicende della Golden Dawn, piuttosto che per il tramite di questi gruppi di ricerca esoterica \u00e8 soprattutto dovuta all'eclatante impatto dell'opera di Aleister Crowley che - sia pure in modo occulto e sotterraneo - ha segnato in maniera profondissima il XX secolo. La penetrazione di queste dottrine ha avuto luogo attraverso la letteratura dove, oltre alle opere dello stesso Crowley, si annoverano numerose biografie (tra cui, rimarcabili, quelle di John Symonds e Kenneth Grant) ed altri libri e romanzi che alla sua vita si ispirano, da William Somerset Maugham - che conobbe direttamente Crowley e lo raffigur\u00f2 come Oliver Haddo ne \"Il mago\" - a Vincenzo Consolo, che ne ricostruisce il periodo vissuto a Cefal\u00f9, generando un singolare parallelismo magico in Sicilia.\nLa persistenza letteraria della Golden Dawn si apre al pi\u00f9 vasto pubblico mediante l'intermediazione del cinema, specialmente in rapporto all'opera di Kenneth Anger che, pur facendo un cinema di ricerca non ancora aperto alla grande notoriet\u00e0, determin\u00f2 una speciale presa sulla musica rock, poich\u00e9 un suo film dal titolo \"Evocazione di mio fratello il Demonio\", si avvalse della colonna sonora di un giovanissimo Mick Jagger, che la concep\u00ec come onda d'urto psicologico realizzata con un sintetizzatore Moog.\nQuell'esperienza dovette imprimersi in modo decisivo nella mente di Jagger, che ne fece l'architrave del suo sodalizio artistico con Keith Richards e appare in effetti costitutiva di successivi importanti episodi della musica rock (\"Sympathy for the devil\", \"Their satanic majestic request\", \"Goat's head soup\", etc.) realizzati con i Rolling Stones. Un rilievo principale va attribuito, in rapporto alla diffusione di allusioni e rimandi espliciti all'opera di Crowley, ai Led Zeppelin, una formazione il cui \"leader\", Jimmy Page, \u00e8 stato un cultore e probabilmente il principale acquirente di oggetti appartenuti ad Aleister Crowley, fino ad acquistarne la villa nei pressi del lago di Boleskine in Scozia (che peraltro \u00e8 la sede presunta del leggendario mostro di Loch Ness).\nI rapporti con gli altri \"ordini\".\nTra i documenti fondamentali dell'ordine \u00e8 da annoverare un manoscritto cifrato chiamato \"Cipher Manuscript\", rispetto alla cui acquisizione \u00e8 noto uno scambio di lettere fra i tre fondatori della Golden Dawn e un'adepta di una fratellanza tedesca omologa, denominata \"Order der Goldenen Dammerung\". Ad oggi si ha certezza dell'identit\u00e0 storica di questa adepta, poich\u00e9 ella viene chiamata con l'appellativo iniziatico V.H. Soror S.D.A. Mathers la identific\u00f2 con una certa Fraulein Sprengel, sostenendo che sia stata la fonte diretta del manoscritto. Si tent\u00f2 anche di collegare i manoscritti inviati dalla Sprengel alla collezione del defunto occultista e massone Kenneth Mackenzie (1833-1886), ma senza riscontri certi.\nTuttavia, ancor oggi, molti adepti della Golden Dawn ritengono che l'ordine tedesco sia un Ordine di \"secondo livello\", dal quale la Golden Dawn di Londra sarebbe dipesa. I pi\u00f9 addentro le vicende storiche di questa fratellanza, perfettamente delineate da adepti coscienziosi come R. A. Gilbert, l'Ordine Ermetico ebbe origini proprie, indipendenti da qualsiasi altra organizzazione bench\u00e9 affine ad altre per organizzazione e ritualit\u00e0. Il tentativo di collegare la Golden Dawn ad un fantomatico Ordine tedesco, serv\u00ec a collegare la stessa Golden Dawn alla tradizione della Rosacroce, la fratellanza seicentesca straordinariamente famosa soprattutto per i documenti chiamati \"Manifesti\", leggendariamente attribuiti a Christian Rosenkreutz. Dopo la decifrazione - compiuta da Westcott con l'aiuto di McGregor-Mathers - il \"Cipher\" si dimostr\u00f2 non essere antico; tuttavia si presentava, in apparenza, come comunicazione di entit\u00e0 spiritiche, attraverso il rituale mistico di una sconosciuta e preesistente \"Golden Dawn\".\nGruppi correlati.\nTra i gruppi che reclamano una diretta discendenza dagli insegnamenti della Golden Dawn, si segnalano The Hermetic Order of the Golden Dawn Inc. (HOGD, Inc.) (Ordine ermetico dell'Alba Dorata, Inc.), fondato in Florida nel 1977 da Charles (Chic) e Sandra Tabatha Cicero, collaboratori di Israel Regardie fino alla morte di quest'ultimo nel 1985; The Hermetic Order of the Golden Dawn (H.O.G.D.), fondato nel 1992 da Patricia Behman (alias Cris Monnastre) e David John Griffin; The Esoteric Order of the Golden Dawn (Ordine esoterico dell'Alba Dorata), fondato da Robert e Sonya Zink e John Brawl negli anni ottanta con un prevalente simbolismo cristiano cattolico; il tempio Whare Ra fondato da Felkin in Nuova Zelanda e che, chiuso negli anni settanta, fu riaperto da Pat e Chris Zalewski e nuovamente chiuso negli anni novanta."}
{"id": "2434936", "revid": "39884", "url": "https://it.wikipedia.org/wiki?curid=2434936", "title": "Diocesi di Pechino", "text": ""}
{"id": "2434937", "revid": "318966", "url": "https://it.wikipedia.org/wiki?curid=2434937", "title": "Terra dei Cicci", "text": ""}
{"id": "2434938", "revid": "125241704", "url": "https://it.wikipedia.org/wiki?curid=2434938", "title": "Farina", "text": "La farina alimentare (dal latino \"far\u012bna\", derivato da \"far\" \u00abfarro\u00bb) \u00e8 il prodotto della macinazione dei frutti secchi o dei semi di varie piante: si ha farina di grano, di mais, di orzo, di farro, di riso, di avena, di segale, di castagne, di ceci, di mandorle, di grano saraceno. Comunemente per\u00f2 indichiamo col nome di farina, senza specificarne l'origine, quella ottenuta dal grano tenero (\"Triticum aestivum\") e usata per la panificazione, in pasticceria e in cucina. La farina di grano duro, usata per la panificazione e la produzione di pasta alimentare, prende il nome di \"semola\".\nFarina e semola.\nUna \"farina\" \u00e8 un prodotto macinato fine; alla vista non sono distinguibili i singoli frammenti e al tatto risulta come una polvere impalpabile, come il talco o la polvere di cacao.\nLa \"semola\" \u00e8 una farina i cui granelli sono ben visibili e percepibili al tatto come lo zucchero (semolato).\nLa semola si pu\u00f2 classificare in base alla granulometria: semola grossa (600-800 micron), semola media (400-600 micron), semolino (0-300 micron), semola rimacinata a seconda delle dimensioni dei granelli, dimensioni che variano da 0,3 a 1,5\u00a0mm. Si utilizzano anche i termini di farina \"granita\" o farina \"bramata\". Anche queste sono semole: la farina granita spesso corrisponde alla semola (grano duro); la bramata si riferisce normalmente alla farina di mais a grana grossa. Il termine \"grits\" (sabbia) o \"gritz\" si riferisce al semolino, generalmente di grano duro oppure di mais.\nFarina di grano tenero.\nDalla macinazione del grano tenero si ottiene una resa in farina che oscilla tra il 70 e l'82%; il rimanente 18-30% \u00e8 costituito da crusca, cruschello, germe, farinaccio. La percentuale di farina estratta dal chicco dipende dal tipo di grano e dai parametri chimico-fisici desiderati e impostati nella macinazione.\nIl processo di macinazione del grano tenero ha inizio con la pulitura del grano. Esistono tre fasi di pulitura e la fase di bagnatura o condizionamento: \nSuccessivamente il frumento viene indirizzato alla macinazione: negli impianti industriali ci sono pi\u00f9 fasi di macinazione in sequenza da minimo 8 a 14 o pi\u00f9, le progressive macinazioni servono ad aprire con delicatezza i chicchi e poi spogliarli delicatamente dalla farina contenuta cercando il pi\u00f9 possibile di non frantumare la crusca e il cruschello. Da ogni passaggio di macinazione il prodotto \u00e8 normalmente aspirato da sistemi pneumatici e inviato a un passaggio di setacciatura con macchinari chiamati Plansichter. Il risultato finale \u00e8 una farina con caratteristiche fisiche conformi alla lavorazione attesa. I prodotti di scarto, come il cruschello, la crusca e il farinaccio possono essere usati per scopi zootecnici se non trattati secondo i termini di legge, altrimenti per scopo umano.\nSpesso si utilizzano farine di cui alcune additivate volontariamente, mediante l'aggiunta di: agenti di trattamento, agenti antiagglomeranti, coadiuvanti tecnologici (enzimi come le xilanasi, le lipasi, le transglutamminasi, le alfa-amilasi, le glucosio-ossidasi, ecc.) o \"glutine vegetale secco\", acido ascorbico (E300), L-cisteina, per migliorarne le caratteristiche tecnologiche. Gli additivi consentiti dall'attuale normativa sono pertanto: glutine secco, acido ascorbico (E300), L-cisteina (E920), biossido di silice e silicati (E551 - E559), acido fosforico di - tri - polifosfati (E338 - 452), oltre chiaramente a tutti gli enzimi.\nLe farine derivate da basse estrazioni (abburattamento del 70-75%) provengono principalmente dalla parte centrale del chicco e si contraddistinguono a occhio nudo per la loro purezza e candore; sono denominate in Italia farina tipo 00. Al contrario, una farina ad alto tasso di estrazione (circa 80%) sar\u00e0 meno chiara in quanto contiene anche la farina proveniente dalla parte esterna del chicco (strato aleuronico); in relazione al contenuto in ceneri (minerali) possono essere denominate farina tipo 0, tipo 1 o tipo 2. La legislazione italiana non contempla tipi di farina pi\u00f9 fini della \"00\", ma esistono e si usano altrove, specie nel Sud America, tipi di farine ancor pi\u00f9 raffinate: la \"000\" (triplo zero) e persino la \"0000\" (quattro zeri), dopo processi d'abburattamento ancor pi\u00f9 radicali, che le rendono totalmente impalpabili. Sono usate per fare sfoglie sottilissime che, anche dopo un'attenta cottura, rimangono bianche, lucide e molto lisce.\nLa farina integrale non \u00e8 composta dal 100% del frumento macinato, proprio perch\u00e9 la legge italiana fissa dei limiti di presenza di ceneri quindi una parte di crusca viene rimossa; questo per due motivi: 1) rientrare nei limiti di legge 1,3%-1,7% di ceneri; 2) La crusca, che \u00e8 pi\u00f9 esterna, si differenzia dal cruschello che \u00e8 pi\u00f9 aderente allo strato aleuronico per essere meno ricca di vitamine e dal gusto meno gradito.\nLa tabella seguente (D.P.R. 9 febbraio 2001, n. 187) riassume le principali caratteristiche delle farine di grano tenero in commercio in Italia, e le equivalenti classificazioni statunitensi, tedesche e francesi:\nL'umidit\u00e0 consentita pu\u00f2 essere il 15,50% se indicato in etichetta. I valori delle ceneri e proteine sono calcolati rispetto al prodotto secco. Proteine: azoto Kjeldahl * 5,7. Le classificazioni tedesca e francese sono basate sul contenuto in minerali (ceneri) che in Germania viene espresso in milligrammi per 100 grammi di prodotto, mentre in Francia viene espresso in milligrammi per 10 grammi di prodotto.\nFarine a confronto: farina 00 e farina integrale.\nSempre parlando di farina di grano tenero, nella tabella sottostante sono presenti le caratteristiche dei due tipi di farina. La farina 00 \u00e8 quella pi\u00f9 raffinata e priva di particelle di crusca e cruschello.\nLa farina integrale \u00e8 quella con la pi\u00f9 alta percentuale di cruschello e crusca, la legge italiana impone dei limiti che sono 1,3% - 1,7% di presenza di ceneri (nella tabella qui sotto il valore delle ceneri corrisponde al valore di sali minerali). Il grano tenero macinato veramente in modo integrale possiede mediamente una percentuale di ceneri (sali minerali) che varia dal 2 al 2,2%, quindi nella farina integrale normalmente commercializzata una parte della crusca \u00e8 asportata.\n\u00c8 aperto un dibattito sulla farina veramente integrale, ottenuta con la macinazione a pietra, e quella ricostruita per esempio unendo farina \"Tipo 0\" alla crusca. La differenza tra i due prodotti, che all'apparenza sono simili, si evidenzia dall'analisi chimica. La farina ricostruita contiene fibra in quantit\u00e0 simili alla farina integrale, vengono tuttavia osservate quantit\u00e0 inferiori di vitamine, minerali, enzimi, e grassi, ovvero le sostanze pi\u00f9 preziose del grano dal punto di vista nutrizionale. Infatti questi nutrienti sono contenuti nel germe, che \u00e8 spesso assente nella farina ricostruita. Le motivazioni dell'assenza del germe dalla farina ricostruita sono sia tecniche che economiche, poich\u00e9 il germe pu\u00f2 essere venduto separatamente e provoca una riduzione della conservazione del prodotto.\nTecniche di analisi della farina di grano tenero.\nDeterminazione del fattore di panificabilit\u00e0 della farina.\nLa propriet\u00e0 pi\u00f9 importante della farina \u00e8 il fattore di panificabilit\u00e0 (chiamato spesso \"Forza\"), cio\u00e8 la capacit\u00e0 di resistere nell'arco del tempo alla lavorazione. La Forza della farina deriva dalla qualit\u00e0 del grano macinato per produrla, quindi dal suo contenuto proteico, in particolare di quello di unit\u00e0 proteiche insolubili in acqua gliadine e glutenine. Queste proteine semplici poste a contatto con l'acqua e grazie all'azione meccanica dell'impastare, formano un complesso proteico detto glutine, che costituisce la struttura portante dell'impasto. Si tratta di un complesso viscoelastico stabilizzato da legami di natura covalente (ponti disolfuro, etc.) e non (legami idrogeno, ionici, interazioni di tipo idrofobico, forze di Van der Waals, etc.) che trattiene sia i componenti dell'impasto, microrganismi compresi, sia i gas, metaboliti secondari ecc. che si sviluppano all'interno nella struttura.\nUn dispositivo chiamato Alveografo di Chopin, inventato nel 1921 da Marcel Chopin, misura la Forza, indicata con il simbolo W. L'alveografo produce un grafico come quello mostrato nella figura a fianco misurando contemporaneamente la pressione che viene insufflata sotto l'impasto (asse verticale) e la dimensione della bolla (asse orizzontale). Il massimo (P) \u00e8 la tenacit\u00e0 dell'impasto (cio\u00e8 la pressione massima in mm di acqua (1\u00a0mm di acqua~10 Pa). A causa di microfratture nella bolla di impasto, la bolla continua a gonfiarsi, ma la pressione necessaria a gonfiare diminuisce rispetto al massimo e infine quando la dimensione diventa L la bolla si spacca. L viene detta estensibilit\u00e0 dell'impasto.\nLa \"Forza W\" \u00e8 l'area al di sotto della curva (se la dimensione della bolla \u00e8 espressa in mm). La \"Forza\" \u00e8 in realt\u00e0 l'energia necessaria a gonfiare la bolla di impasto fino alla rottura espressa in decimillesimi (10\u22124) di Joule).\n\"Leader\" mondiale nella produzione di sistemi per determinare queste propriet\u00e0 della farina \u00e8 la Chopin col suo alveografo.\nLa misura mediante l'alveografo rispetta una procedura standard:\nUn alto valore di W indica un alto contenuto di glutine; questo vuol dire che la farina assorbir\u00e0 molta acqua e che l'impasto sar\u00e0 resistente e tenace, e che lieviter\u00e0 lentamente perch\u00e9 le maglie del reticolo di glutine saranno fitte e resistenti. Viceversa, un W basso indica una farina che ha bisogno di poca acqua e che lievita in fretta, ma che dar\u00e0 un impasto (e un pane) leggero e poco consistente.\nEcco un indice di massima:\nLe farine in commercio al dettaglio hanno un fattore di panificabilit\u00e0 variabile. Solitamente quella delle farine 0 e 00 generiche si aggira sul W 150, quella delle 00 specifiche per prodotti non lievitati (creme, torte a lievitazione chimica come il \"plum cake\", biscotti, crostate) dal W 80 al W 150, quella delle 00 e 0 specifiche per pizza dal W 200 al W 280, quella delle 00 specifiche per dolci lievitati intorno al W 300. Le farine chiamate manitoba portano il nome della provincia del Manitoba (Canada) di cui \u00e8 originario il grano con cui sono prodotte; attualmente questa variet\u00e0 \u00e8 coltivata in tutto il mondo. La farina manitoba presenta un alto contenuto proteico e conseguentemente una maggiore capacit\u00e0 di assorbimento dei liquidi, maggiore elasticit\u00e0 e resistenza, comunque queste propriet\u00e0 non implicano un maggior valore del fattore di panificabilit\u00e0 (forza) per cui non \u00e8 detto che le farine manitoba siano pi\u00f9 forti di altre variet\u00e0.\nL'alternativa domestica.\nLe confezioni per uso domestico oramai indicano spesso sia il valore W della farina sia la composizione del prodotto. Se non \u00e8 presente il valore di W, una qualche indicazione \u00e8 data dal contenuto proteico. Quest'ultimo \u00e8 sempre dichiarato ed \u00e8 espresso in grammi e in percentuale nella tabella dei valori nutrizionali. Una farina 00 standard ne contiene ca. 9,5 g, una manitoba ca. 12,5. Pi\u00f9 \u00e8 alto il contenuto proteico, pi\u00f9 la farina \u00e8 da ritenersi forte e pi\u00f9 lungo \u00e8 il tempo minimo richiesto per la lievitazione\nSfarinati di grano duro.\nLo sfarinato principale del grano duro viene denominato semola e la legge italiana prevede che la semola abbia una presenza contenuta di parte fina sotto i 180 micron (vedi dettaglio in nota sotto la tabella). Tradizionalmente era prodotta prevalentemente nelle regioni del sud Italia, ma adesso la sua produzione ha una distribuzione nazionale. Essa si distingue da quella di grano tenero sia per la granulometria pi\u00f9 accentuata che per il suo caratteristico colore giallo ambrato, colore che si ripercuote anche sui prodotti con essa ottenuti. La semola si utilizza prevalentemente per la produzione di pasta.\nMacinando ulteriormente la semola si ottiene la \"semola rimacinata\" o \"rimacinato\". Questo prodotto \u00e8 contraddistinto dal caratteristico colore giallo ambrato proprio della semola ma con una granulometria pi\u00f9 fine di quella della materia d'origine. Il rimacinato viene prevalentemente impiegato per la panificazione puro o mescolato con farine di grano tenero, il prodotto che si ottiene \u00e8 un pane a pasta gialla (per esempio delle forme di pane con il nome di Pugliesi) molto saporito e a lunga conservazione.\nIl semolato corrisponde alla definizione di una semola semi-integrale, quindi con maggior presenza di fibra rispetto alla semola raffinata.\nSemola integrale \u00e8, come dice il nome, una semola con ancora maggiore quantit\u00e0 di fibra.\nLa tabella seguente riassume le principali caratteristiche delle farine di grano duro in commercio in Italia:\nProduzione industriale.\nL'industria che provvede alla macinazione del frumento si chiama molitoria. I moderni mulini sono organizzati in sezioni distinte: \nI molini industriali sono normalmente strutture complesse con macchine disposte su pi\u00f9 piani da minimo 3 a 5 o pi\u00f9 piani, questo per ridurre il numero dei trasporti e sfruttare l'effetto di caduta del prodotto da una macchina a quella successiva. Per la macinazione a livello industriale si utilizzano macchine chiamate laminatoi che possiedono dei rulli in una speciale lega di ghisa/nichel/cromo temprata superficialmente. Questi rulli sono per i primi passaggi rigati (passaggi di rottura), negli ultimi passaggi lisci (passaggi di rimacina). Per la setacciatura si utilizzano macchine chiamate Plansichter, che sono composte da pi\u00f9 canali e ogni canale contiene pi\u00f9 setacci sovrapposti da minimo 8 a 32 o pi\u00f9, ogni canale di Plansichter ha pi\u00f9 uscite, fino a sei, quindi ogni canale di Plansichter divide il prodotto in entrata in pi\u00f9 frazioni fino a sei o otto frazioni e ogni frazione deve raggiungere la sua diversa destinazione. Sotto il piano plansicher si intravede l'intreccio di tubazioni, tant'\u00e8 che spesso i piani sotto i plansichter sono privi di altri macchinari e vengono definiti \"piani manovra\". Nel reparto molino tutti i trasporti dei prodotti di ogni passaggio di macinazione sono sollevati con sistemi pneumatici, questo per motivi di igiene, essendo sistemi che non permettono il deposito di prodotto e a fine ciclo sono gi\u00e0 perfettamente puliti. Altri sistemi di trasporto come coclee o elevatori a tazze possono essere utilizzati, ma hanno necessit\u00e0 di interventi di pulizia programmata.\nCollegamenti esterni.\nPropriet\u00e0 e caratteristiche delle farine, ApulEat.it"}
{"id": "2434941", "revid": "125674511", "url": "https://it.wikipedia.org/wiki?curid=2434941", "title": "Henry Wallis", "text": "Biografia.\nIl nome e l'occupazione del vero padre di Henry Wallis sono sconosciuti, quando sua madre, Mary Anne Thomas, nel 1845 spos\u00f2 Andrew Wallis, un prospero architetto londinese, Henry prese il cognome del suo patrigno. Il suo insegnamento artistico fu completo e influente. Fu accettato come apprendista alla Royal Academy e come allievo alla scuola di pittura nel marzo del 1848. Studi\u00f2 anche a Parigi presso l'atelier di Charles Gleyre e all'Acad\u00e9mie des beaux-arts tra il 1849 e il 1853.\nWallis \u00e8 ricordato soprattutto per il suo primo grande successo: il quadro intitolato \"La morte di Chatterton\" esposto alla Royal Academy nel 1856. Il dipinto rappresenta l'impoverito poeta del XVIII secolo Thomas Chatterton che si suicid\u00f2 avvelenandosi all'et\u00e0 di diciassette anni, considerato uno degli eroi romantici da molti giovani artisti del tempo di Wallis che facevano fatica ad emergere. Il metodo e lo stile usato nel quadro sono connessi al movimento preraffaellita sia nell'audace contrasto di colori che nell'abbondante uso di dettagli simbolici. Il modello per il dipinto fu George Meredith il famoso autore del quale Oscar Wilde fu appassionato, in seguito Wallis ebbe una relazione con la moglie di Meredith. Il quadro \u00e8 attualmente appeso alla Tate gallery.\nIn seguito si allontan\u00f2 dal movimento preraffaellita e si avvicino a quello del realismo con il quadro \"The Stonebreaker\" (lo spaccapietre). Fece, in totale, 35 mostre alla Royal Academy e sviluppo un grande interesse per l'acquarello, divenne quindi membro della Royal Watercolour Society nel 1878 con cui espose oltre 80 opere.\nMor\u00ec quasi cieco al numero 1 di Walpole Road nel Croydon nel 1916."}
{"id": "2434949", "revid": "1442080", "url": "https://it.wikipedia.org/wiki?curid=2434949", "title": "Open 13 2008 - Singolare", "text": "Il singolare dell'Open 13 2008 \u00e8 stato un torneo di tennis facente parte dell'ATP Tour.\nGilles Simon era il detentore del titolo, ma ha perso ai quarti contro Paul-Henri Mathieu.\nAndy Murray ha vinto in finale 6\u20133, 6\u20134, contro Mario An\u010di\u0107."}
{"id": "2434951", "revid": "93919237", "url": "https://it.wikipedia.org/wiki?curid=2434951", "title": "Lamina", "text": ""}
{"id": "2434952", "revid": "1808769", "url": "https://it.wikipedia.org/wiki?curid=2434952", "title": "Maruggio", "text": "Maruggio (\"Maruggiu\" in salentino settentrionale) \u00e8 un comune italiano di abitanti della provincia di Taranto in Puglia.\nIl centro abitato si trova in un avvallamento naturale ad un'altitudine media di 26\u00a0m s.l.m., circa 40\u00a0km a est di Taranto, ai piedi delle Murge tarantine, nel Salento nord-occidentale. Comprende la frazione di Campomarino, che si affaccia sul Mar Ionio per circa 9\u00a0km.\nIl comune fa parte dei Borghi pi\u00f9 belli d'Italia.\nGeografia fisica.\nTerritorio.\nIl territorio del comune si estende nella penisola salentina nord-occidentale per 48,33\u00a0km\u00b2. Confina ad est e a nord-est col territorio di Manduria, a nord con quello di Sava, ad ovest e nord-ovest col territorio di Torricella ed \u00e8 prevalentemente pianeggiante, con leggere ondulazioni nella parte settentrionale del territorio comunale, le Murge tarantine, che raggiungono l'altitudine massima di poco oltre i 100\u00a0m al confine col comune di Sava. I centri urbani limitrofi sono:\nAltri colli delle Murge tarantine in territorio maruggese sono il monte Furlano (90\u00a0m s.l.m.), situato nella parte a nord del paese, al confine coi comuni di Manduria e Sava, e il monte Specchiuddo (72\u00a0m s.l.m. e cos\u00ec chiamato per la presenza di una specchia sulla sua cima). Questi bassorilievi proteggono il paese dai venti di tramontana che soffiano durante l'inverno, rendendo il clima pi\u00f9 mite mentre lo rendono pi\u00f9 rovente in estate nei giorni con venti settentrionali per effetto favonico.\nMancano corsi d'acqua, ad eccezione di un piccolo torrente lungo circa un chilometro e mezzo, detto canale del Curso, in contrada Castigno, ad ovest del paese, alimentato da risorgive a livello del suolo.\nIl territorio di Maruggio si affaccia sul mar Ionio e la sua costa \u00e8 estesa per 9,2\u00a0km, \u00e8 prevalentemente sabbiosa, con tratti rocciosi nella parte orientale, ad iniziare dalla periferia di Marina di Maruggio (Campomarino di Maruggio) fino alla localit\u00e0 Monaco Mirante, e nelle localit\u00e0 di Capoccia Scorcialupi e Acquadolce Cirenaica, nel versante occidentale del litorale. All'estremit\u00e0 occidentale della costa maruggese troviamo inoltre il basso promontorio di Monte dell'Ovo, alto 15\u00a0m.\nLungo la costa maruggese (e in particolare lungo la costa orientale e nella localit\u00e0 di Acquadolce Cirenaica) si trovano le dune di Campomarino che raggiungono fino a 12\u00a0m di altezza e sono sito di interesse comunitario.\nIl territorio nell'entroterra del comune \u00e8 caratterizzato invece dal fenomeno del carsismo, presente soprattutto nel nord del territorio comunale, dove d\u00e0 luogo alla creazione di due lame, la lama di Canale Cupo prospiciente al paese (e fonte di allagamenti in caso di piogge alluvionali) e la lama di contrada Fabbriche. Originata dal fenomeno carsico \u00e8 anche la cavit\u00e0 naturale della Ora, un inghiottitoio situato nelle campagne nella contrada omonima, poco a nord di contrada Fabbriche.\nFlora e fauna.\nLa vegetazione pi\u00f9 diffusa \u00e8 la macchia mediterranea, soprattutto lungo le zone costiere e sui versanti meridionali delle Murge Tarantine. Nelle zone interne prevalgono estesi oliveti e vigneti. Sono inoltre presenti boschetti di pino e ulivo selvatico sparsi tra le campagne (come nelle zone di \"Maviglia\", di \"Pindini\", e di \"Sferracavalli\").\nLa fauna presente non presenta particolarit\u00e0: possiamo incontrare lo scarabeo stercorario, la farfalla bellargo, il biacco, il rospo smeraldino, la vipera comune (oggi quasi del tutto estinta) e i gabbiani lungo la costa.\nClima.\nIl clima del comune di Maruggio \u00e8 di tipo mediterraneo.\nGli inverni risultano prevalentemente freschi, umidi e piovosi. Tuttavia l'esposizione ad est della penisola salentina favorisce la penetrazione di venti freddi di origine russa e balcanica che tuttavia vengono parzialmente mitigati dal Mare Adriatico e successivamente frenati dai colli delle Murge Tarantine, facendo risultare il clima del paese meno freddo rispetto ad altre aree del Salento pi\u00f9 esposte alle correnti gelide. Le temperature sporadicamente scendono sotto lo zero di notte, a causa dell'influenza mitigatrice del mare, specie lungo la fascia costiera. Nell'entroterra, nella valle appena sottostante alle Murge, laddove durante i periodi di alta pressione l'irraggiamento notturno \u00e8 pi\u00f9 forte, si verificano pi\u00f9 gelate. La neve \u00e8 rara, come in tutto il versante ionico del Salento.\nLa primavera e l'autunno risultano principalmente miti e variabili e possono alternare periodi con caldo quasi estivo a periodi pi\u00f9 miti e periodi freddi di carattere invernale di breve durata. L'autunno invece risulta molto piovoso.\nLe estati sono calde o molto calde, con giorni in cui la temperatura si spinge fino a 40\u00b0 quando soffiano venti di tramontana. Quando invece il vento risulta di scirocco, la zona risulta essere pi\u00f9 fresca rispetto alle zone interne e adriatiche salentine, perch\u00e9 le correnti meridionali, arrivando cariche di umidit\u00e0 dal mar Ionio, non favoriscono una forte risalita della temperatura ma rendono la zona molto afosa. Le precipitazioni sono scarse, assumono sovente carattere temporalesco e si concentrano generalmente nelle ore pi\u00f9 calde del giorno. Nonostante la brevit\u00e0, tali temporali possono risultare anche violenti, accompagnati da forti raffiche di vento e grandine.\nI dati fanno riferimento alla stazione meteorologica di Manduria. Le medie termiche si riferiscono al periodo 1930 - 2003, mentre quelle pluviometriche al periodo 1921 - 1996.\nStoria.\nPreistoria ed et\u00e0 greco-romana.\nL'archeologo Peter Throckmorton nel 1965 scopr\u00ec il relitto di una nave greca nel mare antistante le contrade Capoccia e Scorcialupi.\nPresso l'attuale santuario della Madonnina dell'Altomare, su un promontorio sul mare a Campomarino sono state identificate tracce di un luogo di culto dedicato ad \"Artemis Bendis\".\nMedioevo e Rinascimento.\nIl paese venne fondato tra l'870 e il 963 in una posizione nascosta entro un avvallamento naturale per non essere molto visibile dal mare e quindi per difendersi dagli attacchi saraceni. Fu abitato dai superstiti dei casali di Castigno, Olivaro, San Nicol\u00f2, Civitecchia, Albano e Roselle, che erano stati distrutti da tali incursioni.\nMaruggio fu feudo dapprima della famiglia Cateniano e in seguito, a partire dal 1130, anno in cui Ruggero II di Sicilia unific\u00f2 il ducato di Puglia a quello di Calabria dando vita al Regno di Sicilia, fu in possesso dei De Marresio (o Marrese).\nI Templari ottennero una mansione nel feudo e grazie a loro vennero prosciugati i terreni paludosi attorno al paese e si svilupp\u00f2 l'attivit\u00e0 di estrazione del sale dagli stagni lungo la costa. Vi sono le quali collocano la mansione o nel sito dell'attuale castello o nel luogo in cui oggi sorge la chiesa della Madonna del Verde che, proprio dal nome dei Templari sarebbe stata chiamata chiesa della Madonna del Tempio.\nAl momento della soppressione dei Templari nel marzo 1308, a Maruggio i loro beni furono assegnati nel maggio del 1312 da papa Clemente V ai Giovanniti (o Cavalieri di Malta). Il passaggio del feudo ai nuovi proprietari ebbe luogo solo nel 1317.\nNel 1401 il paese fu infeudato a un capitano di ventura, Ottino de Caris e, dopo alterne vicende, il feudo pass\u00f2 sotto l'amministrazione di Giovanni Antonio Orsini del Balzo, principe di Taranto e alla morte di quest'ultimo nel 1463, venne incamerato al fisco.\nIn questo periodo i Cavalieri di Malta diedero grande impulso allo sviluppo cittadino, contribuendo alla protezione del paese contro i pirati turchi, con la costruzione del castello, delle mura di cinta (oggi non pi\u00f9 visibili) e delle torri costiere. Nello stesso anno furono emanati i capitoli della Bagliva. Ai Cavalieri di Malta si attribuisce inoltre la fondazione della chiesa di San Giovanni e quella della Madonna del Verde.\nDal Rinascimento al Settecento.\nCon il XVI secolo iniziava un lungo periodo di ricchezza e tranquillit\u00e0 per il paese.\n e sempre nello stesso secolo si stabilirono nel paese anche i Frati Osservanti e gli agostiniani.\nL'unico atto di guerra di questo periodo \u00e8 rappresentato dall'incursione saracena del 13 giugno 1637, la quale provoc\u00f2 gravi danni. Fu l'unica incursione avvenuta a Maruggio. In ricordo dell'evento si inizi\u00f2 a ringraziare il Santo del giorno, sant'Antonio di Padova, ancor oggi festeggiato nella ricorrenza dell'incursione.\nNella seconda met\u00e0 del Seicento, sotto il commendatore Gregorio Carafa, il paese inizi\u00f2 ad espandersi anche fuori dalle mura e la nuova zona venne detta \"Borgo\" o \"Brulo\". Nel paese si costruirono dimore signorili a due piani e si abbellirono con i balconi le facciate di antiche abitazioni.\nIl 20 febbraio 1743 il terremoto di Nard\u00f2 interess\u00f2 anche Maruggio, distruggendo il rosone romanico della chiesa madre, in seguito sostituito con una finestra in stile barocco.\nVi furono 25 \"commendatori\" che governarono Maruggio:\nDall'Ottocento ad oggi.\nI cavalieri di Malta governarono Maruggio ininterrottamente dal 1317 al 1819, quando la commenda scomparve definitivamente, dopo essere stata gi\u00e0 soppressa il 2 agosto del 1806. Nel 1819 Maruggio divenne comune autonomo. Pochi anni dopo quella data, nel 1861, il paese contava 1644 abitanti.\nSimboli.\nL'uso dello stemma e del gonfalone \u00e8 stato attribuito nel 1953.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa madre.\nLa chiesa matrice, o chiesa madre, dedicata alla Nativit\u00e0 della Vergine Maria fu edificata nel XV secolo nel centro storico del paese. Fu oggetto di ricostruzioni e modifiche dopo il terremoto di Nard\u00f2 del 1743 e di altri restauri nel Novecento (il rosone e il portale della facciata). L'interno \u00e8 a tre navate con cupola sul presbiterio. Nella cripta \u00e8 custodito il corpo di san Costanzo, donato a Maruggio dal commendatore Chigi nel 1733.\nChiesa di San Giovanni Battista fuori le mura.\nLa chiesa di San Giovanni Battista Penitente fu edificata intorno alla fine del XV secolo per volont\u00e0 dei cavalieri di Malta al di fuori delle antiche mure di cinta cittadine e per questo conosciuta anche come San Giovanni Fuori le Mura.\nIn origine nei pressi della chiesa vi era un ospedale che accoglieva malati e pellegrini, gi\u00e0 in cattive condizioni nel XVII secolo. In seguito l'edificio divent\u00f2 un ospedale per i feriti che giungevano dalla Terra Santa e dagli infetti da malattie come il colera.\nLa chiesa fu definitivamente chiusa al culto nel XIX secolo e ceduta a privati.\nLa facciata si presenta lineare ed austera, delimitata da due lesene fino al cornicione di coronamento che a sua volta delimita la cuspide della facciata a capanna. Il centro della facciata \u00e8 occupato da una finestra architravata ora balconata, sulla quale sono posti tre stemmi dei Cavalieri dell'Ordine di Malta, fatti inserire forse nel 1503, come riporta lo stemma centrale. Gli stemmi scolpiti sono lo stemma del commendatore Francesco Lazzari, lo stemma dell'Ordine di Malta e uno di cui non \u00e8 possibile identificarne la lettura.\nLa facciata laterale \u00e8 tripartita da lesene e presenta anch'essa una cornice di coronamento in alto, in continuazione di quello della facciata; in corrispondenza del presbiterio interno sono presenti due ampie finestre, le quali in passato davano luce direttamente all'altare centrale della chiesa.\nAll'interno l'ex chiesa presenta un'unica navata e originariamente era provvista di tre altari, uno dei quali venne spostato nella chiesa della Madonna del Tempio (o del Verde).\nNel 2016 \u00e8 stata acquistata dal Comune di Maruggio ed \u00e8 in progetto il restauro dell'edificio e la sua trasformazione in Museo Multimediale dell'Ordine di Malta.\nChiese di Sant'Eligio e dell'Annunziata.\nLa chiesa di Sant'Eligio venne eretta negli ultimi decenni del XVI secolo, fuori dalle mura cittadine, dalla confraternita mariana della Santissima Annunziata, fondata a Maruggio nel 1619 dal missionario gesuita Gabriele Mastrilli. Accanto ad essa nel XVII secolo venne costruita la chiesa dell'Annunziata, collegata alla prima nella facciata e nella navata.\nLa facciat adi Sant'Eligio presenta un fregio di coronamento con greca a bauletto, un portale ad arco ribassato, una finestra e i capitelli ionici privi di colonne.\nAll'interno presenta un'unica navata, coperta con volta a botte lunettata, percorsa da cordoni a motivi floreali. Al centro vi sono testine alate di angeli. L'altare maggiore \u00e8 affiancato da due nicchie con triglifi e palmette, \u00e8 sorretto da colonne tortili e decorato con motivi floreali.\nLa facciata della chiesa dell'Annunziata ha forma a capanna, con portale dal timpano triangolare, sovrastato da una finestra.\nAll'interno invece presenta un'unica navata, molto simile a quella della chiesa di Sant'Eligio e caratterizzata dai medesimi motivi decorativi. Le dodici vele della volta sono ornate da dodici teste di angeli e la volta \u00e8 arricchita da motivi floreali con la presenza di una torre, di una fontana, del sole e della luna, che richiamano le litanie.\nOriginariamente la chiesa presentava il tetto a canne. Nel 1637 venne saccheggiata dai saraceni e il tetto and\u00f2 distrutto e fu sostituito nel 1654 con uno a tegole. Inoltre nel 1688 fu realizzato il nuovo altare barocco, in pietra, dove fu posta la tela dell\"'Annunciazione\".\nChiesa di Santa Maria delle Grazie ed ex convento dei Frati minori osservanti.\nSi fa risalire il convento di Santa Maria delle Grazie al XVI secolo quando il commendatore di Maruggio era Mattia di Capua. Fu costruito dai frati minori osservanti che ebbero l'autorizzazione da papa Clemente VII il 6 aprile 1534, e fu ultimato nel 1575.\nLa struttura comprende una chiesa e un annesso chiostro. La chiesa fu costruita su un edificio sacro di epoca precedente, di cui si conservano solo resti di antichi affreschi e la forma dell'antico rosone, poi murato). Fin dall'origine era formata da un'unica navata.\nIn occasione di un successivo ampliamento in profondit\u00e0 dell'edificio, vennero edificate una cappella a destra e una cappella a sinistra, con un altare in stile barocco i cui materiali furono in seguito riutilizzati in altre parti della chiesa (leggio in pietra e sedia in pietra riservata al sacerdote). La cappella a destra ospita un semplice altare con un \"Crocifisso\".\nIn seguito, in epoca barocca inoltrata, vennero edificate le altre due cappelle sulla sinistra, le quali presentano altari in stile barocco leccese.\nIl chiostro si presenta come un quadriportico a 20 arcate divise da pilastrini ottagonali. 28 lunette presentano affreschi seicenteschi, alcuni dei quali riproducono scene delle vite di san Francesco d'Assisi, sant'Antonio da Padova, san Pasquale Baylon e san Bernardino da Siena. Il soffitto \u00e8 con volte a crociera in carparo locale e tufo biancastro. Al centro del chiostro \u00e8 presente un pozzo sormontato da colonne che sostengono una statua di \"Sant'Antonio con il Bambino\".\nDal 1779 fu sede di noviziato e dal 1847 anche scuola di sacra eloquenza. Fino al 1866 fu sede di chiericato. Il convento venne soppresso nel 1876. In seguito fu riaperto nel 1891 con una piccola comunit\u00e0 e fino agli inizi del Novecento fu sede di noviziato e scuola di teologia e filosofia. In seguito divenne caserma dei carabinieri, scuola elementare e oggi \u00e8 sede del municipio.\nChiesa di Santa Maria del Tempio.\nLa chiesa, detta anche \"della Madonna del Verde\" e annessa al cimitero comunale dal 1876, fu probabilmente edificata nel 1585 quando a governare era il commendatore Paolo Affaitati, su una cappella preesistente di origine templare. La facciata per\u00f2 venne modificata alla fine dell'Ottocento ed \u00e8 di stile neoclassico.\nL'interno, a navata unica, presenta un altare in pietra leccese in stile barocco, originario della chiesa di San Giovanni Battista fuori le mura, che ospita un'immagine della \"Vergine col Bambino\", la stessa che compare nelle insegne araldiche municipali. Lungo la navata \u00e8 possibile ammirare dei resti di affreschi raffiguranti la Vergine e altri santi.\nGli ultimi restauri della chiesa risalgono al 1969.\nCappelle votive.\nSparsi per tutto il territorio del paese e alcune anche all'interno di esso, nel centro storico troviamo diverse cappelle votive:\nArchitetture civili.\nCentro storico.\nIl centro storico (detto anche \"Sciang\u00e0i\" in lingua locale, o \"Terra murata\", per essere anticamente racchiuso nelle mura medievali) \u00e8 la zona pi\u00f9 antica di Maruggio. Comprende un dedalo di viuzze strette e tortuose su cui si affacciano piccole abitazioni imbiancate a calce (soprattutto nella parte sud) e antichi palazzi signorili con balconi decorati e logge (in particolar modo nella parte nord). Vi si trovano inoltre la chiesa madre, la torre dell'Orologio e il castello. Dal 2011 nel centro storico sono in atto lavori di riqualificazione, con il ripristino della pavimentazione a chianche in alcune vie del borgo antico.\nPalazzo dei Commendatori (XIV sec.).\nIl castello dei cavalieri di Malta, detto anche palazzo dei Commendatori, fu edificato nel 1368 per volont\u00e0 dei cavalieri dell'ordine di Malta, addossato alle mura di cinta della citt\u00e0. Nel corso del tempo ha subito numerose ristrutturazioni. \u00c8 fregiato da un grande trittico con stemma ed armi del gran maestro dell'epoca, Hugues Loubenx de Verdalle. Visibile sull'arco all'entrata, anche lo stemma del commendatore Alliata, stemma presente anche sulla facciata della chiesa matrice.\nIl castello si affaccia su piazza del Popolo, la piazza principale di Maruggio, ma l'entrata \u00e8 da via Umberto I, dove un arco accede al cortile, nel quale si trovava in origine la cappella della Madonna della Visitazione.\nIl castello si compone di due piani e comprendeva alcune stanze al primo piano e frantoi e magazzini al piano terra.\nTorre dell'Orologio (XIX sec.).\nLa torre dell'orologio fu costruita a seguito della decisione presa il 9 dicembre del 1855. Nel 1939 vi furono aggiunti lapidi e un rilievo per trasformarla nel monumento ai caduti della prima guerra mondiale: l'altorilievo riproduce un elmo coronato d'alloro ed un soldato ferito che, sostenendosi con una stampella, si inchina davanti al giovane balilla, mentre un pannello bronzeo raffigura una scena di combattimento, sormontato da una vittoria alata. Al di sopra su una lapide marmorea ai cui lati sono visibili due fasci littori, sono incisi i nomi dei caduti.\nNel 1969 l'amministrazione comunale fece aggiungere un'altra lapide per i nomi dei caduti nella seconda guerra mondiale.\nArchitetture militari.\nNel 1473, anno nel quale furono emanati i capitoli della bagliva, vennero erette lungo la costa tre torri di avvistamento contro gli attacchi saraceni:\nCostruzioni rurali.\nNel territorio comunale esistono 15 masserie di cui alcune sono ancora in funzione, altre sono state abbandonate. All'interno del territorio comunale insistono anche ville e casini signorili. Nell'elenco seguente \u00e8 riportato tra parentesi il nome in dialetto locale.\nAndando da ovest ad est troviamo:\nInoltre nel territorio di Maruggio vi \u00e8 una forte presenza di trulli (\"li tr\u00f2dduri\" in dialetto locale) e sono presenti strutture chiamate \"lu cannizz\u00e0ru\", dal tetto in canne. Anticamente il territorio di Maruggio era caratterizzato da altre costruzioni rurali, li pajari, strutture realizzate con muri a secco e dal tetto fatto di fasci di sparto, che davano agli edifici un aspetto simile ai cottage irlandesi. Oggi queste strutture sono pressoch\u00e9 scomparse ed \u00e8 possibile ammirarne solo i resti, consistenti nelle strutture a secco.\nPrincipali vie e piazze.\nLe vie principali e le piazze di Maruggio sono:\nLe vie e piazze principali di Campomarino sono:\nAree archeologiche.\nTempio di Artemis Bendis (V - IV sec. a.C.) della duna della Madonnina.\nSulla sommit\u00e0 della duna della Madonnina, in localit\u00e0 Capoccia Scorcialupi, poco a ovest di Campomarino di Maruggio, dove oggi sorge una piccola cappella votiva dedicata alla Madonna dell'Altomare, sono ancora visibili dei resti di un sacello di epoca magnogreca dedicato alla divinit\u00e0 di \"Artemis Bendis\" (Artemide / \"Bendis\"), ubicato al confine tra il territorio magnogreco di Taranto e il resto del Salento messapico. Numerose terrecotte raffiguranti la dea sono stati portati alla luce in scavi condotti nel 1968.\nAree naturali.\nAmbiente costiero.\nL'ambiente costiero di Maruggio si estende per circa 9\u00a0km lungo il mar Ionio settentrionale e rappresenta uno degli ambienti costieri meglio conservati della penisola salentina.\nLe dune della costa di Maruggio (meglio conosciute come dune di Campomarino) sono tra i sistemi dunali pi\u00f9 estesi della Puglia e per la loro integrit\u00e0 sono stati nominati tra i Siti d'Interesse Comunitario dalla Comunit\u00e0 Europea. Si estendono lungo tutta la costa di Maruggio dalla localit\u00e0 di Acquadolce Cirenaica fino a Monaco Mirante e infine Borraco in territorio di Manduria e sono alte oltre 10 metri. Prima dello spianamento di alcune di essere per la costruzione della strada litoranea, le stesse raggiungevano un'altitudine fino a 20 metri s.l.m.. La loro esposizione perfettamente a sud ha qui creato un habitat botanico particolare, fatto di numerose specie mediterranee che qui crescono particolarmente rigogliose, tra cui i ginepri, il timo, il rosmarino e il lentisco.\nLe dune degradano poi dolcemente verso il mare, dando origine a diverse spiagge sparse lungo tutta la costa, ad eccezione di brevi punti dove lasciano il posto a basse scogliere a picco sul mare.\nLe spiagge del litorale di Maruggio sono molto diversificate tra loro e presentano sabbia non dappertutto omogenea: si va dalla sabbia finissima e chiara alla sabbia pi\u00f9 grossa e dorata. Proprio grazie alle caratteristiche della sabbia, grazie all'ambiente mediterraneo delle dune ben conservato e grazie alla limpidezza e alla pulizia delle acque del mare, le spiagge del litorale di Maruggio rappresentano anche una grande risorsa turistica che attrae numerosissimi visitatori ogni estate.\nBoschi.\nBosco Pindini.\nIl bosco Pindini \u00e8 una piccola area boschiva situata ad ovest del paese, lungo la strada che conduce a Monacizzo. Rappresenta uno stralcio dell'antica Foresta Oritana, che un tempo si estendeva su tutto l'alto Salento e di cui oggi non restano che pochi tratti sparsi tra Tarantino e Brindisino.\nBosco della Correggia.\nIl bosco della Correggia \u00e8 un'area boschiva che si estenda a nord del paese a pochissima distanza dallo stesso, lungo la strada che conduce a Manduria. L'area, che si estende per circa 10 ettari, fu rimboschita nel 1959 con dei cantieri di lavoro. Fu voluta dal proprietario per migliorare la qualit\u00e0 dell aria. \u00c8 costituita da una fitta pineta di pini d'Aleppo con un fitto sottobosco di piante tipiche della macchia mediterranea tra cui la filirea, l'olivastro, il lentisco, la ginestra spinosa. Nelle aree pi\u00f9 interne del bosco \u00e8 possibile trovare anche cespugli di timo e zafferano selvatico.\nBosco di Sferracavalli.\nSituato leggermente pi\u00f9 a nord, sempre lungo la strada per Manduria, ha una superficie di circa 20 ettari e fu pianttato, sempre con cantieri di lavoro, nel 1949. Prende il nome dalla salita che la strada fa costeggiando il bosco.\nBosco del Marchese.\nPosto al confine tra i comuni di Maruggio e Manduria lungo la stradina rurale che porta da Maruggio alle Bocche di Borraco in contrada Marchese, si tratta di un boschetto di piccole dimensioni esteso per circa mezzo kilometro verso nord, ma dalla larghezza di un centinaio di metri circa. Rappresenta uno degli ultimi stralci dell'antica Foresta Oritana ed \u00e8 caratterizzato dalla prevalente presenza di lecci.\nCorsi d'acqua.\nIl territorio di Maruggio \u00e8 caratterizzato dalla quasi totale assenza di corsi d'acqua in superficie. L'unico corso d'acqua esistente \u00e8 il Torrente del Curso, un rigagnolo alimentato da risorgive e dalle acque piovane discendenti dalle lame delle Murge Tarantine presente ad ovest del paese tra Maruggio e Monacizzo in contrada Castigno. Le sorgenti del torrente rappresentano l'habitat pi\u00f9 importante del corso d'acqua e sono caratterizzate da un fitto canneto tipico di ambienti umidi e palustri.\nUn altro corso d'acqua \u00e8 invece Canale Cupo, originato da una piccola gravina che raccoglie le acque piovane delle Murge Tarantine, e discendente verso sud, dove, dopo aver attraversato parte dell'abitato di Maruggio, in localit\u00e0 Camene origina una seconda profonda lama, in lingua locale Sott'alli Canni, per la presenza di un fitto canneto tipico delle aree umide. Il corso d'acqua \u00e8 alimentato esclusivamente dalle acque piovane.\nSociet\u00e0.\nEvoluzione demografica.\nAl 01-01-2021 risiedevano a Maruggio 120 abitanti stranieri.\nTradizioni e folclore.\nTradizioni e festivit\u00e0 religiose.\nFesta patronale.\nI santi protettori di Maruggio sono san Giovanni Battista e san Cristoforo, che vengono festeggiati il 13 e 14 luglio.\nIl culto di san Cristoforo (\"San Kri\u0161t\u00f2furu\") invece nacque all'inizio del Novecento e il santo venne dichiarato compatrono nel 1962.\nFesta della Madonna del Verde.\nAd essa \u00e8 dedicata la cinquecentesca chiesetta di Santa Maria del Tempio, che comunemente \u00e8 chiamata chiesa della Madonna del Verde, oggi annessa al cimitero.\nLa festa \u00e8 celebrata il 21 novembre.\nCultura.\nIstruzione.\nA Maruggio sono presenti l'istituto comprensivo \"Tommaso del Bene\", che comprende la scuola dell'infanzia \"Collodi\", la scuola primaria \"Tommaso del Bene\" , la scuola secondaria di primo grado \"Petrarca\" e la succursale dell'istituto professionale di stato per i servizi alberghieri e della ristorazione di Pulsano \"I.I.S.S. Mediterraneo\".\nGeografia antropica.\nFrazioni.\nL'unica frazione vera e propria di Maruggio \u00e8 Campomarino, che rappresenta un vero e proprio centro, abitato prevalentemente d'estate dai turisti, ma con qualche nucleo residente tutto l'anno.\nLungo la costa vi sono poi altre localit\u00e0 balneari, costituite perlopi\u00f9 da case sparse, abitate esclusivamente nei periodi estivi.\nLungo la riviera occidentale maruggese troviamo:\nLungo la costa orientale di Maruggio si trova invece la localit\u00e0 di Monaco Mirante.\nNell'entroterra non ci sono localit\u00e0 abitate ma solo rari nuclei di singole abitazioni sparse.\nAlcune localit\u00e0, invece, che in passato avevano carattere rurale sono state in seguito inglobate nel centro abitato, come la contrada Strascinata ormai un rione periferico occidentale del paese, o quella di Montalto situata a nord del paese sulle Murge tarantine a 60\u00a0m s.l.m. in fase di espansione ed inglobamento al paese.\nEconomia.\nL'economia del comune di Maruggio \u00e8 basata essenzialmente dall'agricoltura e dal turismo.\nL'agricoltura \u00e8 molto sviluppata nelle campagne, grazie alla fertilit\u00e0 della terra e al clima ottimo che permettono la coltivazione di uliveti e vigneti principalmente, con cui si producono olio e il Primitivo di Manduria. Non mancano colture frutticole, in particolare vengono coltivati fichi, fichi d'India, mandorle, carrubi, agrumi anche se restano un settore di nicchia nell'agricoltura complessiva maruggese.\nNonostante la presenza del porto di Campomarino di Maruggio, la pesca non rappresenta un settore importante e trainante dell'economia locale maruggese.\nLimitatissimo \u00e8 il settore industriale, il cui sviluppo \u00e8 legato all'industria agroalimentare e in particolare alla lavorazione delle olive per la produzione di olio e alla lavorazione dei prodotti caseari.\nFonte importantissima per l'economia del comune \u00e8 il turismo, principalmente di tipo balneare.\nInfrastrutture e trasporti.\nStrade.\nIl territorio di Maruggio non \u00e8 attraversato da alcuna arteria principale di scorrimento, ad eccezione della Litoranea Salentina, la quale attraversa tutta la costa maruggese collegando tale tratto di costa a tutto il resto del litorale jonico-salentino.\nPorti.\nAll'interno del territorio comunale di Maruggio \u00e8 presente l'area portuale della sua frazione, Marina di Maruggio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nMaruggio fa inoltre parte dell'Unione di comuni Terre del Mare e del Sole, istituita nel 2001."}
{"id": "2434953", "revid": "287204", "url": "https://it.wikipedia.org/wiki?curid=2434953", "title": "Club Deportivo Libertad de Sunchales", "text": "Il Club Deportivo Libertad, meglio conosciuto come Libertad de Sunchales, \u00e8 una polisportiva di Sunchales, in Argentina, fondata in data 25 maggio 1910. La sezione pi\u00f9 importante \u00e8 quella relativa alla pallacanestro maschile.\nPallacanestro.\nLa squadra di pallacanestro milita attualmente nella massima serie, la LNB, e disputa le proprie gare interne presso il palasport \"Hogar de Los Tigres\". Nella stagione 2007-08 la squadra ha vinto lo scudetto argentino e la Liga Sudamericana, manifestazione continentale gi\u00e0 vinta nel 2002.\nCalcio.\nLa sezione calcistica del club partecipa invece in campionati regionali: nel torneo di clausura 2007 ci fu la promozione dalla quarta alla terza serie, chiamata Torneo Argentino A."}
{"id": "2434954", "revid": "339392", "url": "https://it.wikipedia.org/wiki?curid=2434954", "title": "Club Deportivo Libertad", "text": ""}
{"id": "2434958", "revid": "1782831", "url": "https://it.wikipedia.org/wiki?curid=2434958", "title": "HYDRA", "text": "LHYDRA \u00e8 un'organizzazione terroristica che compare nei fumetti pubblicati negli Stati Uniti d'America dalla Marvel Comics, creata da Stan Lee e dal disegnatore Jack Kirby. Esord\u00ec nella testata antologica \"Strange Tales\" (vol. 1) nel n. 135 (agosto 1965).\nSpietata organizzazione criminale e acerrima nemica dello S.H.I.E.L.D. fondata durante la seconda guerra mondiale e determinata a conquistare il mondo tramite attivit\u00e0 terroristiche e sovversive su vari fronti al fine di instituire un nuovo ordine mondiale di stampo nazional-socialista. Nel corso della sua vita editoriale l'HYDRA ha collaborato con diversi supercriminali e dato origine, tramite la scissione di alcune sue branche, a organizzazioni indipendenti quali l'A.I.M. e l'Impero Segreto, entrambe comunque sue affiliate.\nNonostante il nome sia generalmente indicato in caratteri maiuscoli, non \u00e8 un acronimo ma un riferimento alla mitologica Idra di Lerna, come indicato anche dalla versione estesa del loro motto, che recita: \u00abTaglia una testa, altre due prenderanno il suo posto\u00bb (\"Cut off a head, two more will take its place\").\nStoria editoriale.\nL'HYDRA esordisce su \"Strange Tales\" n. 135, edito nell'agosto 1965, come una societ\u00e0 segreta fondata e diretta da un anonimo uomo d'affari miliardario e, originariamente, il suo ruolo avrebbe dovuto esaurirsi sei numeri dopo, nel febbraio 1966, quando, sulle pagine di \"Strange Tales\" n. 141, il suo leader viene smascherato come Arnold Brown e ucciso in uno scontro con lo S.H.I.E.L.D. che, apparentemente, distrugge l'organizzazione. Non molto tempo dopo, tuttavia, l'HYDRA ricompare e le sue origini vengono alterate rivelando sia nata durante la seconda guerra mondiale ad opera del Barone Strucker con il supporto del Teschio Rosso, evento che segna una delle prime manovre di ret-con dell'Universo Marvel.\nStranamente, l'inno recitato dagli agenti dell'HYDRA su \"Strange Tales\" n. 135, risulta leggerermente diverso da quello divenuto celebre e adottato in tutte le successive versioni, in quanto anzich\u00e9 \"head\" (\"testa\") viene detto \"limb\" (\"zampa\"):\nNel maggio 1973, sul terzo numero della rivista \"Crypt of Shadows\", viene ristampata una storia dell'editore Atlas Comics tratta da \"Menace\" n. 10 e datata marzo 1954, con una modifica nei dialoghi che ha portato a credere erroneamente tale pubblicazione fosse la prima menzione dell'HYDRA, dato che nella ristampa l'agente segreto che avvicina il dottore protagonista del racconto per comprare da lui una bomba al cobalto, anzich\u00e9 dichiararsi parte di un'imprecisata organizzazione anti-governativa come nell'edizione originale, si dichiara un membro dell'HYDRA.\nStoria fittizia.\nL'antesignana dell'HYDRA fu una societ\u00e0 segreta originatasi nell'antico Egitto dopo aver respinto un'invasione aliena e che fece poi perdere ogni traccia di s\u00e9 durante il Rinascimento per rimanere nell'ombra fino allo scoppio della seconda guerra mondiale quando, approfittando del clima politico, un gruppo di giapponesi ultranazionalisti ne assunse il controllo, formando un'alleanza con la setta ninja della Mano nella speranza di rovesciare l'Impero giapponese instaurando un regime anticomunista; tuttavia il barone Strucker, rifugiatosi in Giappone in quanto condannato a morte dalla Gestapo per i suoi fallimenti, assassina il loro leader prendendone il posto e facendo spostare le operazioni su un'isola del Pacifico, aumentandone le ricchezze tramite il suo bottino nazista e altre razzie, incrementandone il livello tecnologico uccidendo e derubando una razza extraterrestre e plagiandola sulla base degli ideali nazisti e indirizzandola verso l'obbiettivo del dominio del mondo arrivando cos\u00ec a fondare l'HYDRA.\nPer decenni Strucker ha gestito l'HYDRA da dietro le quinte tramite la facciata di Arnold Brown, presidente delle Imperial Industries, usato come leader fantoccio dell'organizzazione, che nel frattempo inizia a scontrarsi sempre pi\u00f9 assiduamente con lo S.H.I.E.L.D. e il suo direttore Nick Fury (vecchio nemico di Strucker) il quale riesce a smascherare Brown, uccidendolo e portando all'apparente scioglimento dell'organizzazione, che tuttavia tempo dopo ritorna a colpire l'agenzia d'intelligence portando a un secondo scontro in cui l'ex-gerarca nazista viene scoperto come vero leader dell'organizzazione e, apparentemente, ucciso. Nonostante ci\u00f2, l'HYDRA torna a colpire e, sotto la guida di Madame Hydra, organizza un agguato a Capitan America riuscendo, apparentemente, a ucciderlo, sebbene poi, durante il funerale, questi riveli di essere sopravvissuto e riesca a impedire alla donna e ai suoi agenti di catturare i Vendicatori, Nick Fury e Sharon Carter. Inoltre, varie fazioni differenti si organizzano, attaccando separatamente, sia tramite agenti normali che dotati di superpoteri, il governo statunitense, sempre senza successo, e la stessa Donna Ragno (Jessica Drew) inizia a lavorare con loro facendo il triplo gioco con S.H.I.E.L.D. e Vendicatori. Dopo che il Teschio Rosso resuscita Strucker, questi riassume il controllo dell'organizzazione.\nSuccessivamente l'HYDRA stringe un'alleanza con la Mano per uccidere vari supereroi resuscitandoli tramite un processo mistico che li renda assassini ai loro ordini, riuscendo, come prima mossa a fare il lavaggio del cervello a Wolverine, che tuttavia riesce infine a ritornare in s\u00e9 e, grazie all'aiuto di Elektra, vanifica i loro piani e uccide Gorgon, usurpatore del ruolo di Strucker che ha, apparentemente, assassinato. A colmare il vuoto lasciato ai vertici dell'organizzazione \u00e8 Edgar Lascombe, che si mette alla guida di un manipolo di quattro cloni di supereroi (Iron Man, Capitan America, Thor e Occhio di Falco) per assaltare l'immensa falda acquifera di Ogallala venendo tuttavia fermato dall'Uomo Ragno e dai Nuovi Vendicatori. Poco dopo una sottosezione dell'HYDRA contatta la terza Vedova Nera, l'ex-spia russa Yelena Belova modificandola geneticamente per trasformarla in un Super-Adattoide e inviarla contro i Nuovi Vendicatori.\nDurante la guerra civile dei superumani, approfittando dei disordini nella comunit\u00e0 supereroistica, l'HYDRA offre a Jessica Drew la leadership dell'organizzazione, ma questa si rifiuta unendosi alla fazione anti-registrazione di Capitan America, quando si scopre che la supereroina \u00e8 in realt\u00e0 stata precedentemente sostituita da un'agente Skrull (addirittura la regina Veranke) in vista della loro invasione segreta, il vuoto di potere venutosi nuovamente a creare ai vertici dell'HYDRA peggiora notevolmente e, approfittando di ci\u00f2, il giovane membro dell'Iniziativa Hardball, segretamente affiliato all'organizzazione, ne assume il comando con un colpo di stato uccidendo il solo membro di alto rango ancora in vita, Arthur Woodman, di fronte ai suoi uomini; la sua leadership ha tuttavia breve durata in quanto, poco dopo, viene arrestato e imprigionato nella Zona Negativa.\nStrucker, fatto intanto ritorno dopo un lungo periodo passato nell'ombra, riassume il controllo dell'HYDRA si allea con l'H.A.M.M.E.R. dando luogo ad una violenta guerra spionistica con Leviathan e i Secret Warriors, che ne escono vincitori sgominando entrambe le organizzazioni terroristiche mentre Fury si occupa personalmente di assassinare Strucker. In seguito \u00e8 nuovamente Madame Hydra a prendere le redini dell'organizzazione entrando alle dipendenze dell'H.A.M.M.E.R. fino alla caduta di Norman Osborn, dopodich\u00e9 si appropria dei suoi uomini e delle sue risorse ristabilendo la forza dell'organizzazione.\nStruttura.\nGli agenti dell'HYDRA sono suddivisi in una scala gerarchica che va da semplice agente fino a Supremo Hydra, per gli uomini, e Madame Hydra, per le donne. Il massimo organo di comando dell'organizzazione \u00e8 il Consiglio dell'HYDRA, mentre il suo supremo leader e fondatore \u00e8 il Barone Strucker. Oltre a comuni esseri umani, l'HYDRA si compone anche da numerosi individui con superpoteri, esegue spesso esperimenti genetici sui suoi stessi agenti per potenziarli e collabora di frequente con supercriminali o altre organizzazioni criminose.\nLa divisa caratteristica dei membri dell'HYDRA \u00e8 una tuta verde, con due bande e una cintura gialle che formano una vistosa \"H\" sul torace, e una maschera verde con lenti rosse che lascia scoperti solo bocca e mento. Il loro grido di battaglia nonch\u00e9 saluto tipico (ispirato all'Hitlergru\u00df) si esegue sollevando entrambe le braccia ed esclamando: \u00abHeil Hydra!\u00bb (in tedesco: \"Viva l'Hydra\").\nI soli requisiti richiesti per diventare un membro dell'HYDRA sono essere un adulto consenziente disposto a sottomettersi a un esame approfondito della storia personale da parte del richiedente e a giurare di rimanere fedele fino alla morte all'organizzazione e ai suoi principi. Pur servendosi spesso di isole e strutture volanti, come quartier generali, l'HYDRA, agendo su scala mondiale, dispone di una vasta quantit\u00e0 di basi in tutto il mondo, inoltre, sotto il loro controllo hanno varie armi viventi create biogeneticamente e note come \"Predatori X\".\nSecondo i file scoperti da Nick Fury, l'Hydra \u00e8 suddivisa in quattro settori indipendenti:\nCorporazioni internazionali: (imprese create utilizzando un business legittimo per mascherare attivit\u00e0 illecite).\nAttivit\u00e0 governative (individui insospettabili posti sotto copertura in seno ai governi degli stati, essi sono considerati risorse a lungo termine che traggono vantaggio politico ed economico).\nGruppi criminali globali (organizzazioni sussidiarie create per obiettivi a breve termine, utilizzate anche per deviare gli interessi indesiderati della comunit\u00e0 mondiale).\nRaccolta Informazioni (S.H.I.E.L.D. e tutte le risorse sottostanti) l'Hydra considera lo S.H.I.E.L.D. come la sua \"risorsa di intelligence proattiva pi\u00f9 preziosa\" mentre le sue risorse governative includono il dipartimento del tesoro statunitense, l'FBI e l'NSA il servizio di sicurezza canadese, il GRU e l'SVR della Russia.\nMembri.\nConsiglio dell'HYDRA.\nIl Consiglio dell'HYDRA \u00e8 formato da sei individui:\nAltre versioni.\nAmalgam.\nNell'universo Amalgam, l'HYDRA \u00e8 guidata da Lex Luthor (Teschio Verde) e presenta un'uniforme pressoch\u00e9 identica a quella originale, eccetto che le lenti della maschera sono nere invece che rosse.\nExiles.\nIn una delle dimensioni alternative visitate dagli Exiles (Terra 1720), l'HYDRA, comandata da Susan Storm (Madame Hydra) e dal suo amante, Wolverine, \u00e8 riuscita nell'intento di conquistare il mondo e tra i suoi agenti figurano superumani quali Capitan Hydra e Slaymaster.\nUltimate.\nNell'universo Ultimate l'HYDRA \u00e8 un'organizzazione antigovernativa di schieramento politico imprecisato che, tra i suoi affiliati, conta anche Modi (figlio di Thor). Quando Marvin Flumm diviene il nuovo direttore dello S.H.I.E.L.D., essi tentano di controllare mentalmente quest'ultimo affinch\u00e9 uccida il Presidente degli Stati Uniti, e Cassie Lang affinch\u00e9 attacchi Spider-Man; i loro piani vengono tuttavia fermati sia dallo S.H.I.E.L.D. che dagli Ultimates e, successivamente, Nick Fury si infiltra al loro interno con l'alias di \"Scorpio\".\nAltri media.\nCinema.\nMarvel Cinematic Universe.\nNel franchise del Marvel Cinematic Universe, l'HYDRA \u00e8 uno degli avversari pi\u00f9 ricorrenti comparendo, pi\u00f9 o meno direttamente, in numerosi film. In tale versione l'organizzazione \u00e8 l'ex-dipartimento nazista di scienze avanzate ed \u00e8 stata fondata da Johann Schmidt (Teschio Rosso), il design delle loro divise risulta inoltre leggermente alterato, essendo di un verde molto pi\u00f9 scuro, con una maschera simile a una sorta di elmetto e le lenti nere. Il credo dell'organizzazione \u00e8 che, per il suo stesso bene, l'umanit\u00e0 non debba essere libera:"}
{"id": "2434960", "revid": "287204", "url": "https://it.wikipedia.org/wiki?curid=2434960", "title": "Vincenzo Mai", "text": "Biografia.\nEsordisce giovanissimo in campo letterario con \u201cL'Isola del Tempo \u2013 Uomini d'acciaio perduti nel Mar Pacifico\u201d, pubblicato a Milano nel 1921. Si tratta nella prima parte di un romanzo futurista (ma senza la distruzione della sintassi e l'uso delle parole in libert\u00e0), che descrive la preparazione e il volo dell'aeroplano, mentre nella seconda prevalgono atmosfere legate ai romanzi di Emilio Salgari, con interessanti anticipazioni di temi che diverranno tipici della fantascienza del XX secolo.\nNonostante la limitata diffusione dell'opera, viene notato da Marinetti e dagli altri futuristi e coinvolto in diverse iniziative del movimento; tra le poesie pubblicate in questo periodo su diverse riviste si ricorda l'\"Epitaffio pneumatico della ceralacca\", scritto in occasione dell'inaugurazione del nuovo servizio di posta pneumatica della citt\u00e0 di Milano. Nel 1927 fonda insieme a Marinetti, Fortunato Depero, Michele Leskovic e altri la \u201cSociet\u00e0 per la protezione delle macchine\u201d; tre anni dopo, nel 1930, \u00e8 tra i partecipanti al Concorso Fotografico Nazionale organizzato da Guglielmo Sansoni.\nArruolato durante la Seconda guerra mondiale, viene fatto prigioniero in Africa nel 1942 e trascorre alcuni anni di prigionia negli Stati Uniti. \u00c8 qui che probabilmente conosce la \u2018scuola\u2019 di fumetto dei supereroi, che contribuisce a portare in Italia: collabora ad esempio alle prime pubblicazioni di Batman per le Edizioni Milano di Cino del Duca, attirato senz'altro dalle tematiche del volo e della macchina presenti nelle vignette create da Bob Kane; tra le carte del periodo \u00e8 possibile leggere la sceneggiatura dell'episodio (mai pubblicato) \u201cL'Uomo-Pipistrello contro Fumo Nero\u201d.\nAl termine della guerra, si allontana quasi definitivamente dall'attivit\u00e0 pubblica, dedicandosi alla famiglia e ad attivit\u00e0 imprenditoriali.\nIn seguito alla morte di Mai, l'accesso al suo archivio privato ha permesso di certificare come egli non abbia mai abbandonato completamente l'attivit\u00e0 letteraria. Di particolare interesse risultano le prose liriche di \"Pi\u00f9 veloce del sole al tramonto\", che attraverso l'esperienza autobiografica (Mai pratic\u00f2 negli anni della maturit\u00e0 il podismo a livello amatoriale) ripropongono in maniera originale e profonda il \"topos\" dello sport come metafora della vita. Ad un incidente di carattere podistico (Mai fu colpito da un contadino che l'aveva scambiato per un ladro) \u00e8 dedicato uno dei pochi testi pubblicati nella seconda met\u00e0 del secolo, la poesia \"Non tutti gli errori sono uguali\"."}
{"id": "2434961", "revid": "599013", "url": "https://it.wikipedia.org/wiki?curid=2434961", "title": "Lars-G\u00f6ran Halvarsson", "text": "Biografia.\nNato a S\u00e4rna, localit\u00e0 in seguito inclusa nel comune di \u00c4lvdalen, Halvarsson ottenne il suo primo risultato di rilievo in Coppa del Mondo il 10 marzo 1980 a Cortina d'Ampezzo, giungendo 10\u00ba, e nella stagione seguente vinse la classifica di specialit\u00e0 in Coppa Europa.\nPartecip\u00f2 ai XIV Giochi olimpici invernali di , piazzandosi 8\u00ba. Nella stessa stagione conquist\u00f2 anche gli unici due podi di carriera in Coppa del Mondo, due terzi posti: il primo il 6 marzo a Vail, a pari merito con lo statunitense Phil Mahre alle spalle dell'austriaco Robert Zoller e del bulgaro Pet\u0103r Popangelov; il secondo il 18 marzo sul tracciato di casa di \u00c5re nella gara vinta dall'austro-lussemburghese Marc Girardelli davanti all'austriaco Franz Gruber.\nAi XV Giochi olimpici invernali di non complet\u00f2 la prova; ottenne l'ultimo piazzamento in carriera il 15 gennaio 1989, chiudendo al 14\u00ba posto lo slalom speciale di Coppa del Mondo disputato a Kitzb\u00fchel."}
{"id": "2434968", "revid": "1573940", "url": "https://it.wikipedia.org/wiki?curid=2434968", "title": "Gerbillinae", "text": "I gerbillini (Gerbillinae ) sono una sottofamiglia di roditori Muridi, che vivono nelle zone desertiche o semi-desertiche dell'Africa e dell'Asia comunemente noti come \"gerbilli\", \"merioni\" e \"ratti delle sabbie\".\nDescrizione.\nDimensioni.\nSono piccoli roditori con un peso che varia da 12\u00a0g del minuscolo gerbillo pigmeo a 250\u00a0g del merione marocchino.\nAspetto.\nGli appartenenti a questa sottofamiglia hanno la forma del cranio tipica di alcuni gruppi di roditori saltatori, come i Dipodidi e gli Eteromidi, con una scatola cranica ampia, la bolla timpanica ed il mastoide notevolmente ingrossati, gli zigomi sottili e inclinati e un rostro stretto e delicato. Le ossa nasali si sviluppano oltre la linea degli incisivi superiori. Le placche zigomatiche sono tagliate superiormente e in alcune specie insolitamente rivolte in avanti. Il foro infra-orbitale \u00e8 molto stretto, mentre sono presenti 2 paia di fori palatali. La mandibola ha un processo coronoide poco sviluppato, eccetto in un genere che ne \u00e8 del tutto privo. Gli incisivi superiori sono solitamente attraversati da solchi longitudinali, eccetto nel genere \"Psammomys\" e in alcune specie del genere \"Gerbilliscus\". Il terzo molare \u00e8 fortemente ridotto, nel genere \"Desmodilliscus\" manca quello inferiore. Nel genere \"Rhombomys\" quelli superiori sono privi di radici e quindi a crescita continua. La struttura esterna del corpo \u00e8 adattata alla vita terricola nelle zone desertiche, con un allungamento degli arti e una coda abbastanza lunga e densamente ricoperta di peli. Alcune forme sono evidentemente saltanti, mentre altre non presentano questa abitudine.\nDistribuzione e habitat.\ni Gerbillini sono ampiamente diffusi nelle zone desertiche e sub-desertiche dell'Africa settentrionale, del Sahel, del Corno d'Africa, dell'Africa orientale e meridionale, del Vicino Oriente, della Penisola Arabica e dell'Asia centrale fino alla Cina centro-settentrionale e all'India occidentale.\nTassonomia.\nLa sottofamiglia \u00e8 suddivisa in 16 generi:"}
{"id": "2434973", "revid": "1543377", "url": "https://it.wikipedia.org/wiki?curid=2434973", "title": "Walter Fiele", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2434974", "revid": "729019", "url": "https://it.wikipedia.org/wiki?curid=2434974", "title": "Corpo ungueale", "text": "Nell'anatomia umana il corpo ungueale, chiamato anche lamina o corpo dell'unghia, \u00e8 una componente dell'unghia.\nAnatomia.\nSi ritrova sopra il letto ungueale, \u00e8 la parte cornea, composta per la maggior parte da cheratina\nFisiologia e composizione.\nMaggiore \u00e8 la sua lunghezza e pi\u00f9 rapidamente si disidrata. Composta principalmente di acqua (il 18% del peso totale) a seconda della quantit\u00e0 pu\u00f2 essere fragile (se minore dell'8%) o apparire molle (se maggiore del 30%)"}
{"id": "2434977", "revid": "204012", "url": "https://it.wikipedia.org/wiki?curid=2434977", "title": "Lamina (anatomia)", "text": ""}
{"id": "2434978", "revid": "1543377", "url": "https://it.wikipedia.org/wiki?curid=2434978", "title": "Walter Sposaro", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2434983", "revid": "339392", "url": "https://it.wikipedia.org/wiki?curid=2434983", "title": "Libertad Sunchales", "text": ""}
{"id": "2434985", "revid": "474175", "url": "https://it.wikipedia.org/wiki?curid=2434985", "title": "Santuario di Santa Maria alle Lastre", "text": "Il santuario di Santa Maria alle Lastre (in croato \"Sveta Marija na \u0160kriljinah\"), noto anche come \"santuario di Santa Maria di Vermo\" \u00e8 un'antica chiesa che costituisce il luogo di culto cimiteriale di Vermo, localit\u00e0 del comune di Pisino.\n\u00c8 completamente immersa nel verde tra fitti alberi di tiglio e pino nero, arbusti tipici dell'Istria Bianca.\nDurante l'anno mille essa ospit\u00f2 l'antico monastero benedettino di Santa Maria di Vermo, che fu abbandonato dai monaci quando lasciarono il territorio istriano.\nEssa ha una superficie di circa 75\u00a0m\u00b2, le pareti sono ricoperte da affreschi attribuibili al maestro Vincenzo da Castua, eccellente pittore librunico attivo tra l'Istria e Fiume nel corso del XV secolo.\nAntistante all'ingresso vi \u00e8 un portico sormontato da tre arcate con capriate lignee, aggiunte successivamente in occasione di lavori restaurativi, mentre la pavimentazione rimane quella dell'epoca, cio\u00e8 con lastre rettangolari (da cui il nome della chiesa) in pietra calcarea con la facciata in pietra, e la porta ad arco.\nCome fonte di luce, sono state utilizzate monofore gotiche e lunette sopra all'abside.\nGli affreschi sono un esempio della cultura popolare dell'Europa centrale durante il Medioevo (stile tardogotico), con l'esempio pi\u00f9 importante che \u00e8 rappresentato dalla danza macabra che si trova sopra la porta d'ingresso, esempio di come la morte sia livellatrice di ogni effimero potere, simboleggiando l'eguaglianza degli uomini dinanzi ad essa. Vi sono anche delle scritte in glagolitico."}
{"id": "2434989", "revid": "125661462", "url": "https://it.wikipedia.org/wiki?curid=2434989", "title": "Marco Lodola", "text": "Biografia.\nFrequenta l'accademia di Belle Arti a Firenze e a Milano. Argomento della tesi di Lodola e successivamente punto di riferimento per il suo operato artistico sono i Fauves e Matisse. Successivamente, all'inizio degli anni '80 e insieme ad altri artisti che si riuniscono intorno alla Galleria di Luciano Inga Pin a Milano, d\u00e0 vita al movimento artistico che prende il nome di Nuovo Futurismo, di cui Renato Barilli \u00e8 il principale teorico. Questa nuova corrente artistica, di cui fanno parte altri artisti italiani come Dario Brevi, ha come ispirazione e ripropone l'avanguardia storica basandosi sul concetto cardine dell'esaltazione della modernit\u00e0, rielaborandola in nuovi canoni e con una spinta prorompente e onnipresente verso le nuove forme d'arte.\nLodola affianca l'arte visiva ad altre discipline: letteratura, musica, cinema, design. Si avvicina presto all'uso di materiali plastici che sagoma e colora con una tecnica personale attraverso l'uso di tinte acriliche. Pi\u00f9 tardi la ricerca lo porta a cercare di inserire fisicamente la luce nei suoi lavori: nascono le \"sculture luminose\", statue in plexiglas illuminate internamente con tubi luminosi, che caratterizzeranno tutta la produzione artistica.\nSuccessivamente Lodola torna alla pittura ad olio, riproducendo su tela le proprie sculture, spesso a dimensione naturale: il tema pi\u00f9 ripreso \u00e8 quello della danza e delle ballerine, della Vespa e delle pin up, in stile retr\u00f2.\nDal 1983 Lodola espone in Italia e all'estero, tra cui a Milano, Roma, Bologna, Firenze, Lione, Barcellona, Vienna, Madrid, Parigi e Amsterdam. \nHa esposto al Padiglione Italia della 53\u00aa Biennale di Venezia un'installazione luminosa ed ha partecipato alla 54\u00aa Biennale di Venezia con il progetto a cura di Vittorio Sgarbi \u201cC\u00e0 Lodola\u201d, e successivamente alla triennale di Milano, nel 2009. \nLe sue opere sono presenti in vari musei, e ha realizzato scenografie per film, trasmissioni, concerti ed eventi. In particolare \u00e8 stato attivo nella moda e nel teatro, ha creato un manifesto per le olimpiadi invernali di Torino 2006 e per la facciata del teatro Ariston per il festival di Sanremo 2008.\nHa realizzato opere a scopo commerciale, benefico e meramente artistico. Da sempre Lodola ha una grande passione per la musica, tanto che in diverse occasioni ha affermato che il suo grande sogno sarebbe stato quello di diventare non un artista ma un musicista; questa sua passione rimane presente nelle sue opere. Ha collaborato in campo musicale con gli 883 e Max Pezzali (anch'essi originari di Pavia) realizzando la copertina dell'album Gli Anni, i Timoria e Omar Pedrini, Ron e Gianluca Grignani. Nel 2009 ha allestito a Milano, in collaborazione con il comune, in piazza del Duomo, il Rock\u2019n\u2019Music Planet con venticinque sculture che rappresentano altrettanti personalit\u00e0 della musica contemporanea. Si \u00e8 occupato inoltre della scenografia della settima edizione di X Factor, e per il film \"Ti presento un amico\" di Carlo Vanzina e ha realizzato una scultura per il gruppo Hotel Hilton. Ha collaborato con diverse aziende, tra cui: Watch, Ducati, Coca Cola, Titan, Grafoplast, Harley Davidson, Riva, Illycaff\u00e8 (che lo ha voluto tra i disegnatori scelti per dare vita alla collana \"Tazzine d'autore\"), Seat, Dash, Fabbri, Carlsberg, Nonino, e nella moda Valentino, Coveri e Vivienne Westwood, che ha voluto le sue opere come scenografia per le sue sfilate alla Milano Fashion Week 2011.\nNel luglio 2016 allestisce la scenografia per \"Il teatro del silenzio\" di Andrea Bocelli, nelle colline di Lajatico.\nNei primi mesi del 2018, Marco Lodola ha effettuato diverse installazioni a LED lungo Corso Matteotti a Pontedera; queste opere culminano con altre opere al PALP di Pontedera. Tra il 2017 e il 2019 risulta particolarmente attivo nella citt\u00e0 di Alessandria, dove realizza delle opere per celebrare Giuseppe Borsalino, Napoleone Bonaparte e la battaglia di Marengo e Umberto Eco.\nEsposizioni personali.\nQuesta \u00e8 una lista parziale delle esposizioni italiane e internazionali di Marco Lodola pi\u00f9 rilevanti.\n2010-2014\n2000-2009 \n1997-1999 "}
{"id": "2434999", "revid": "62748", "url": "https://it.wikipedia.org/wiki?curid=2434999", "title": "Stanislao Zurlo", "text": "Biografia e carriera.\nAvvocato ed imprenditore agricolo, inizia la sua attivit\u00e0 politica con Alleanza Nazionale. Nel 1995 viene eletto consigliere provinciale, per una legislatura, ed \u00e8 due volte consigliere comunale di Crotone dal 1997 al 2006. Nel frattempo svolge il ruolo di presidente del Consorzio di Bonifica \"Bassa Valle del Neto\", fino al 2008. Nel 2006 viene eletto, in un combattuto congresso di Alleanza Nazionale, segretario provinciale del partito.\nAlle elezioni politiche del 2008 \u00e8 candidato al Senato della Repubblica, in posizione non utile, per le liste del Popolo della Libert\u00e0 in Calabria.\nNel 2009 viene indicato dal Popolo della Libert\u00e0 come candidato alla presidenza della Provincia di Crotone in contrapposizione ad un centrosinistra spaccato in due tra la candidatura di Ubaldo Schifino (PD) e del presidente uscente Sergio Iritale. Al primo turno (6-7 giugno), Zurlo ottiene il 29,7% dei voti. Viene eletto presidente della Provincia dopo il turno di ballottaggio (21-22 giugno) prevalendo su Ubaldo Schifino con il 52% dei consensi.\nIl 25 giugno 2014 si dimette dalla carica di presidente della Provincia di Crotone in seguito alla scadenza naturale del suo mandato. Gli succede alla carica di presidente il sindaco di Crotone Peppino Vallone.\nAlle elezioni regionali del 23 novembre 2014 si candida al Consiglio regionale della Calabria nella lista Fratelli d'Italia, ottenendo 1.969 preferenze nella circoscrizione \"Centro\", senza tuttavia essere eletto.\nControversie.\nNell'agosto 2011 la prefettura di Crotone, su delega del Ministero dell'Interno, invia una commissione d'accesso agli atti alla Provincia di Crotone per accertare se sussistono i presupposti dello scioglimento dell'ente locale per infiltrazioni mafiose (Art. 143 del D.lgs. n\u00b0. 267/2000). Il tutto a seguito di un'operazione della DIA, dove si ipotizza il reato di voto di scambio.\nIl 7 maggio 2012 il procedimento si conclude con un nulla di fatto in quanto, sulla base della relazione prefettizia, il Ministero dell'Interno ritiene che non ci siano i presupposti per sciogliere l'ente provinciale guidato da Stanislao Zurlo."}
{"id": "2435000", "revid": "24876229", "url": "https://it.wikipedia.org/wiki?curid=2435000", "title": "Stanislao Francesco Zurlo", "text": ""}
{"id": "2435003", "revid": "24876247", "url": "https://it.wikipedia.org/wiki?curid=2435003", "title": "Stano Zurlo", "text": ""}
{"id": "2435004", "revid": "124781220", "url": "https://it.wikipedia.org/wiki?curid=2435004", "title": "Viva Napoli", "text": "Viva Napoli \u00e8 stato un programma televisivo musicale, la cui prima edizione \u00e8 andata in onda per tre puntate nel giugno del 1994, mentre l'ultima edizione si \u00e8 tenuta nel 2002. Le prime tre edizioni sono andate in onda su Canale 5, mentre le restanti sei edizioni sono state trasmesse su Rete 4. Tutte le edizioni sono state condotte da Mike Bongiorno, affiancato anno per anno da vari altri conduttori.\nLa trasmissione vedeva in gara celebri motivi della canzone partenopea reinterpretati per l'occasione da popolari cantanti italiani, con l'orchestra diretta dal maestro Peppe Vessicchio.\nA dispetto del titolo, il programma veniva trasmesso da Milano, prima dagli studi di Via Mambretti, conosciuti come \"Studio One\", successivamente da quelli di Mediaset a Cologno Monzese.\nEdizione 1994.\nConduttori della prima edizione furono Mike Bongiorno e Mara Venier, mentre ospite fisso fu Renzo Arbore con l'Orchestra Italiana, che si esibirono nella prima puntata insieme a Gino Paoli, nella seconda insieme ad Ornella Vanoni e nella terza con Eddy Napoli e Francesca Schiavo, e il trio comico dei Trettr\u00e9.\nVincitore risult\u00f2 Fausto Leali con il brano \"Malafemmena\".\nEdizione 1995.\nConduttori della seconda edizione furono nuovamente Mike Bongiorno e Mara Venier, con la partecipazione di Renzo Arbore con l'Orchestra Italiana come ospiti fissi. Vi era poi un ospite che cambiava in ogni puntata: nella prima Renato Carosone, nella seconda Mario Merola con Rosa Miranda e nella terza Beppe Barra.\nVincitrice risult\u00f2 Iva Zanicchi con il brano \"Tu ca nun chiagne\".\nEdizione 1996.\nConduttori della terza edizione furono Mike Bongiorno e Massimo Lopez. Ospiti d'onore furono: nella prima puntata Amedeo Minghi, nella seconda Ivana Spagna e nella terza Fred Bongusto e Peppino Di Capri.\nAl primo posto si classific\u00f2 Manuela Villa con il brano \"A tazza e caf\u00e8\".\nEdizione 1997.\nConduttori della quarta edizione furono Mike Bongiorno e Loretta Goggi. Viene istituita la gara a squadre. Ogni cantante di ciascuna squadra presentava nelle due semifinali due differenti canzoni, la pi\u00f9 votata delle quali veniva portata in finale.\nLa squadra vincitrice fu quella del Sole capitanata da Aurelio Fierro che ottenne 190.839 voti totali delle tre serate, mentre quella del Mare capitanata da Mario Merola si ferm\u00f2 a 181.015 voti totali. Vincitore assoluto invece risult\u00f2 Enzo Gragnaniello con il brano \"Cu' mme\" (che ottenne il maggior numero dei voti durante le tre serate, ossia 69.903). Al secondo posto si piazz\u00f2 Iva Zanicchi con \"'Na sera 'e maggio\" (63.599 voti totali), mentre al terzo Aurelio Fierro con \"Guaglione\" (29.364 voti totali).\nPrima Puntata.\nSquadra del Mare (47.536 voti):\nSquadra del Sole (41.803 voti):\nSeconda Puntata.\nSquadra del Mare (45.160 voti):\nSquadra del Sole (59.781 voti):\nTerza Puntata.\nSquadra del Mare (88.319 voti):\nSquadra del Sole (89.255 voti):\nEdizione 1998.\nConduttori della quinta edizione furono Mike Bongiorno e Lello Arena con la partecipazione di Miriana Trevisan.\nCome l'anno precedente, in gara vi erano due squadre nelle quali ogni cantante presentava due differenti canzoni durante le prime due puntate: la pi\u00f9 votata veniva portata in finale. \nLa squadra vincitrice fu quella del Mare capitanata da Mario Merola con 290.939 voti totali ottenuti in tutte e tre le puntate, mentre la squadra del Sole capitanata da Aurelio Fierro totalizz\u00f2 239.685 voti. La canzone in assoluto pi\u00f9 votata fu \"Zappatore\" cantata da Mario Merola (108.963 voti) seguita da \"Vurria\" di Aurelio Fierro (66.575 voti) e da \"I due gemelli\" di Federico Salvatore (61.194 voti).\nPrima Puntata.\nSquadra del Mare (63.101 voti):\nSquadra del Sole (43.258 voti):\nSeconda Puntata.\nSquadra del Mare (60.694 voti):\nSquadra del Sole (70.511 voti):\nTerza Puntata.\nSquadra del Mare (167.144 voti):\nSquadra del Sole (125.916 voti):\nEdizione 1999.\nConduttori della sesta edizione furono nuovamente Mike Bongiorno e Lello Arena con la partecipazione di Miriana Trevisan.\nRimane invariata la formula degli anni precedenti con ogni componente delle squadre che presenta due differenti brani durante le prime due puntate, il pi\u00f9 votato dei quali viene portato in finale. \nLa novit\u00e0 rispetto agli anni precedenti \u00e8 invece che ogni squadra ha un ospite speciale che serve a portare maggiori consensi alla squadra stessa.\nLa squadra vincitrice fu quella del Sole capitanata da Aurelio Fierro con 314.921 voti totalizzati in tutte e tre le puntate, mentre la squadra del Mare capitanata da Mario Merola ottenne 283.212 voti. La canzone in assoluto pi\u00f9 votata fu \"'O sarracino\" cantata da Gigi D'Alessio (81.316 voti) seguita da \"Lacreme napulitane\" di Mario Merola (61.145 voti) e da \"Caruso\" di Rita Forte (60.565 voti).\nPrima Puntata.\nSquadra del Mare (81.137 voti):\nSquadra del Sole (99.833 voti):\nSeconda Puntata.\nSquadra del Mare (75.891 voti):\nSquadra del Sole (81.332 voti):\nTerza Puntata.\nSquadra del Mare (109.131 voti):\nSquadra del Sole (112.260 voti):\nEdizione 2000.\nConduttori della settima edizione furono Mike Bongiorno e Loretta Goggi con la partecipazione di Miriana Trevisan.\nLa squadra vincitrice fu quella del Mare capitanata da Gigi D'Alessio con 234.557 voti totalizzati in tutte e tre le puntate. La canzone in assoluto pi\u00f9 votata fu \"Maruzzella\" cantata da Gigi D'Alessio (64.778 voti) seguita da \"Napule ca se ne v\u00e0\" di Manuela Villa (31.295 voti) e da \"'Na sera 'e maggio\" di Mirna Doris (27.677 voti).\nPrima Puntata.\nSquadra del Mare (94.250 voti):\nSquadra del Sole (51.853 voti):\nSeconda Puntata.\nSquadra del Mare (74.619 voti):\nSquadra del Sole (37.301 voti):\nTerza Puntata.\nSquadra del Mare (65.688 voti):\nSquadra del Sole (? voti):\nEdizione 2001.\nParticolarit\u00e0 di questa ottava edizione \u00e8 che non c'\u00e8 pi\u00f9 il capitano della squadra e che mentre la Squadra del Mare presenta solo uomini, la Squadra del Sole invece solo donne.\nI conduttori furono nuovamente Mike Bongiorno e Loretta Goggi con la partecipazione di Miriana Trevisan. Gli ospiti: Peppino Di Capri nella prima puntata, Ivana Spagna e Russell Watson nella seconda, Gigi D'Alessio e Mario Merola nella terza.\nLa squadra vincitrice fu quella del Sole con 175.153 voti totalizzati in tutte e tre le puntate, mentre la squadra del Mare si ferm\u00f2 a 131.943 voti. La canzone in assoluto pi\u00f9 votata fu \"Lacreme napulitane\" cantata da Manuela Villa (46.431 voti) seguita da \"'O surdato 'nnamurato\" di Gianni Nazzaro (32.010 voti) e da \"Tu ca nun chiagne\" di Antonio Murro (22.595 voti).\nPrima Puntata.\nSquadra del Sole (53.746 voti):\nSquadra del Mare (43.807 voti):\nSeconda Puntata.\nSquadra del Sole (57.333 voti):\nSquadra del Mare (38.965 voti):\nTerza Puntata.\nSquadra del Sole (64.074 voti):\nSquadra del Mare (49.171 voti):\nEdizione 2002.\nConduttori della nona e ultima edizione furono Mike Bongiorno e Loretta Goggi con la partecipazione di Miriana Trevisan. Ospiti: i Ricchi e Poveri nella prima puntata, Al Bano nella seconda, Iva Zanicchi e Mario Merola nella terza.\nCantanti partecipanti.\nSquadra del Caff\u00e8 classico:\nSquadra del Caff\u00e8 moderno:"}
{"id": "2435006", "revid": "39884", "url": "https://it.wikipedia.org/wiki?curid=2435006", "title": "Msc Crociere", "text": ""}
{"id": "2435008", "revid": "318966", "url": "https://it.wikipedia.org/wiki?curid=2435008", "title": "Santa Maria alle Lastre", "text": ""}
{"id": "2435012", "revid": "729019", "url": "https://it.wikipedia.org/wiki?curid=2435012", "title": "Matrice ungueale", "text": "Nell'anatomia umana, la matrice ungueale \u00e8 una componente dell'unghia.\nAnatomia.\nHa la forma di ferro di cavallo, situata prossimalmente e nascosta dalla cuticola, la si pu\u00f2 osservare interamente solo durante gli interventi chirurgici, si ritrova sopra la met\u00e0 distale della terza falange delle dita.\nFunzioni.\nLa matrice \u00e8 la responsabile della crescita dell'unghia.\nPatologia.\nNel caso di distrofia ungueale, quando la matrice \u00e8 interessata tutta la lamina risulta rovinata."}
{"id": "2435015", "revid": "1442080", "url": "https://it.wikipedia.org/wiki?curid=2435015", "title": "Massimo Ferrarese", "text": "\u00c8 amministratore unico e presidente di diverse societ\u00e0 operanti nel campo delle costruzioni. Da giugno 2015 a dicembre 2018 \u00e8 stato presidente di Invimit sgr. \nPresidente di Confindustria Brindisi dal 2004 al 2009 e componente della giunta nazionale dal 2007 al 2009. Patron della New Basket Brindisi dal 2004 al 2011. Presidente della Provincia di Brindisi dal 2009 al 2012, vice presidente U.P.I. nazionale dal 2011 al 2012. \n\u00c8 presidente della fondazione Puglia per la vita dal 2008.\nBiografia.\nStudi.\nDiplomato nel 1981 all'ITC Cal\u00f2 di Francavilla Fontana. Ha frequentato l\u2019universit\u00e0 di economia e commercio di Bari.\nAttivit\u00e0 imprenditoriale.\nTitolare di diverse societ\u00e0 operanti nelle costruzioni, nella prefabbricazione industriale e nel turismo. \u00c8 attualmente amministratore unico di Prefabbricati Pugliesi srl, Dasco srl, Costruzioni Pugliesi srl, Eurocave srl e M&amp;G srl\nDiviene presidente di Confindustria Brindisi dal 2004 al 2009 e dal 2007 al 2009 e componente della giunta nazionale di Confindustria durante la presidenza di Luca Cordero di Montezemolo.\nAttivit\u00e0 nel sociale.\nNel 2005 ha costituito, con il cantante Albano Carrisi, la Fondazione Onlus \"Puglia per la vita\", che opera in beneficenza nel campo oncologico in Puglia.\nNel 2008 ha inciso con il medesimo artista un cd per scopi benefici dal titolo \"Dai il meglio di te...\".\nNel 2013, ha inciso sempre insieme ad Albano Carrisi un secondo cd dal titolo \"Canzoni per la Vita\" il cui ricavato \u00e8 stato anch'esso devoluto in beneficenza.\nL'8 settembre 2016 ha donato alla sua citt\u00e0 (Francavilla Fontana) un rond\u00f3 interamente realizzato per migliorare lo scorrimento del traffico.\nAttivit\u00e0 nello sport.\nNel 2004 ha rilevato la squadra di basket in serie B2 ed ha costituito poi la S.p.A denominata New Basket Brindisi. Con essa, come unico azionista della societ\u00e0 ( patron dal 2004 al 2011) ha vinto tre campionati e una Coppa Italia di Legadue, portandola a diventare una importante realt\u00e0 cestistica di Lega A. Nel 2011 ha poi costituito una cordata con altri 12 imprenditori con i quali \u00e8 rimasto in societ\u00e0 fino al 2014 come presidente onorario.\nAttivit\u00e0 politica.\nA luglio 2009 si \u00e8 candidato alle elezioni amministrative come presidente della Provincia di Brindisi a capo di una coalizione chiamata \"Laboratorio\". Nel primo turno ottiene il % delle preferenze riuscendo cos\u00ec accedere al ballottaggio contro Michele Saccomanno candidato del centro-destra che riesce a sconfiggere ottenendo il 57% delle preferenze.\nDa Presidente della Provincia ha dedicato diverse battaglie per l'ambiente, per i trasporti e per i costi della politica. Nel marzo del 2010 in assemblea dei soci di Aeroporti di Puglia fu approvata la sua proposta di cambiare il nome dell'aeroporto da Papola Casale in aeroporto del Salento.\nDurante la presidenza di Ferrarese si \u00e8 verificato l'attentato alla scuola \"Morvillo Falcone\" di Brindisi il 19 maggio 2012.\nIl 28 giugno 2012 \u00e8 stato eletto vice presidente nazionale dell'Unione delle Province d'Italia. Il 2 ottobre 2012 ha rassegnato le sue dimissioni dall'incarico di presidenza; la Provincia di Brindisi \u00e8 passata a gestione commissariale il successivo 24 ottobre.\nDal giugno del 2015 \u00e8 presidente Invimit, la societ\u00e0 dello Stato deputata alla valorizzazione del patrimonio pubblico italiano. \nIl Movimento \"Noi Centro\".\nNel 2010 ha fondato il movimento politico \"Noi Centro\", presente in diversi comuni delle Provincie di Brindisi, Taranto e Lecce, annoverando diversi Sindaci, amministratori e presidenti di enti pubblici.\nIl 6 giugno 2017 ha lasciato la politica e si \u00e8 dimesso da presidente dal movimento da lui fondato.\nVita privata.\nDal 1986 \u00e8 sposato con Giuliana D'Antona. Dall'unione nacquero due figli. Diplomato istituto tecnico commerciale, ha frequentato l'universit\u00e0 di economia e commercio a Bari"}
{"id": "2435016", "revid": "287204", "url": "https://it.wikipedia.org/wiki?curid=2435016", "title": "S\u00ec o no", "text": "S\u00ec o no (stilizzato S\u00ec o NO) \u00e8 stato un gioco televisivo a premi, ideato da Corrado, e andato in onda in tre edizioni su Canale 5 tra il 1993 e il 1994 con la conduzione di Claudio Lippi.\nIl programma.\nStoria.\nL'idea da cui prende lo spunto tutto il programma si basa su un gioco di met\u00e0 trasmissione condotto da Corrado durante l'edizione 1993 del suo show \"La Corrida\": una persona del pubblico deve rispondere SI o NO a delle domande lette da Corrado, che per\u00f2 non pu\u00f2 sentire perch\u00e9 munita di cuffie all'interno delle quali viene trasmessa musica ad altissimo volume. In questo modo, andando alla cieca, il concorrente si pu\u00f2 ritrovare a vincere premi favolosi o ritrovarsi con niente in mano.Questa idea di base viene rielaborata da Corrado e dal suo team di autori (ovvero lui stesso sotto lo pseudonimo Cor\u00ecma, Marina Donato, Stefano Jurgens e Stefano Santucci, con la collaborazione di Antonio Miglietta) e ne nasce un format destinato alla fascia del mezzogiorno di Canale 5.\n\"Si o No\" prende il via infatti luned\u00ec 28 giugno 1993 (2 giorni dopo la chiusura, su Rete 4, di un altro storico programma di Corrado, \"Il pranzo \u00e8 servito\"), in onda tutti i giorni alle ore 12.00 con la conduzione di Claudio Lippi (che torna stabilmente alla conduzione di un programma tv a seguito del malore che nell'estate del 1992 lo aveva obbligato a lasciare la conduzione del Pranzo), coadiuvato da due collaboratrici, Stefania Orlando e Rossella Zito; regista della prima edizione \u00e8 Laura Basile, mentre la coloratissima scenografia viene allestita nello studio 1 del Centro Palatino di Roma, famoso all'epoca per ospitare il set di \"Non \u00e8 la Rai\".\nLa prima edizione incontr\u00f2 i favori del pubblico: in onda tra il 28 giugno e il 18 settembre 1993, fu seguita da una media di 2.360.000 spettatori con uno share del 25,8%, che gli valse la conferma anche nel palinsesto autunnale: la seconda edizione infatti (che vide l'avvicendamento in regia tra Laura Basile e Stefano Vicario) and\u00f2 in onda tutti i sabati a partire dal 25 settembre 1993 alle ore 19.00 (in sostituzione di Mike Bongiorno e della sua \"La ruota della fortuna\") e fino al 25 giugno 1994; poche le differenze con l'edizione del mezzogiorno, consistenti soprattutto nel valore dei premi in palio, decisamente pi\u00f9 alti. Questa edizione preserale fu seguita mediamente da 2.620.000 spettatori con uno share del 16,25%, mentre dal successivo 27 giugno 1994 il programma torn\u00f2 nella fascia di mezzogiorno per la sua terza ed ultima edizione, che si concluder\u00e0 il 17 settembre 1994 e nella quale il programma non sub\u00ec scossoni (in regia arriv\u00f2 Cesare Gigli al posto di Vicario, mentre il set di trasmissione pass\u00f2 dallo studio 1 del Centro Palatino al Teatro 2 di Cinecitt\u00e0, a Roma), ma gli ascolti scesero: una media di 1.800.000 spettatori con uno share del 19,40%.\nAl termine di questa edizione, il programma non \u00e8 stato pi\u00f9 riproposto, ma alcuni dei momenti principali (ovvero la prima serie di domande in postazione e il gioco finale) sono stati poi riproposti da Corrado e il suo team di autori all'interno di \"Tira &amp; Molla\" tra il 1996 e il 1998, decretando il successo del quiz preserale e del suo conduttore Paolo Bonolis.\nSvolgimento.\nAd ogni puntata di \"Si o no\" partecipano 2 concorrenti che si affrontano in 2 diverse prove, al termine delle quali il concorrente con il montepremi pi\u00f9 alto viene proclamato campione (un campione pu\u00f2 restare tale per un massimo di 6 puntate) e pu\u00f2 accedere al gioco finale.\nLa prima prova viene disputata alle postazioni: i concorrenti devono rispondere semplicemente SI o NO, schiacciando il relativo pulsante sulla propria postazione, ad una serie di 12 domande di cultura generale; ogni risposta esatta consente la vincita di 50.000 lire in gettoni d'oro, le risposte sbagliate non fanno perdere nulla.\nNella seconda prova invece, i concorrenti affrontano il gioco \"Serpentina e tabellone\": posti di fronte ad un contenitore dove sono inseriti dei barattoli, alcuni contenenti delle tessere la scritta SI ed altri contenenti delle tessere la scritta NO, i concorrenti devono caricarsi di barattoli e affrontare un percorso a serpentina composto di pareti di molle ed elastici, ultimato il quale devono correre ai loro posti, posare i barattoli raccolti e prenderne altri per affrontare nuovamente tale percorso; il concorrente che effettua per primo 2 giri del percorso, portando nella sua postazione un minimo di 10 barattoli complessivi, vince 100.000 lire in gettoni d'oro, dopodich\u00e9 si procede con l'apertura dei barattoli: le tessere con la scritta NO vengono eliminate, mentre le tessere con la scritta SI riportano il numero di una delle 28 caselle del tabellone centrale, che nasconde dei disegni che riconducono al titolo di una famosissima canzone: inoltre, ogni tessera con la scritta SI consente di vincere 50.000 lire in gettoni d'oro.\nScoperte le caselle, i concorrenti affrontano il percorso a serpentina per una seconda manche, che si svolge nella stessa maniera della prima e da gli stessi premi: il concorrente per\u00f2 che in questa seconda manche trova il maggior numero di tessere con la scritta SI pu\u00f2 dire quale sia il titolo della canzone da indovinare in un tempo massimo di 10 secondi: se ci riesce \u00e8 il campione (e vince anche 50.000 lire per ciascuna delle caselle del tabellone ancora coperte), se non ci riesce pu\u00f2 tentare la risposta il concorrente avversario; se nessuno invece riesce a dire il titolo, si procede con una terza manche del gioco della Serpentina, scoprendo cos\u00ec tutto il tabellone.\nCome detto, nella prima e seconda edizione del gioco c'\u00e8 da indovinare il titolo di una canzone; nella terza edizione (estate 1994) c'\u00e8 invece da indovinare il nome di un personaggio famoso.\nIl concorrente sconfitto al termine del gioco \"Serpentina e tabellone\" viene eliminato vincendo comunque i gettoni d'oro accumulati nella puntata, mentre il campione affronta in solitaria l'ultima prova: girato di spalle e posto dietro Claudio Lippi nella postazione centrale, il concorrente deve rispondere SI o NO a 10 domande, che per\u00f2 non sente: il concorrente infatti \u00e8 munito di cuffie che mandano, quando Lippi attiva il meccanismo abbassando una leva, una musica a volume altissimo; il concorrente pu\u00f2 dare la sua risposta quando si accende una spia rossa, posta davanti a lui; in base alla risposta data, il concorrente pu\u00f2 vincere premi ricchissimi come automobili, pellicce, videoregistratori e altri, o premi di scarso valore come trappole per topi, imbuti e cos\u00ec via.\n\"Si o no\" prevede anche la partecipazione del pubblico a casa: le varie manche di gioco in studio vengono infatti intervallate dalle telefonate di persone che possono vincere ricchi premi: la parte destra dello studio infatti \u00e8 composta di 6 colonne: chi telefona deve scegliere una di queste colonne (abbinata ciascuna ad un premio) e dire una sequenza di SI o NO a caso, per un massimo di 8 volte; solo dopo aver dato le 8 risposte, Claudio Lippi inizia a leggere le domande, determinando cos\u00ec la fortuna o la sventura dei concorrenti da casa."}
{"id": "2435017", "revid": "1543377", "url": "https://it.wikipedia.org/wiki?curid=2435017", "title": "Equus quagga burchellii", "text": "La zebra di Burchell (Equus quagga burchellii ) \u00e8 una sottospecie meridionale della zebra di pianura. Prende il nome dall'esploratore e naturalista britannico William John Burchell.\nIn passato era diffusa a nord del sistema fluviale del Vaal-Orange: il suo areale si spingeva a nord-ovest, attraverso le regioni meridionali del Botswana, fino a Etosha e al Kaokoveld, e a sud-est fino allo Swaziland e al Kwazulu-Natal. Attualmente scomparsa dalle regioni centrali del suo areale storico, sopravvive unicamente in quelli che erano i suoi margini nord-occidentali e sud-orientali.\nCome altre zebre di pianura, \u00e8 probabile che anche la zebra di Burchell popolasse le pianure africane con un gran numero di esemplari. Gli studiosi del passato registrarono associazioni costituite da migliaia di capi. Fino a non molto tempo fa, si riteneva che tale sottospecie fosse scomparsa allo stato selvatico nel 1910, e che il suo ultimo rappresentante fosse morto in cattivit\u00e0 allo zoo di Berlino nel 1918. Dal momento che gli insediamenti europei erano avanzati verso nord dal Capo fino alla colonia della Rhodesia meridionale, si riteneva che questa sottospecie fosse stata cacciata fino all'estinzione.\nTuttavia, Groves e Bell conclusero, in una pubblicazione del 2004, che la \u00abzebra di Burchell estinta\u00bb non esiste. Studi accurati condotti sulle zebre presenti nello Zululand e nello Swaziland, e sulle pelli di esemplari abbattuti nelle riserve di caccia dello Zululand e del Natal, hanno infatti rivelato che una piccola parte degli animali presenta caratteristiche simili a una tipica \u00abzebra di Burchell\u00bb. Le localit\u00e0 tipo delle sottospecie \"E. q. burchellii\" ed \"E. q. antiquorum\" (la zebra del Damaraland), infatti, sono cos\u00ec vicine tra loro che si riferiscono entrambe a un'unica sottospecie, e non a due sottospecie distinte; inoltre, essi ricordarono che secondo le regole della nomenclatura binomiale, quando un taxon possiede due o pi\u00f9 nomi alternativi, quello che \u00e8 stato introdotto per primo gode della priorit\u00e0. Quindi, essi ritennero che il nome corretto con il quale indicare la sottospecie di zebra pi\u00f9 meridionale \u00e8 \"burchellii\" e non \"antiquorum\". Popolazioni di \"E. q. burchellii\" sono tuttora presenti nel KwaZulu-Natal e a Etosha."}
{"id": "2435018", "revid": "373960", "url": "https://it.wikipedia.org/wiki?curid=2435018", "title": "Gianni Florido", "text": ""}
{"id": "2435020", "revid": "1005847", "url": "https://it.wikipedia.org/wiki?curid=2435020", "title": "Nazca (citt\u00e0)", "text": "Nazca \u00e8 una citt\u00e0 del centro-sud del Per\u00f9 situata sulla confluenza dei fiumi Aja e Tierras Blancas, da l\u00ec a formare il R\u00edo Grande.\nNazca appartiene alla Provincia di Nazca, di cui \u00e8 il capoluogo, e alla Regione di Ica; \u00e8 situata 445 km a sud della capitale Lima in una stretta valle a circa 588 m s.l.m.\nGeografia fisica.\nClima.\nCaldo, secco, desertico. Soleggiato durante tutto l'anno, con una temperatura media annuale di 23\u00a0\u00b0C. In estate la temperatura supera i 30\u00a0\u00b0C (gennaio-marzo). A causa del suo clima, Nazca \u00e8 conosciuta come la \"citt\u00e0 dell'eterna estate\".\nCuriosit\u00e0.\nA causa del clima molto secco, al tempo dei Nazca, fu realizzata una formidabile opera di ingegneria idraulica (il sistema di acquedotti Nazca), costituita da un sistema di condotte sotterranee che trasportavano l'acqua dalle alture circostanti fino alla citt\u00e0, impedendone l'evaporazione. Tale acquedotto \u00e8 tutt'oggi utilizzato per l'irrigazione dei terreni agricoli e per uso domestico e alcune parti (ad esempio l'Acquedotto di Cantayo) sono visitabili come attrazione turistica.\nLa citt\u00e0 di Nazca ha recentemente preso la decisione di disperdere i rifiuti cittadini sulla pampa, distruggendo cos\u00ec alcune delle linee di Nazca. Questo ha causato una accesa polemica; a quanto risulterebbe il Sindaco della cittadina, avrebbe autorizzato l'operazione, come protesta contro la mancanza di sussidi a Nazca. Sotto il governo del presidente Alberto Fujimori, la citt\u00e0 di Nazca ha ricevuto i fondi per trasformare i canali di irrigazione in siti turistici, ma sembra che il lavoro non sia stato eseguito nel migliore dei modi: alcuni dei punti di accesso ai canali sono stati distrutti e successivamente sostituiti ricostruendoli alla meno peggio. Il presidente Alejandro Toledo ha, per questo motivo, sospeso il sussidio statale.\nEconomia e risorse.\nNazca \u00e8 una citt\u00e0 molto attiva grazie alla grande affluenza di turisti che visitano quotidianamente le millenarie Linee di Nazca e grazie allo sviluppo agricolo e commerciale della zona.\nLa citt\u00e0 \u00e8 anche conosciuta per la produzione di un'acquavite di uva, simile al Pisco, destinato al consumo degli schiavi e che fu chiamato \"nazca\" dagli abitanti locali. Si dice anche che il primo acquavite d'uva (pisco) fu prodotto da uno schiavo nella Hacienda Cahuachi.\nDal punto di vista dei trasporti, Nazca \u00e8 un importante nodo di comunicazione terrestre del sud del Per\u00f9, facendo da connessione tra la Carretera Panamericana (che collega il nord al sud del paese) e la Nazca-Puquio (futura Carretera Interoce\u00e1nica, che attualmente collega l'oceano Pacifico con l'entroterra peruviano; per il futuro \u00e8 previsto un collegamento con il Brasile).\nDal 1997 a Nazca \u00e8 al lavoro la pi\u00f9 grande ditta di estrazione dell'oro del Canada. Dal momento che la gente che viveva in questi territori non aveva diritti di propriet\u00e0 sulla terra, la ditta canadese ha avuto l'appalto senza particolari problemi legali. Da allora ci sono stati alcuni tentativi di legalizzare la propriet\u00e0 dei cittadini, della loro terra e delle loro propriet\u00e0, ma fino ad oggi, ogni tentativo \u00e8 risultato vano.\nStoria.\nEsistono due versioni circa la sua fondazione spagnola: una prima versione attribuisce la fondazione ad Alfonso de Mendoza, l'altra al vicer\u00e9 Garcia Hurtado de Mendoza, marchese di Ca\u00f1ete, nel 1591.\nIl Comune di Nazca fu costituito il 19 agosto 1821; il 2 luglio del 1855 fu elevato alla categoria di Distretto, trasformandosi poi in provincia il 23 di Gennaio del 1941.\nGastronomia.\nPiatti tipici della cucina Nazque\u00f1a sono il Bofe (preparato a base di frattaglie di Manzo), la Patita con Mani (zampa di manzo con noccioline americane), Humita de choclo e i Tamales (a base di farina di mais).\nCome bibita si consuma la Cachina (liquore a base di mosto), oltre a vari tipi di Vino e Pisco.\nCuriosit\u00e0.\nLa pianura di Nazca compare anche nel videogioco \"Illusion of Gaia\", dove ha la funzione di punto di partenza per lo Sky Garden, il mezzo di trasporto per la Moon Tribe, una trib\u00f9 di spiriti. Sulla pianura \u00e8 raffigurato un grande cigno, corrispondente alla costellazione del Cigno."}
{"id": "2435027", "revid": "599013", "url": "https://it.wikipedia.org/wiki?curid=2435027", "title": "Filippesi figlie di Maria Addolorata", "text": "Le Filippesi Figlie di Maria Addolorata (in spagnolo \"Filipenses Hijas de Mar\u00eda Ss.ma de los Dolores\") sono un istituto religioso femminile di diritto pontificio: le suore di questa congregazione pospongono al loro nome la sigla F.M.D.\nStoria.\nLa congregazione, intitolata a san Filippo Neri e all'Addolorata, venne fondata a Siviglia il 22 luglio 1859 dall'oratoriano Francisco de Jer\u00f3nimo Garc\u00eda Tejero (1825-1909) con l'aiuto di Dolores M\u00e1rquez Romero de Onoro (1817-1904) per l'istruzione e la redenzione delle giovani traviate: l'arcivescovo Luis de la Lastra y Cuesta approv\u00f2 le prime regole delle suore il 3 aprile 1865.\nL'istituto ricevette il pontificio decreto di lode il 10 marzo 1974 e venne approvato definitivamente dalla Santa Sede il 31 luglio 1897; le sue costituzioni ottennero l'approvazione definitiva il 30 luglio 1909.\nAttivit\u00e0 e diffusione.\nLe Filippesi si dedicano principalmente all'istruzione e all'educazione cristiana della giovent\u00f9.\nSono presenti in Spagna e nell'America del Sud (Colombia, Ecuador): la sede generalizia \u00e8 a Siviglia.\nAl 31 dicembre 2005 l'istituto contava 95 religiose in 17 case."}
{"id": "2435029", "revid": "1632387", "url": "https://it.wikipedia.org/wiki?curid=2435029", "title": "Terzo di Aquileia", "text": "Terzo di Aquileia (\"Tier\u00e7 di Aquilee\" in friulano standard, \"Tiars\" nella variante locale; \"Ters\" in dialetto bisiaco) \u00e8 un comune italiano di abitanti del Friuli-Venezia Giulia. Il nome, come \u00e8 rappresentato anche nel simbolo comunale, trae origine dal fatto che il paese sorge lungo la via Iulia Augusta ove un tempo si trovava una pietra miliare indicante in tre miglia romane la distanza da Aquileia.\nGeografia fisica.\nIl comune si trova nel cuore della \"Bassa Friulana\" orientale, tra i comuni di Cervignano del Friuli e Aquileia. \u00c8 attraversato dalla strada statale 352 e bagnato dall'omonimo fiume \"Terzo\", che assieme ai canali affluenti Anfora e Morona, funge da confine con il comune di Aquileia. Terzo confina inoltre con i comuni di Villa Vicentina, Torviscosa (attraverso il fiume Ausa) e Grado (attraverso la laguna).\nStoria.\nDa Terzo di Aquileia passavano due importanti strade romane, la \"via Annia\" e la \"via Postumia\", che giungevano entrambe ad Aquileia. Terzo, in particolare, distava tre miglia da Aquileia, da cui il nome in latino del centro abitato (\"Ad Tertium\"), che esisteva gi\u00e0 in questa epoca storica. Nel 1800 la ricca famiglia dei Vianello, proprietari del palazzo Vianello ora sede del comune, istitu\u00ec un proprio autogoverno cittadino.\nMonumenti e luoghi d'interesse.\nTra gli edifici pi\u00f9 rappresentativi del paese c'\u00e8 la chiesa di \"San Biagio\", in stile neoclassico; fu costruita nel 1843 e consacrata l'8 novembre 1846. Dell'abside conserva l'affresco che rappresenta la \"Trinit\u00e0 con cori di angeli\", eseguito nel XIX secolo da Sebastiano Santi.\nLa chiesa di San Martino sorge nell'omonima frazione; l'edificio, pur essendo di minori dimensioni rispetto alla chiesa di San Biagio, \u00e8 pi\u00f9 ricca di storia. \nNotevole \u00e8 l'ex \"Palazzo Vianelli\", il cui attuale aspetto si deve alle profonde trasformazioni operate nel corso del XVIII secolo.\nIn un parco pubblico, lungo la via Julia Augusta, sono presenti i \"totem monumentali\" di Luciano Ceschia.\nSociet\u00e0.\nLingue e dialetti.\nA Terzo di Aquileia, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Terzo di Aquileia rientra fra le varianti appartenenti al friulano goriziano.\nCultura.\nLa viticultura fa parte della tradizione da molti anni, numerose sono le aziende vinicole sul territorio. Il territorio \u00e8 parte integrante della Strada del vino di Aquileia\nEventi.\nL'evento pi\u00f9 caratteristico di Terzo di Aquileia \u00e8 la festa della zucca. Questo avvenimento si tiene nella frazione di San Martino e si ripete ogni anno il sabato e la domenica della terza settimana d'ottobre."}
{"id": "2435031", "revid": "725642", "url": "https://it.wikipedia.org/wiki?curid=2435031", "title": "Chiesa di San Francesco (Ozieri)", "text": "La chiesa di San Francesco \u00e8 un luogo di culto situato nell'abitato di Ozieri.\nStoria.\nL'edificio \u00e8 ubicato ad ovest del centro storico, nel rione Cuzzolu, annessa al convento di San Francesco dei minori osservanti, fu edificata in gotico-aragonese (di cui resta traccia all'interno) a partire dal 1528, cio\u00e8 la data del trasferimento dei frati nell'insalubre convento fondato nel 1470 presso la Madonna del Loreto, situato a valle della citt\u00e0.\nSembrerebbe che fino al 1570 la chiesa fosse intitolata ai santi Cosma e Damiano, per poi preferire l'intitolazione attuale a san Francesco, nella costruzione della nuova chiesa i frati dovettero utilizzare la piccola chiesa di San Giorgio (adiacente al convento, di cui oggi restano i ruderi).\nLa chiesa di San Francesco, fu completata intorno al 1571 e consacrata nel 1575 alla presenza del governatore dello Stato di Oliva, Domenico Giuseppe De Rocca, e dei maggiori notabili del paese\nSul finire del XVIII secolo si ebbe un periodo di crescita per il convento perci\u00f2 nel 1691 si decide di istituire qui il Seminario regionale per i frati destinati alle missioni.\nA seguito di ci\u00f2 grandi lavori furono eseguiti anche nel 1691 e 1696, tra cui l'altare in legno dipinto di verde e dorato, grazie alla donazione dei nobili Manca de Arca, baroni di Monti\nIl fatto \u00e8 testimoniato anche da una relazione del notaio Giuseppe Arrica datata 1697, completata in quell'anno con l'apposizione della statua dorata di N.S. della Concezione nella nicchia centrale poi, nel 1760-1761 l'altare ligneo fu poi ripreso e completato nelle forme attuali dall'artigiano ozierese Giacomo Camilla.\nIn San Francesco, il 28 marzo 1636, fu fondato ... con cappella dedicata a san Giuseppe il Gremio degli \"artisti\", o artigiani che raccoglieva ramari, fabbri, muratori, sarti e calzolai.\nIl gremio cambi\u00f2 poi sede in epoca non precisabile, e cos\u00ec lo troviamo fino al 1837 con sede presso l'antica chiesa di Santa Lucia.\nIl convento e la chiesa annessa dei minori osservanti furono requisiti dal Governo sabaudo, a seguito delle leggi liberali del 1855, 1866 e 1867, quindi passati in propriet\u00e0 al Municipio.\nPoco tempo dopo il Municipio colse l'occasione di affittare l'ex convento e la chiesa annessa all'esercito, chiudendo al culto la chiesa a partire dal 1890, gli edifici religiosi ospitarono la caserma Carlo Alberto, occupata da un reparto di fanteria; le adunate e le esercitazioni si svolgevano nella piazza antistante.\nNel 1929 la chiesa risultava ancora adibita a deposito chimico dei militari, gli interventi distruttivi attuati dai militari per adattare la struttura, demolirono molte opere artistiche tra cui molti altari laterali.\nNel frattempo i militari avevano introdotto molte modifiche al complesso: erano stati realizzati alcuni capannoni addossati al fabbricato sia nella piazza della \"La Torre\" che sul retrostante spiazzo di via Trento, le stalle dei cavalli erano invece state ottenute chiudendo gli spazi esistenti tra i contrafforti del lato destro della chiesa.\nAll'interno della chiesa vennero realizzati dei magazzini, demolendo parzialmente i capitelli della navata, forse per consentire l'apposizione di pareti lignee a chiusura della cappelle laterali.\nSolo nel 1936 la chiesa fu restituita dai militari, e riaperta al culto.\nIl 15 marzo 1967 la chiesa di San Francesco venne elevata a parrocchia dal vescovo ozierese Francesco Cogoni, con parroco don Salvatore Careddu.\nNel 1977-78 furono realizzati importanti lavori di restauro della chiesa, subito dopo vennero avviati i dipinti, con scene della vita di san Francesco, le pareti del cleristorio della navata principale, da parte dell'artista di origine polacca Eugenio Bardski, completati nel 1979.\nNelle cappelle del tempio sono anche conservati due oli su tela del pittore ozierese Giuseppe Altana.\nArchitettura.\nL'impianto primitivo (quello in stile gotico \u2013 aragonese) doveva consistere in un'aula lunga spartita in 5 campate scandite da archi sui quali poggiava la copertura lignea a due falde.\nLe cappelle laterali ricavate tra i contrafforti e il coro dovettero essere realizzate nel contesto o quasi al primo impianto, e dovevano essere coperte da volte con crociere nervate a sesto acuto, alcune ancora esistento.\nPoco ci resta dell'apparato decorativo di questa epoca, un rosoncino murato nella cappella laterale a sinistra dell'abside e una acquasantiera.\nLa facciata doveva somigliare a quella della chiesa di S. Francesco di Iglesias con un timpano a capanna, rosone centrale e oculi laterali.\nUn rimaneggiamento in chiave rinascimentale, avvenuto probabilmente nel corso del XVII secolo, ci restituisce il tempio nelle forme attuali, soprattutto per quanto riguarda il tetto e la facciata."}
{"id": "2435036", "revid": "486946", "url": "https://it.wikipedia.org/wiki?curid=2435036", "title": "Gradski", "text": ""}
{"id": "2435037", "revid": "1305772", "url": "https://it.wikipedia.org/wiki?curid=2435037", "title": "Tyra Ferrell", "text": "Ha interpretato oltre quaranta film, lavorando con registi quali Spike Lee e John Singleton. Nel 2005 ottenne una nomination agli NAACP Image Award come miglior attrice per il film TV \"\".\nCarriera.\nDebutt\u00f2 nel 1981, interpretando un piccolo ruolo in \"Jeans dagli occhi rosa\", diretto da Andrew Bergman. Dopo aver preso parte a serie televisive quali \"Hill Street giorno e notte\", \"Moonlighting\" e \"Ai confini della realt\u00e0\", nel 1988 ottenne il ruolo di Tasha nel musical \"Aule turbolente\", diretto da Spike Lee. Successivamente interpret\u00f2 undici episodi della serie \"The Bronx Zoo\" e tredici episodi di \"City\".\nNel 1991 torn\u00f2 a lavorare con Spike Lee, interpretando il ruolo di Orin Goode in \"Jungle Fever\". Lo stesso anno interpret\u00f2 il ruolo di Brenda Baker in \"Boyz n the Hood - Strade violente\", esordio di John Singleton, con il quale lavor\u00f2 nuovamente in \"Poetic Justice\". \nLa Ferrell continu\u00f2 a lavorare anche per la televisione, interpretando sei episodi di \"E.R. - Medici in prima linea\" e diciassette episodi di \"The Cape\"."}
{"id": "2435041", "revid": "599013", "url": "https://it.wikipedia.org/wiki?curid=2435041", "title": "Suore oblate del Sacro Cuore di Ges\u00f9", "text": "Le Suore Oblate del Sacro Cuore di Ges\u00f9 sono un istituto religioso femminile di diritto pontificio: le suore di questa congregazione pospongono al loro nome la sigla O.S.C.\nStoria.\nLa congregazione, detta in origine delle Vittime del Sacro Cuore, venne fondata il 2 febbraio 1894 da Maria Teresa Casini (1864-1937) con l'aiuto di Arsenio Pellegrini, abate del monastero basiliano di Grottaferrata.\nL'istituto venne riconosciuto come istituto di diritto diocesano dal cardinale Francesco di Paola Cassetta, vescovo di Frascati, con decreto del 1\u00ba novembre 1916; ricevette il pontificio decreto di lode il 5 dicembre 1947.\nAttivit\u00e0 e diffusione.\nLe Oblate del Sacro Cuore si dedicano all'assistenza all'infanzia in scuole e asili e al sostegno ai sacerdoti bisognosi.\nOltre che in Italia, sono presenti in Brasile, Guinea-Bissau, India e Stati Uniti d'America: la sede generalizia \u00e8 a Grottaferrata.\nAl 31 dicembre 2005 l'istituto contava 201 religiose in 26 case."}
{"id": "2435047", "revid": "729019", "url": "https://it.wikipedia.org/wiki?curid=2435047", "title": "72\u00aa Squadriglia caccia", "text": "La 72\u00aa Squadriglia caccia, trasformazione della precedente 3\u00aa Squadriglia Aviatik, poi 72\u00aa Squadriglia aeroplani, era un reparto da caccia del Regio Esercito, poi della Regia Aeronautica e dell'Aeronautica Militare.\nStoria.\nPrima guerra mondiale.\nNasce il 15 aprile 1916 dalla 3\u00aa Squadriglia caccia sul campo di Brescia comandata dal capitano Gino Matteucci, altri 7 piloti, 4 SAML/Aviatik B.I ed una sezione di 2 Farman per azioni offensive in Trentino e la protezione di Brescia,\nNell'ambito del cambio dei nomi di tutte le squadriglie il reparto venne ridesignato 72\u00aa Squadriglia aeroplani. \nDurante il mese di settembre la sezione Farman lascia la squadriglia ed in dicembre Matteucci cede il comando al capitano Leone Tappi.\nDal gennaio 1917 \u00e8 inquadrata nel III Gruppo (poi 3\u00ba Gruppo caccia terrestre) ed arrivano altri 3 piloti e vari mitraglieri tra cui Giuseppe Burei.\nDa febbraio sette SAML S.1 sostituiscono gli Aviatik spostandosi all'aeroporto di Ghedi, dal 10 aprile viene inquadrata nel 9\u00ba Gruppo caccia tornando al III Gruppo il 10 maggio e dal 22 maggio il comando viene assunto dal capitano Teresio Ferr\u00e8 dopo la morte per abbattimento di Tappi.\nIl 1\u00ba agosto vi sono 9 piloti e 3 osservatori tra cui il Cap. Pietro Pinna Parpaglia ed il 30 agosto si sposta a Castenedolo (poi Aeroporto di Brescia-Montichiari).\nIl 20 settembre 1917 la 72\u00aa Squadriglia diventa la 120\u00aa Squadriglia ed il 22 ottobre 1917 la 72\u00aa Squadriglia viene nuovamente formata sull'aeroporto di Castenedolo, con il personale ed il materiale di due sezioni della 75\u00aa Squadriglia caccia al comando interinale del tenente Giuseppe Rigoni con i Nieuport 11.\nIl 1\u00ba dicembre 1917 l\u2019unit\u00e0 lascia il III Gruppo e passa alle dipendenze del IX e poi all'inizio del 1918 riceve 11 Hanriot HD.1 che si aggiungono a 5 Nieuport e 2 Farman dedicati alla caccia notturna su Brescia. \nAl 15 dicembre, tra i 13 piloti, vi erano il tenente Sebastiano Bedendo ed il tenente Natale Palli ed alla fine di dicembre Rigoni cede la guida del reparto al capitano Mario Omizzolo.\nIl 1\u00ba aprile 1918 la sezione Farman si sposta alla 37\u00aa Squadriglia del 20\u00ba Gruppo.\nIl 18 marzo il pilota soldato Ezio Franzi abbatte un Hansa-Brandenburg con il Sergente Celestino Giordanino sul Monte Baldo, sempre sul Baldo il 21 marzo Franzi abbatte un Hansa-Brandenburg C.I ed il 13 maggio Franzi ottiene la terza vittoria a Stenico su un caccia (sar\u00e0 decorato con la Medaglia d'argento al Valor Militare) ma lo stesso giorno su Hanriot viene colpito al motore e deve atterrare vicino a Pinzolo nelle linee austriache.\nIl 15 maggio la Squadriglia ha 15 piloti ed \u00e8 dotata di 18 Hanriot, 1 Nieuport e lo SPAD S.VII. \nCon questi velivoli prende parte alla battaglia del solstizio nel giugno del 1918. \nDal 17 luglio la squadriglia fa parte del nuovo XXIV Gruppo ed il 7 settembre Omizzolo cede il comando al capitano Renato Tasselli.\nDal 25 settembre viene chiuso il XXIV Gruppo e passa alle dipendenze del XX Gruppo ed il 16 ottobre la Squadriglia entra nel 17\u00ba Gruppo caccia trasferendosi a Quinto di Treviso prendendo parte alla battaglia di Vittorio Veneto.\nDurante la prima guerra mondiale, la 72\u00aa effettua 1.358 voli di guerra e sostiene 61 combattimenti aerei, guadagnandosi 7 medaglie d'argento e 6 di bronzo al valor militare. Fu sciolta il 10 dicembre 1918 quando era dotata di 20 Hanriot per 19 piloti.\nRegia Aeronautica.\nNel novembre del 1923 fu ricostituita all'Aeroporto di Udine-Campoformido nell'ambito del 6\u00ba Gruppo caccia del 1\u00ba Stormo, con velivoli Hanriot HD.1 della Regia Aeronautica.\nNel 1924 pass\u00f2 alle dipendenze del 17\u00ba Gruppo caccia, con cui rimarr\u00e0 definitivamente. Nel periodo tra le due guerre mondiali il reparto impieg\u00f2 velivoli Fiat C.R.20 e C.R.32 (dal 1935).\nSeconda guerra mondiale.\nNel giugno del 1940 la squadriglia \u00e8 in Sicilia dove \u00e8 impiegata nella scorta dei bombardieri che operano su Malta, dapprima con base all'Aeroporto di Trapani-Chinisia, poi all'Aeroporto di Palermo-Boccadifalco, e dall'estate all'Aeroporto di Comiso. I 9 velivoli C.R.32 furono dapprima sostituiti con i pi\u00f9 moderni Fiat C.R.42, poi con i Macchi M.C.200. Nel giugno 1941 la squadriglia rientr\u00f2 a Campoformido dove, in ottobre, inizia a ricevere i nuovi Macchi M.C.202, con i quali, dal 25 novembre 1941, si trasferisce in Africa Settentrionale Italiana.\nNell'ottobre 1942 \u00e8 all'Aeroporto di Roma-Ciampino, per la difesa della capitale e per fronteggiare le operazioni di sbarco alleate in Nord Africa. Il 20 giugno 1943 rientr\u00f2 senza velivoli ad Osoppo, dove, sorpresa dall'armistizio, fu nuovamente soppressa.\nDi nuovo ricostituita senza velivoli all'Aeroporto di Treviso-Istrana il 1\u00ba febbraio 1956, alle dipendenze del 17\u00ba Gruppo caccia Ognitempo, che nel maggio seguente viene inquadrato nel nuovo 1\u00ba Stormo caccia Ognitempo. Nel settembre dello stesso anno riceve i primi velivoli Fiat F-86K, con i quali riprende le attivit\u00e0 di volo che perdureranno fino al 1\u00ba maggio 1959, quando il reparto viene nuovamente sciolto, cedendo distintivo e tradizioni alla 1\u00aa Squadriglia intercettori teleguidati del 3\u00ba Gruppo I.T., che diventer\u00e0 poi, verso la fine dell'anno, la 72\u00aa Squadriglia I.T. (poi 72\u00ba Gruppo I.T.) sul sedime compreso tra i comuni di Bovolone, Isola Rizza ed Oppeano (VR).\nLo stemma della 72\u00aa Squadriglia caccia adott\u00f2, come primo stemma, il Leone di San Marco rosso sovrapposto o accostato alla coccarda tricolore. In seguito, probabilmente dopo la ricostituzione del 1923, fu adottato un Leone rampante rosso in campo bianco.\nNel passato il leone nero rampante era anche il simbolo della 4\u00aa Squadriglia sull'Aviosuperficie di Ca' degli Oppi di Oppeano."}
{"id": "2435056", "revid": "111472551", "url": "https://it.wikipedia.org/wiki?curid=2435056", "title": "Made in England (singolo Elton John)", "text": "Made in England \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\nProviene dall'album del 1995 \"Made in England\" (\u00e8 l'unico brano ad avere il titolo composto da pi\u00f9 di una parola); sul disco \u00e8 unito alla prima traccia, \"Believe\", e alla terza, \"House\". Si tratta sostanzialmente di una canzone allegra e ritmata, completamente diversa rispetto al precedente singolo, pi\u00f9 complesso e articolato. Il testo, pur essendo scritto da Bernie (letteralmente vuol dire \"Fatto in Inghilterra\") \u00e8 autobiografico, e parla della vita dell'Elton John adolescente: tratta quindi delle sue paure, del disagio che provava nei confronti del padre, del pianoforte (suo unico vero amico), dell'idolo e ispiratore Little Richard. La canzone \u00e8 comunemente considerata un inno al Regno Unito, anche a causa della frase \"I was made in England!\", continuamente ripetetuta alla fine del brano. Ci\u00f2 nonostante, gli ultimi due versi della strofa finale sembrano contraddire questa concezione:\n\"Made in England\" \u00e8 stata pubblicata come singolo nel 1995; ha conseguito una #18 UK e una #52 USA."}
{"id": "2435057", "revid": "247222", "url": "https://it.wikipedia.org/wiki?curid=2435057", "title": "Nina at the Village Gate", "text": "Nina Simone at the Village Gate \u00e8 un album \"live\" della cantante e pianista Nina Simone pubblicato nell'aprile del 1962."}
{"id": "2435061", "revid": "125289907", "url": "https://it.wikipedia.org/wiki?curid=2435061", "title": "Comitato europeo delle regioni", "text": "Il Comitato europeo delle regioni (abbreviato CdR) \u00e8 l'assemblea dei rappresentanti locali e regionali dell'Unione europea (UE), che consente agli enti substatali (regioni, province, comuni ecc.) di far sentire la propria voce in maniera diretta all'interno del quadro istituzionale europeo.\nIl Comitato \u00e8 stato istituito nel 1994 per assolvere a due compiti principali. In primo luogo, dato che circa i tre quarti della legislazione dell'UE vengono applicati a livello locale o regionale, era logico che i rappresentanti locali e regionali avessero voce in capitolo nello sviluppo di tale legislazione. In secondo luogo, era diffusa la preoccupazione che si allargasse il distacco tra l'opinione pubblica e il processo di integrazione europea: un modo per colmare questo distacco era coinvolgere il livello amministrativo eletto pi\u00f9 vicino ai cittadini.\nStoria.\nA livello dell'UE, gli enti locali e regionali hanno esercitato pressioni per avere pi\u00f9 voce in capitolo negli affari europei. In seguito a queste rivendicazioni, il Trattato di Maastricht ha istituito il Comitato europeo delle regioni e permesso che nel Consiglio dell'UE gli Stati membri fossero rappresentati anche dai ministri dei loro governi regionali.\nPrincipi.\nIl lavoro del Comitato si innesta su tre principi fondamentali:\nCompetenze.\nI trattati obbligano la Commissione europea ed il Consiglio dell'Unione europea a consultare il Comitato europeo delle regioni ogni qualvolta vengano avanzate proposte relative a settori che hanno ripercussioni a livello regionale o locale, ossia:\nAl di fuori di questi settori, la Commissione, il Consiglio e il Parlamento europeo possono consultare il CdR su determinate questioni ogni qualvolta considerano che una data proposta abbia importanti implicazioni regionali o locali. Il CdR pu\u00f2 inoltre formulare pareri di propria iniziativa, contribuendo cos\u00ec all'agenda politica dell'Unione europea.\nIn seguito all'entrata in vigore del Trattato di Lisbona, ratificato da tutti gli Stati membri dell'UE, il CdR gode di uno status privilegiato, avendo ormai il diritto di adire la Corte di giustizia dell'Unione europea (articolo 8 del protocollo n. 2 sull'applicazione dei principi di sussidiariet\u00e0 e di proporzionalit\u00e0).\nComposizione.\nIl CdR, che ha sede a Bruxelles, \u00e8 composto da 329 membri titolari e altrettanti supplenti, suddivisi tra tutti i Paesi dell'Unione europea in misura pressoch\u00e9 proporzionale alla rispettiva popolazione. I membri devono essere titolari di un mandato elettorale nell'ambito di una collettivit\u00e0 regionale o locale, o politicamente responsabili innanzi a un'assemblea eletta.\nIl numero di membri del Comitato per ciascun Paese \u00e8 cos\u00ec distribuito:\nStruttura interna.\nPresidente.\nEletto dall'Assemblea plenaria per un periodo di due anni e mezzo, il Presidente dirige i lavori del Comitato, ne presiede le sessioni plenarie e ne \u00e8 il rappresentante ufficiale. Apostolos Tzitzikostas (Grecia / Partito Popolare Europeo (PPE)), presidente della regione della Macedonia centrale, \u00e8 l'attuale Presidente del CdR, carica alla quale \u00e8 stato eletto il 12 febbraio 2020.\nElenco dei presidenti del Comitato delle regioni\nPrimo vicepresidente.\nAnche il primo vicepresidente \u00e8 eletto dall'Assemblea plenaria per un periodo di due anni e mezzo. In assenza del Presidente, \u00e8 il primo vicepresidente a farne le veci. Vasco Alves Cordeiro (Portogallo / Partito del Socialismo Europeo, PES), presidente della giunta regionale delle Azzorre, \u00e8 stato eletto primo vicepresidente del Comitato europeo delle regioni il 12 febbraio 2020.\nUfficio di presidenza.\nL'Ufficio di presidenza \u00e8 l'organo esecutivo del CdR. \u00c8 composto da 61 membri: il presidente, il primo vicepresidente, i presidenti dei 6 gruppi politici del CdR, i 27 vicepresidenti (uno per Stato membro) e 26 altri membri designati dalle delegazioni nazionali, cos\u00ec da rispecchiare l'equilibrio nazionale e politico del Comitato. L'Ufficio di presidenza si riunisce di norma sette o otto volte l'anno, elabora il programma politico del CdR e incarica l'amministrazione di porre in atto le sue decisioni.\nAssemblea plenaria.\nL'Assemblea del CdR, composta da tutti i membri, si riunisce in sessione plenaria a Bruxelles sei volte l'anno, per discutere e adottare pareri, relazioni e risoluzioni.\nCommissioni.\nI lavori del CdR si articolano in commissioni interne, specializzate in materie di attualit\u00e0 e rilievo:\nLe commissioni elaborano progetti di parere e organizzano convegni e seminari sui temi di loro competenza. Ogni commissione \u00e8 composta da un centinaio di membri (ogni membro pu\u00f2 far parte di due commissioni) e dispone di una sua segreteria nell'ambito dell'amministrazione del CdR. \u00c8 inoltre istituita una commissione speciale affari finanziari e amministrativi (CAFA) che assiste l'Ufficio di presidenza del Comitato.\nGruppi politici.\nNel CdR sono presenti sei gruppi politici:\nPrima delle riunioni pi\u00f9 importanti, ogni gruppo politico si riunisce per adottare una posizione comune.\nConferenza dei presidenti.\nIl Presidente del CdR, il primo vicepresidente, i presidenti dei gruppi politici e il Segretario generale si riuniscono nella Conferenza dei presidenti alla vigilia di ogni sessione plenaria e di riunioni importanti, per raggiungere un consenso politico sulle questioni strategiche.\nDelegazioni nazionali.\nIl CdR \u00e8 inoltre composto da 27 delegazioni nazionali. I membri si riuniscono nelle rispettive delegazioni nazionali prima di ogni sessione plenaria o di altre riunioni, per discutere l'adozione di posizioni comuni.\nSegretario generale.\nIl Segretario generale \u00e8 nominato dall'Ufficio di presidenza per un periodo di cinque anni. Essendo a capo dell'amministrazione del CdR, il Segretario generale non ha mandato politio. Ha il compito di garantire l'attuazione delle decisioni adottate dal Presidente e dall'Ufficio di presidenza e il corretto funzionamento dell'amministrazione. Attualmente, il Segretario generale del CdR \u00e8 Petr Bl\u00ed\u017ekovsk\u00fd, in carica dal 16 dicembre 2019.\nSegretariato generale.\nIl segretariato generale si compone di cinque direzioni: Membri e sessioni plenarie; Lavori legislativi 1; Lavori legislativi 2; Comunicazione; Risorse umane e finanze. Le direzioni della Logistica e della Traduzione sono gestite congiuntamente con il Comitato economico e sociale europeo. Nel 2015, il numero totale del personale del CdR assommava a 527."}
{"id": "2435063", "revid": "114977633", "url": "https://it.wikipedia.org/wiki?curid=2435063", "title": "Pandaro e Bizia", "text": "Pandaro e Bizia sono due personaggi dell' \"Eneide\" di Virgilio, menzionati nel nono libro.\nIl mito.\nLe origini.\nPandaro e Bizia erano due semidei figli di Alcanore e della ninfa oreade Iera, giovani troiani dalla statura gigantesca, che alla caduta della loro citt\u00e0 seguirono Enea nel Lazio.\nLa morte.\nScoppiato il conflitto contro i rutuli di Turno, i due fratelli si distinguono nella difesa della cittadella troiana, ma vengono uccisi proprio da Turno. Bizia muore trafitto da una falarica, mentre Pandaro perisce in seguito a un violentissimo colpo di spada calatogli sul cranio nel corso di un intenso duello. \nDopo aver ucciso Pandaro, Turno irrompe nel campo troiano, facendo quindi strage dei fuggitivi per poi decapitare Linceo, l'unico che tenta di affrontarlo.\nOmonimia.\nNel poema virgiliano Bizia \u00e8 anche il nome di un notabile cartaginese citato nel libro I."}
{"id": "2435066", "revid": "729019", "url": "https://it.wikipedia.org/wiki?curid=2435066", "title": "Iponichio", "text": "Nell'anatomia umana, l'iponichio \u00e8 una componente dell'unghia.\nAnatomia.\nSi trova fra il letto ungueale e il solco distale. Normalmente non lo si osserva perch\u00e9 nascosto dalla lamina, quando si mostra \u00e8 un segno di onicofagia. Per composizione ricorda lo strato di pelle palmare e plantare."}
{"id": "2435071", "revid": "287204", "url": "https://it.wikipedia.org/wiki?curid=2435071", "title": "Baloncesto Leon", "text": ""}
{"id": "2435075", "revid": "88740", "url": "https://it.wikipedia.org/wiki?curid=2435075", "title": "Casa del B\u00e1b", "text": "La Casa del B\u00e1b, situata a Shiraz in Iran, \u00e8 quella in cui visse prevalentemente il B\u00e1b e in cui lo stesso rivel\u00f2, il 23 maggio 1844, a Mull\u00e1 Husayn di essere il \"Promesso\", il possessore della conoscenza divina, e il profetizzato da Siyyid K\u00e1zim.\nNel 1942-43 la casa fu danneggiata dal fuoco appiccato da soggetti ostili alla Fede bahai, fondata da Bah\u00e1'u'll\u00e1h, e nel 1955 fu distrutta, per poi essere ricostruita dai Bahai.\nNel 1979 fu di nuovo distrutta durante la rivoluzione iraniana e nel 1981 l'area dove sorgeva fu adibita a strada e a pubblica piazza.\nBah\u00e1'u'll\u00e1h prescrisse, nel Kit\u00e1b-i-Aqdas, il pellegrinaggio obbligatorio per i Bahai alla casa del B\u00e1b, ma quest'obbligo, tuttavia, non pu\u00f2 essere attualmente adempiuto per impossibilit\u00e0 di natura politica."}
{"id": "2435077", "revid": "599013", "url": "https://it.wikipedia.org/wiki?curid=2435077", "title": "Suore oblate del Santissimo Redentore", "text": "Le Suore Oblate del Santissimo Redentore (in spagnolo \"Hermanas Oblatas del Sant\u00edsimo Redentor\") sono un istituto religioso femminile di diritto pontificio: le suore di questa congregazione pospongono al loro nome la sigla O.S.R.\nStoria.\nLa congregazione trae origine dall'asilo di Nostra Signora della Consolazione, aperto a Ciempozuelos il 1\u00ba giugno 1864 dal vescovo benedettino Jos\u00e9 Mar\u00eda Benito Serra y Juli\u00e1 (1810-1896) per favorire il reinserimento sociale delle ex prostitute: l'opera, dapprima gestita dalle suore della Madre del Divin Pastore, nel 1867 venne affidata dal vescovo a una nuova fraternit\u00e0 guidata da Antonia Mar\u00eda de Oviedo y Sch\u00f6nthal (1822-1898) e interamente dedicata alla rieducazione delle giovani traviate. Il sodalizio fu sin dalle origini legato alla Congregazione del Santissimo Redentore, da cui trasse il titolo.\nL'istituto ricevette il pontificio decreto di lode il 30 marzo 1881 e venne approvato definitivamente il 13 maggio 1895; le sue costituzioni ottennero l'approvazione definitiva della Santa Sede il 10 aprile 1906.\nAttivit\u00e0 e diffusione.\nI fini specifici delle Oblate del Santissimo Redentore sono il riscatto, la rieducazione e il reinserimento sociale delle donne vittime della prostituzione.\nSono presenti in Europa (Italia, Spagna, Portogallo), in America (Argentina, Brasile, Colombia, Guatemala, Messico, Porto Rico, Repubblica Dominicana, Stati Uniti d'America, Uruguay, Venezuela), in Angola e nelle Filippine: la sede generalizia \u00e8 a Madrid.\nAl 31 dicembre 2005 l'istituto contava 581 religiose in 96 case."}
{"id": "2435082", "revid": "123033569", "url": "https://it.wikipedia.org/wiki?curid=2435082", "title": "Cimitero di Chauchilla", "text": "Il cimitero di Chauchilla \u00e8 situato nella valle del Rio Las Trancas a circa 27 km a sud-ovest della citt\u00e0 di Nazca, nel dipartimento peruviano di Ica.\nSi tratta di una necropoli risalente a circa 1000 anni fa, utilizzata dalle popolazioni della civilt\u00e0 Carrizales-Poroma.\nStoria.\nAnticamente il sito era conosciuto come \"Cimitero dei lama\", a causa della grande quantit\u00e0 di resti di lama trovati nelle tombe, accanto alle mummie, in qualit\u00e0 di offerte funebri.\nLa necropoli di Chauchilla risale approssimativamente ad un periodo compreso tra il 900 e il 1500 d.C.; fu utilizzata nel periodo culturale chiamato impero Wari (orizzonte medio, 600-1100 d.C.) ed in seguito dalla cultura Carrizales-Poroma (orizzonte intermedio tardo, 1100-1500 d.C.). Il sito fu materia di studio sin dagli inizi del XX secolo (Max Hule nel 1905, Mejia Xesspe nel 1927, Hans Horkheimer nel 1947, William Duncan Strong nel 1953, David Robinson (archeologo) nel 1957), ma anche di ripetuti saccheggi durante la seconda met\u00e0 del XX secolo, che la privarono della maggior parte dei reperti archeologici.\nGli ultimi scavi archeologici risalgono al 1996-2004, quando la necropoli fu restaurata, dichiarata sito archeologico e venne aperta al pubblico.\nIl sito.\nIl cimitero di Chauchilla fa parte di un circuito turistico costituito da un insieme di siti archeologici sparsi nella valle del fiume Las Trancas:\nIl sito archeologico, la cui estensione \u00e8 approssimativamente di di lunghezza per di larghezza, \u00e8 dotato di una sala-museo, dove sono esposti alcuni reperti archeologici.\nLa parte pi\u00f9 interessante del sito, unica nel suo genere, \u00e8 costituita dalla dozzina di tombe restaurate, dove si possono osservare i resti di alcune mummie e la caratteristica sepoltura. Si tratta dell'unico sito archeologico peruviano nel quale le mummie sono conservate a cielo aperto nelle loro tombe originali. Grazie al clima arido del deserto di Nazca nel quale si trova il cimitero, le mummie si trovano in un ottimo stato di conservazione (vedi fig. 4) nonostante la loro antichit\u00e0.\nLe tombe hanno principalmente forma rettangolare o quadrangolare (fig.1 e 2), bench\u00e9 ve ne siano alcune circolari (fig.3).\nLe pareti sono costituite da mattoni di argilla a forma di parallelepipedo (fig.2), mentre le basi sono pavimentate. Alla sommit\u00e0 le tombe erano originalmente chiuse con un tetto di tronchi di huarango e coperti con canne, foglie di pacai o mais e terra mista a sabbia.\nSono state trovate tombe sia individuali (fig.3) che collettive (fig. 1 e 2). Molte tombe erano segnalate.\nLe mummie trovate a Chauchilla erano interrate in posizione fetale (fig. 4 e 6) ed il corpo era orientato verso est (nascita del Sole). Esse erano legate tramite corde di giunco, cotone o lana di cammellidi ed avvolte in involucri funerari di cotone o lana (fig.4). Le rotule venivano a trovarsi a livello del mento, le braccia erano flesse o incrociate sul torace (fig. 6). Alle mummie erano associate offerte costituite da ceramica con o senza contenuto, uccelli, cammellidi, cibo, coca, conchiglie (spondylus), utensili domestici e decorativi, tessuti e metalli.\nSia la posizione fetale, che gli oggetti rinvenuti, trovano una collocazione nella visione religiosa andina secondo la quale i defunti sarebbero rinati dopo la morte e avrebbero condotto un'altra vita nell'aldil\u00e0.\nPossibili pericoli.\nPur essendo una zona desertica, quella della piana di Nazca non \u00e8 esente da temporali; ad esempio le forti piogge del 2007 costrinsero gli archeologi a chiudere per un anno il sito. Recentemente, inoltre, i roditori stanno danneggiando le mummie, fatto che sta convincendo gli archeologi a sigillare definitivamente con lastre di vetro le tombe."}
{"id": "2435084", "revid": "247222", "url": "https://it.wikipedia.org/wiki?curid=2435084", "title": "Nina Simone Sings Ellington!", "text": "Nina Simone Sings Ellington! \u00c8 un album della cantante e pianista jazz Nina Simone, pubblicato nell'ottobre del 1962, che contiene brani originariamente composti o interpretati da Duke Ellington."}
{"id": "2435087", "revid": "24877942", "url": "https://it.wikipedia.org/wiki?curid=2435087", "title": "Wong Shun-Leung", "text": ""}
{"id": "2435091", "revid": "124641717", "url": "https://it.wikipedia.org/wiki?curid=2435091", "title": "Convento di San Francesco (Ozieri)", "text": "Il convento di s. Francesco \u00e8 ubicato nel centro storico di Ozieri, nel rione Cuzzolu, cio\u00e8 nella periferia nord ovest dell'abitato. Dal 1985 il complesso ospita la biblioteca comunale di Ozieri.\nStoria.\nNel 1470, Bernardino da Feltre e il frate Giacomo Del Rio fondano ad Ozieri un convento degli Osservanti annesso alla chiesa della Nostra Segnora de S'oredu (oggi Madonna di Loreto). Il convento si dimostr\u00f2 troppo piccolo per le crescenti necessit\u00e0 dei frati, in considerazione della dimensione del centro abitato di Ozieri. Nel 1528 i Francescani abbandonarono il sito di S. Maria del Loreto, per recarsi nella pi\u00f9 localit\u00e0 di Bidda Ossana, vicina a Ozieri.\nIl nuovo convento fu edificato presso la chiesa di San Francesco (Ozieri); per alcuni decenni i frati dovettero accontentarsi di un alloggiamento provvisorio, visto che l'edificazione del convento ebbe inizio solo verso il 1550. I lavori procedettero a rilento, nel 1600 erano stati realizzati solo il primo piano ed il chiostro; il vescovo Andrea Bacallar, in una relazione giustificava il ritardo ricordando anche la tremenda invasione di cavallette che si era verificata in quegli anni.\nL'impianto era planimetricamente gi\u00e0 definito, il convento costeggiava la chiesa e la facciata era allineata a quest'ultima, costituendo un fronte unico, come in uso in area spagnola. Le dimensioni notevoli del monastero e la natura accidentata del luogo resero molto gravoso l'investimento economico, tanto che solo grazie alle offerte della popolazione si pot\u00e9 portarlo a compimento.\nIl Consiglio direttivo nel 1691 decide di istituire qui il Seminario Regionale per i Frati destinati alle Missioni Estere. A seguito di ci\u00f2 furono eseguiti grandi lavori nel 1691 e 1696. Nel corso del Settecento Sassari richiese pi\u00f9 volte che il convento ozierese passasse sotto la propria giurisdizione anzich\u00e9 quella di Roma; una bolla del 1730 dispose che il Collegio del convento dovesse obbedienza diretta al solo Superiore Generale dell'Ordine e non alla Provincia.\nSassari allora tent\u00f2 nel 1768 di far trasferire il Seminario Francescano nel capoluogo infruttuosamente. Nel convento vennero ospitati il teologo Pietro e il predicatore Salvatore Asara o Azara. Il 30 novembre 1867, il convento venne soppresso; nel 1879 erano ancora presenti sette frati impiegati in vari compiti nel territorio circostante; altri erano sistemati presso amici o parenti.\nIl convento e la chiesa annessa dei Minori Osservanti vennero requisiti dal Governo e quindi passati in propriet\u00e0 al Municipio. Poco tempo dopo il Municipio affitt\u00f2 l'ex Convento gi\u00e0 adibito parzialmente a caserma fin dal 1852 essendovi ancora i frati, e totalmente dal 1878, e la chiesa annessa, all'Esercito e chiudendo al culto la chiesa a partire dal 1890.\nL'ex convento continu\u00f2 ad ospitare la caserma Carlo Alberto, occupata da un reparto di fanteria, le cui adunate ed esercitazioni si svolgevano nella piazza antistante. Nel 1929 la chiesa risultava ancora adibita a deposito chimico dei militari; altri locali erano stati invece adibiti fin dal 1873 a mattatoio comunale.\nSolo nel 1936 il convento fu restituito dai militari alla comunit\u00e0; nel 1949 alcuni ambienti dell'ex convento ospitarono il liceo classico Leonardo da Vinci. Dai primi anni sessanta fino al 1977 circa in alcuni locali del convento ebbero sede alcune scuole; per un breve periodo il piano terra ospit\u00f2 anche una banda musicale retta dal maestro Guerra.\nNel 1982 vennero eseguiti grandi dei lavori di recupero al complesso conventuale al fine di renderlo idoneo ad ospitare il nuovo Museo civico archeologico (Ozieri); quest'ultimo, inaugurato il 29 giugno 1985, qui rest\u00f2 fino al 2001, quando fu trasferito presso l'ex convento delle Clarisse).\nArchitettura.\nL'edificio fu progettato instile rinascimentale, il convento ha un chiostro porticato rettangolare, con pilastri e arcate a tutto sesto su soli tre lati, essendo il quarto occupato dalla parete sinistra della chiesa. I pilastri del loggiato sono a base rettangolare, con basi squadrate e capitelli modanati a guscio e pianetto.\nI portici sono voltati a crociera e mettevano in comunicazione le parti del monastero del piano terra: cucina, refettorio e cellarium. Al piano superiore erano ubicate invece la sala capitolare e il dormitorio; qui fungevano da collegamento due corridoi coperti con volte a crociera ad arco ribassato. Tra le poche opere d'arte rimaste nel convento, risalire alla fine del Settecento l'affresco realizzato nella volta dell'attuale sala conferenze, che rappresenta San Bonaventura con alcune allegorie delle arti e delle scienze.\nAl centro della parete sud del chiostro, una lastra rettangolare di tufo lavorata a basso rilievo rappresenta l'araldo della famiglia dei De l'Arca, benefattori dei Francescani nel corso di vari secoli. Lo stemma rappresenta un'arca che naviga tra i flutti, sormontata da una croce gigliata alle estremit\u00e0, il tutto contenuto all'interno di un ovale inciso con bordo a doppia linea; agli angoli della lastra (esternamente all'ovale) sono incise delle lettere maiuscole, ovvero D F L T (Don Francisco L'arca Tola)."}
{"id": "2435094", "revid": "599013", "url": "https://it.wikipedia.org/wiki?curid=2435094", "title": "Suore oblate della Provvidenza", "text": "Le Suore Oblate della Provvidenza (in inglese \"Oblate Sisters of Providence\") sono un istituto religioso femminile di diritto pontificio: le suore di questa congregazione pospongono al loro nome la sigla O.S.P.\nStoria.\nLa congregazione venne fondata a Baltimora il 2 luglio 1829 dal sulpiziano James Joubert de la Muraille (1777-1843) e da Mary Elizabeth Lange (1780?-1882) per l'istruzione e l'educazione cristiana delle ragazze di colore.\nL'approvazione della Santa Sede giunse nel 1831. Grazie al sostegno dell'arcivescovo James Whitfield le suore della comunit\u00e0 riuscirono a superare l'iniziale diffienza dei cattolici americani, che non accettavano il fatto che donne nere indossassero l'abito religioso: le suore si diffusero presto anche in altre diocesi americane con l'aiuto del missionario redentorista Thaddeus Anwander.\nAttivit\u00e0 e diffusione.\nLe Oblate della Provvidenza si dedicano a varie opere di assistenza e apostolato (istruzione, catechesi), soprattutto presso le comunit\u00e0 afroamericane e ispanoamericane.\nOltre che negli Stati Uniti d'America (Florida, Maryland, New York), sono presenti in Costa Rica: la sede generalizia (\"Our Lady of Mount Providence Convent\") \u00e8 a Baltimora.\nAl 31 dicembre 2005 l'istituto contava 89 religiose in 5 case."}
{"id": "2435096", "revid": "838137", "url": "https://it.wikipedia.org/wiki?curid=2435096", "title": "Open 13 2008 - Doppio", "text": "Il doppio dell'Open 13 2008 \u00e8 stato un torneo di tennis facente parte dell'ATP Tour.\nArnaud Cl\u00e9ment e Micha\u00ebl Llodra erano i detentori del titolo, ma si sono ritirati a causa di un infortunio alla caviglia sinistra di Clement.\nMartin Damm e Pavel V\u00edzner hanno vinto in finale 7\u20136(0), 7\u20135, contro Yves Allegro e Jeff Coetzee."}
{"id": "2435097", "revid": "1305772", "url": "https://it.wikipedia.org/wiki?curid=2435097", "title": "Giuliano De Risi", "text": "Biografia.\nApprodato in giovane et\u00e0 alla professione giornalistica, \u00e8 stato redattore al servizio esteri e cultura della \u00abVoce Repubblicana\u00bb, collaborando poi con importanti testate italiane quali \u00abL'Astrolabio\u00bb diretto da Ferruccio Parri, \u00abl'Espresso\u00bb, \u00abla Fiera Letteraria\u00bb, \u00abl'Europeo\u00bb, RAI, \u00abAut\u00bb, \u00abMondo Nuovo\u00bb, \u00abCronistoria\u00bb. \u00c8 stato direttore di \u00abLazio, ieri oggi e domani\u00bb, periodico dell'Istituto di Ricerche Economico Sociali \"Placido Martini\".\nInoltre \u00e8 stato capo ufficio stampa del Ministero dei trasporti e del Piano nazionale dei trasporti e consulente del Presidente della Cassa per il Mezzogiorno per l'informazione e le relazioni esterne, consulente del Commissario di Governo dell'Ente EUR, consulente per l'immagine di Capgemini Italia. Ha fatto parte del Comitato Investimenti Esteri nel Mezzogiorno.\nHa collaborato alla realizzazione di indagini come \"Allarme, siam razzisti?\", con l'aiuto delle comunit\u00e0 degli Immigrati in Italia (1994) e \"Prostituzione, droga, AIDS, un'emergenza dal volto umano\" (1994), con la collaborazione della Croce Rossa Italiana e Villa Maraini. Come direttore dell'Agenzia Giornalistica Italia ha realizzato Agimondo.Org, primo portale ufficiale della ONG italiane, AgiAfro, portale di notizie sull'Africa dall'Africa, AgiChina24, primo portale di informazioni giornalistiche e assistenza per imprenditori italiani in Cina.\n\u00c8 membro della giuria del Premio Internazionale di Giornalismo Capri-Agnes, ha fatto parte delle giurie dell'Amalfi Media Coast Award, Premio Tevere di Giornalismo, del Premio Scanno Musica.\n\u00c8 stato direttore responsabile dal 2005 al novembre 2010 dell'Agenzia Giornalistica Italia (AGI). Da maggio 2014 \u00e8 stato nominato Consigliere Speciale incaricato delle Relazioni Internazionali e della Comunicazione in Italia dell'ADA, Acad\u00e9mie Diplomatique Africaine - Coalizione Internazionale per lo Sviluppo. Dal 2011 al 2013 \u00e8 stato Coordinatore Editoriale di \"OIL\", periodico di cultura energetica del Gruppo Eni. Da novembre 2018 \u00e8 il curatore del portale dell\u2019enogastronomia di qualit\u00e0 della testata di economia e finanza FIRSTonline."}
{"id": "2435099", "revid": "247222", "url": "https://it.wikipedia.org/wiki?curid=2435099", "title": "La Canela", "text": "La Canela, valle della cannella, \u00e8 un luogo leggendario dell'America meridionale.\nLa spedizione di Gonzalo Pizarro.\nCome per El Dorado, la sua leggenda nasce dalle speranze nate dopo il viaggio di Cristoforo Colombo. Egli aveva dimostrato la presenza di oro e spezie nelle Americhe, ed il sogno di facili ricchezze favor\u00ec la ricerca nell'entroterra del Nuovo Mondo. \nNel 1541 Gonzalo Pizarro guid\u00f2 una spedizione ad est di Quito assieme a Francisco de Orellana, alla ricerca del \"Paese della cannella\" (\"Pa\u00eds de la Canela\"). Il motivo per cui si misero su questa rotta non viene riportato nei racconti del tempo, a quel tempo l'esistenza di La Canela era un dato di fatto e quindi non aveva bisogno di spiegazioni. Il motivo divenne chiaro solo dopo la pubblicazione della storia di Pedro Cieza de Le\u00f3n, che rimase sotto forma di manoscritto fino al 1871. Secondo Cieza de Le\u00f3n, Gonzalo D\u00edaz de Pineda era recentemente ritornato da un'esplorazione delle Ande. Aveva trovato alcuni alberi che avevano un aroma di cannella, ed aveva saputo dai suoi informatori che non molto ad est esisteva una grande coltivazione di questi alberi. Erano queste \"piantagioni di cannella\" quelle che Gonzalo sperava di trovare.\nA Quito, Gonzalo riusc\u00ec a reclutare 220 spagnoli e 4000 nativi americani. Il secondo in comando, Orellana, fu mandato a Guayaquil per cercare altre truppe e cavalli. Gonzalo Pizarro ed i suoi uomini partirono da Quito nel febbraio del 1541, un mese prima di Orellana, il quale aveva trovate 23 uomini e molti cavalli. In marzo si riunirono nella valle di \"Zumaco\" iniziando la marcia verso il passo andino. Dopo aver seguito il corso del Rio Coca e del Rio Napo, la spedizione inizi\u00f2 a soffrire la mancanza di provviste. A questo punto erano gi\u00e0 morti circa 140 dei 220 spagnoli e 3000 dei 4000 nativi. Costruirono una nave e, nel febbraio del 1542, decisero che Orellana ed altri 50 uomini avrebbero navigato il Napo in cerca di cibo per l'intera spedizione.\nDopo averne atteso invano il ritorno, Gonzalo accett\u00f2 il fatto che la spedizione era stata un fallimento. Decise di cercare una strada pi\u00f9 a nord per raggiungere Quito. Arriv\u00f2 in citt\u00e0 due anni dopo la partenza, con soli 80 compagni sopravvissuti. Orellana, che non aveva trovato cibo e non era riuscito a risalire il fiume per tornare dai compagni, continu\u00f2 a seguire il fiume fino a raggiungere il Rio delle Amazzoni, diventando il primo europeo a percorrerlo interamente fino al delta."}
{"id": "2435108", "revid": "287204", "url": "https://it.wikipedia.org/wiki?curid=2435108", "title": "Casa del Bab", "text": ""}
{"id": "2435109", "revid": "1983214", "url": "https://it.wikipedia.org/wiki?curid=2435109", "title": "Marco Galli (disc jockey)", "text": "\u00c8 una delle colonne portanti di Radio 105 per la quale lavora dal 1987. Attualmente conduce il morning show \"Tutto esaurito\", in onda dal luned\u00ec al sabato dalle 7:00 alle 10:00 su Radio 105.\nBiografia.\nHa iniziato la sua carriera in radio a Radio Music 100, quindi a Radio Deejay, per poi approdare a Radio 105 (dov'\u00e8 tuttora) conducendo in fascia serale (21:00-1:00) il programma 105 Night Express in coppia con Max Venegoni. Dopo quattro stagioni di successi il duo viene spostato alla mattina e nasce il Venegalli Mattin Show programma che per\u00f2 non ottenne i risultati sperati e il duo si scioglie.\nNel 1992 gli viene affidata la fascia pomeridiana che conduce per otto anni pur con tre differenti denominazioni: 105 Generation, 105 Happy Days, 105 Ambaradan (tra i collaboratori: Pizza, Codazzo, Angelo De Robertis).\nNel 1996 si \u00e8 aggiudicato per tre volte di seguito il Telegatto per il miglior programma radiofonico, Happy Days, in onda su Radio 105. Come da lui promesso in precedenza, nel caso avesse vinto per la terza volta il Telegatto, Galli ha indetto l'Ambarathona, una maratona a piedi da Milano a Piacenza per beneficenza, che ha visto protagonista lo staff del programma e diversi ascoltatori, il tutto in collegamento con la radio.. Nel 2000 Marco Galli viene spostato alla sera (20:00-23:00) dove rimane per poco pi\u00f9 di un anno salvo poi essere spostato tra le 13:00 e le 14:00.\nNel maggio 2002 lo staff di Audirone si trasferisce al mattino per sostituire Lo Zoo di 105 con il titolo \"Audirone a Colazione\", dal quale escono tormentoni come \"un milioneee!\" e \"a colazioneee!\". Ad ottobre dello stesso anno nasce Tutto esaurito.\nNel maggio del 2009 il variet\u00e0 Tutto esaurito condotto da Marco Galli, Pizza, Mitch e Squalo, la \"soubrette\" Betty Bettina, la giornalista Carlotta Quadri e i dj Fabio Liuzzi e Walter Fargetta risulter\u00e0 la trasmissione pi\u00f9 ascoltata nel prime time, record assoluto per una emittente privata. \nMarco Galli, sfegatato tifoso interista, \u00e8 sposato e ha due figli. Il 29 aprile 2010 \u00e8 uscito il suo primo libro, \"Una voce, tante voci\". Ha vinto la cuffia d'oro nel 2012."}
{"id": "2435113", "revid": "599013", "url": "https://it.wikipedia.org/wiki?curid=2435113", "title": "Gustavo Romero", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435114", "revid": "247222", "url": "https://it.wikipedia.org/wiki?curid=2435114", "title": "Nina's Choice", "text": "Nina's Choice \u00e8 una raccolta di canzoni della cantante e pianista jazz Nina Simone pubblicata nel 1963."}
{"id": "2435115", "revid": "339392", "url": "https://it.wikipedia.org/wiki?curid=2435115", "title": "72^ Squadriglia Caccia", "text": ""}
{"id": "2435117", "revid": "1543377", "url": "https://it.wikipedia.org/wiki?curid=2435117", "title": "Rub\u00e9n Sosa (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435121", "revid": "131358", "url": "https://it.wikipedia.org/wiki?curid=2435121", "title": "Raymond Kopaszewski", "text": ""}
{"id": "2435126", "revid": "599013", "url": "https://it.wikipedia.org/wiki?curid=2435126", "title": "Fabio Gim\u00e9nez", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435129", "revid": "599013", "url": "https://it.wikipedia.org/wiki?curid=2435129", "title": "Fabi\u00e1n Socorro", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Argentina, al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435133", "revid": "907190", "url": "https://it.wikipedia.org/wiki?curid=2435133", "title": "MIB School of Management", "text": "MIB Trieste School of Management \u00e8 una scuola di management con sede a Trieste.\nStoria.\nMIB Trieste School of Management \u00e8 una \"business school\" internazionale nata nel 1988 su iniziativa di aziende, tra cui Generali, Allianz, illycaff\u00e8, Benetton, Fincantieri e del mondo universitario.\nLa Scuola offre Master in Business Administration (MBA) e Master specialistici in lingua inglese aperti a giovani laureati, anche con esperienza, e programmi specifici per imprenditori, manager e aziende.\nLa sede.\nLa scuola \u00e8 ospitata nel palazzo del Ferdinandeo sulla sommit\u00e0 del colle di Chiadino. \nLa scuola dispone anche di un centro per l'Executive Education, situato nel Collio goriziano, all'interno di Villa Russiz."}
{"id": "2435136", "revid": "767487", "url": "https://it.wikipedia.org/wiki?curid=2435136", "title": "Pablo Parilla", "text": "Carriera.\nDi ruolo laterale, come massimo riconoscimento in carriera ha la partecipazione con la Nazionale di calcio a 5 dell'Argentina a due campionati mondiali: il FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti; ed il FIFA Futsal World Championship 1996 dove i \"gauchos\" sono usciti al primo turno."}
{"id": "2435137", "revid": "1543377", "url": "https://it.wikipedia.org/wiki?curid=2435137", "title": "Mauricio Ferraris", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435138", "revid": "165042", "url": "https://it.wikipedia.org/wiki?curid=2435138", "title": "Ferdinandeo", "text": "Ferdinandeo \u00e8 un palazzo ubicato a Trieste, situato sulla sommit\u00e0 del colle di Chiadino in localit\u00e0 \"Cacciatore\". La facciata principale si trova sulla via Carlo de Marchesetti mentre l\u2019ingresso laterale si trova in Largo Caduti di Nasiriya.\nIl monumentale edificio fu eretto tra il 1856 e il 1858 su progetto dell'architetto Friedrich Hitzig (Berlino, 1811-1881) in onore dell'imperatore Ferdinando I d'Asburgo, che nel 1844 don\u00f2 al Comune di Trieste il \"bosco del Farneto\", oggi parco cittadino comunemente chiamato \"Boschetto\", ed ai cui margini sorge il palazzo.\nAl centro della balaustra sulla parte superiore dell\u2019edificio si trova un gruppo scultoreo composto dalla Giustizie e della Gloria, con al centro il busto dell\u2019imperatore Ferdinando I con sotto l\u2019iscrizione \u201cRECTA TUERI\u201d.\nIl palazzo inizialmente ospit\u00f2 per alcuni decenni l'Hotel Ferdinandeo, per venire poi utilizzato per svariate attivit\u00e0. A seguito della concessione da parte del comune di Trieste, proprietario dell\u2019immobile, dal 1999 il palazzo \u00e8 la sede del MIB Trieste School of Management."}
{"id": "2435139", "revid": "247222", "url": "https://it.wikipedia.org/wiki?curid=2435139", "title": "Nina Simone at Carnegie Hall", "text": "Nina Simone at Carnegie Hall \u00e8 un album \"live\" della cantante e pianista jazz e soul Nina Simone pubblicato nel 1963."}
{"id": "2435140", "revid": "1543377", "url": "https://it.wikipedia.org/wiki?curid=2435140", "title": "Marcelo D\u00edaz (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1992 dove i sudamericani sono giunti alla seconda fase, eliminati nel girone comprendente Olanda, Brasile e Stati Uniti."}
{"id": "2435141", "revid": "599013", "url": "https://it.wikipedia.org/wiki?curid=2435141", "title": "Suore dei Sacri Cuori di Ges\u00f9 e di Maria (Mormaison)", "text": "Le Suore dei Sacri Cuori di Ges\u00f9 e di Maria, dette di Mormaison (in francese \"S\u0153urs des Sacr\u00e9s-C\u0153urs de J\u00e9sus et de Marie\"), sono un istituto religioso femminile di diritto pontificio: le suore di questa congregazione pospongono al loro nome la sigla SS.CC.\nStoria.\nLa congregazione venne fondata a Les Brouzils, in Vandea, il 18 marzo 1818 dal sacerdote Pierre Monnereau (1787-1856) con il permesso di Louis-Marie Baudouin, vicario apostolico di La Rochelle: approvata nel 1822 da Ren\u00e9-Fran\u00e7ois Soyer, vescovo di Lu\u00e7on, il 3 gennaio 1839 Monnerau fece trasferire la casa madre a Mormaison.\nAttivit\u00e0 e diffusione.\nLe Suore dei Sacri Cuori si dedicano all'istruzione della giovent\u00f9, soprattutto nelle regioni rurali, e all'assistenza ai malati, anche a domicilio: la loro spiritualit\u00e0 \u00e8 incentrata sulla devozione ai Sacri Cuori di Ges\u00f9 e Maria.\nOltre che in Francia, sono presenti in Africa (Repubblica del Congo, Madagascar, Senegal) e in America (Canada, Repubblica Dominicana): la sede generalizia, dal 1971, \u00e8 a La Roche-sur-Yon.\nAl 31 dicembre 2005 l'istituto contava 757 religiose in 120 case."}
{"id": "2435146", "revid": "247222", "url": "https://it.wikipedia.org/wiki?curid=2435146", "title": "Folksy Nina", "text": "Folksy Nina \u00e8 un album \"live\" della cantante e pianista jazz Nina Simone pubblicato nel 1964. Il disco contiene brani live tratti dello stesso concerto dell'album precedente (\"Nina Simone at Carnegie Hall\") registrati il 12 maggio 1963."}
{"id": "2435148", "revid": "859693", "url": "https://it.wikipedia.org/wiki?curid=2435148", "title": "Wong Shun Leung", "text": "Era un rispettato insegnante di Wing Chun, nonch\u00e9 allievo di Yip Man.Partecip\u00f2 anche alla realizzazione di un film, intitolato \"Wing Chun: The science of in-fighting\".\nConsiderato da molti un eccellente combattente per via della sua abilit\u00e0 tecnica e rapidit\u00e0 di movimento , era famoso per essersi guadagnato il titolo di \"King of Beimo\", che significa \"re dei combattimenti-sfida\", ossia combattimenti senza regole e protezioni che all'epoca venivano organizzati in modo che ogni combattente potesse testare le proprie abilit\u00e0 e, in caso di vittoria, portare fama e onore al proprio clan di appartenenza.\nWong \u00e8 stato anche insegnante di Bruce Lee insieme a Yip Man, nonch\u00e9 suo \"mentore\", in quanto fu il principale responsabile della sua formazione combattiva ai tempi di Hong Kong, introducendolo ai Beimo e aiutandolo a fronteggiare la paura in combattimento.\nBiografia.\nCominci\u00f2 ad essere addestrato nelle arti marziali in et\u00e0 adolescenziale. Pratic\u00f2 vari stili, tra i quali Tai Qi Quan e Boxe Occidentale, verso la quale ha sempre avuto un certo interesse, considerandola molto efficace ed importante, in quanto i pugili, al contrario della maggior parte dei praticanti di arti marziali tradizionali, si concentrano sull'attacco senza inseguire le mani dell'avversario.\nA causa di un disguido con il suo allenatore di pugilato, egli lasci\u00f2 la palestra di boxe.\nGrazie ai racconti di suo padre e di suo nonno, venne a conoscenza del wing chun e dei maestri del passato esperti in questo stile, come Chan Wah-shun e Leung Jan.\nEgli decise quindi di cercare un insegnante di Wing Chun, per poter toccare con mano questa disciplina.\nTramite alcuni amici del fratello, conobbe colui che pi\u00f9 tardi sarebbe divenuto il suo ultimo insegnante di arti marziali: Yip Man.\nDopo essere stato sconfitto da alcuni allievi minori di quest'ultimo, Wong divenne un membro devoto della scuola Wing Chun.\nYip Man, poco tempo dopo, dichiar\u00f2 che Wong avrebbe impiegato un anno per rendere famoso il wing chun ad Hong Kong. Egli dovette correggersi, in quanto impieg\u00f2 solo 6 mesi per elevare le sue doti combattive, sconfiggere numerosi avversari appartenenti alle altre scuole di Hong Kong ed elevare il Wing Chun da arte marziale locale semi-sconosciuta ad arte del combattimento stimata da tutti.\nGrazie alle sue doti di combattente venne soprannominato \"Gong Sao Wong\" che significa \"re del parlare con le mani\".\nEgli partecip\u00f2, tra i 18 e i 24 anni, ad almeno una sessantina di incontri, dove secondo i giornali locali e lo stesso Bruce Lee, ne usc\u00ec sempre vincitore.\nWong Shun-leung era anche un medico della medicina cinese tradizionale e un calligrafo autodidatta.\nPersonalit\u00e0 e Insegnamenti.\nNonostante la sua fama di combattente e insegnante lo abbia sempre preceduto, egli era una persona piuttosto umile.\nHa sempre rifiutato appellativi come maestro o \"GrandMaster \", in quanto negli anni sono stai utilizzati in modo spropositato e senza criterio, preferendo essere conosciuto semplicemente come \"insegnante\".\nPer quanto riguarda il tema dell'autodifesa, Wong diceva \" se imparate il kung fu, il vostro scopo \u00e8 combattere. Se non potete combattere e vincere, come potete difendervi??\"\nA suo parere \u00e8 molto pi\u00f9 importante esercitarsi duramente anzich\u00e9 perdersi nei miti e leggende che donano un certo alone di mistero al kung fu o a perdersi in inutili stilismi artistici, solo cos\u00ec \u201cci si trasforma in un Maestro del sistema e non nel relativo schiavo\u201d.\nPer Wong non fa differenza quanto anziani siete nel sistema, ma quanto abili siete. Egli considerava il\nWing Chun un'abilit\u00e0 pi\u00f9 che un'arte.\nNel descrivere il Win Chun egli disse : \" Il W.C. Kung fu \u00e8 un'arma molto specializzata, una scienza del combattimento, la cui intenzione \u00e8 di creare l'incapacit\u00e0 totale di un avversario. \u00c8 diretto, efficiente e mortale \" .\nWong spronava i suoi allievi a non seguire ciecamente l'istruttore copiandolo alla lettera in quanto le differenze d'et\u00e0, esperienza, costituzione fisica, influenzano il senso in cui uno fa le cose, quindi \u00e8 importante esprimere se stessi non limitandosi a copiare l'insegnante, altrimenti si ostacolerebbe l'effettivo e genuino miglioramento delle proprie abilit\u00e0.\nDicendo questo, Wong non suggeriva che l'allievo dovesse alterare i principi del wing chun a suo piacimento, al contrario egli promuoveva che nel costante tramandare e\nnell'esercitare le abilit\u00e0 del Wing Chun, lo si faccia esattamente come egli stesso le ha imparate.\nTuttavia, accettava il fatto che ciascuno \u00e8 diverso e adottava\nquindi il metodo pi\u00f9 realistico per tramandare l'essenza del Wing Chun sotto forma di concetti e principi di base che gli allievi sono liberi di interpretare ed utilizzare adattandoli a s\u00e9 stessi.\nWong Shun-leung ha dedicato buona parte della sua vita a comprendere e sviluppare il Wing Chun, insegnandolo non solo in Asia ma anche nel resto del mondo, promuovendo lo sviluppo di scuole negli altri continenti, insegnando a chiunque avesse intenzione di apprenderle senza badare all'etnia, credo religioso o arte marziale d'appartenenza.\nLa sua filosofia non badava all'estetica ma era pregna di sostanza.\nEgli affermava di aver raggiunto il suo livello di abilit\u00e0 semplicemente \"migliorandosi ogni giorno attraverso l'addestramento\".\nGli allievi pi\u00f9 rappresentativi sono di seguito elencati:"}
{"id": "2435151", "revid": "256896", "url": "https://it.wikipedia.org/wiki?curid=2435151", "title": "Suore orsoline", "text": ""}
{"id": "2435152", "revid": "767487", "url": "https://it.wikipedia.org/wiki?curid=2435152", "title": "Altaria (gruppo musicale)", "text": "Altaria \u00e8 un gruppo musicale power metal finlandese fondato nel 2000 a Jakobstad.\nStoria.\nIl gruppo viene formato nel 2000 da Marko Pukkila e Tony Smedjebacka, successivamente affiancati dal cantante Johan Mattjus e dal chitarrista Jani Liimatainen, gi\u00e0 chitarrista dei Sonata Arctica. Originariamente il nome del gruppo era Blindside. I temi trattati riguardano la religione e tematiche fantasy."}
{"id": "2435153", "revid": "24877951", "url": "https://it.wikipedia.org/wiki?curid=2435153", "title": "Wong-Shun Leung", "text": ""}
{"id": "2435154", "revid": "24877960", "url": "https://it.wikipedia.org/wiki?curid=2435154", "title": "Wong-Shun-Leung", "text": ""}
{"id": "2435155", "revid": "1305772", "url": "https://it.wikipedia.org/wiki?curid=2435155", "title": "Belfast (Elton John)", "text": "Belfast \u00e8 un brano composto e interpretato dall'artista britannico Elton John; il testo \u00e8 di Bernie Taupin. Il brano \u00e8 contenuto in una versione del singolo \"Please\".\nIl brano.\nCostituisce il sesto brano dell'album \"Made in England\"; rispecchia adeguatamente i propositi di Elton sulla produzione del disco, essendo completamente scevro da qualsivoglia influenza elettronica. Torna invece su uno stampo classico, tipico dei primi lavori della rockstar; ne \u00e8 un esempio la sezione d'archi che apre il pezzo (il sound, molto simile a quello udibile nel finale di \"Believe\", mette in evidenza il magniloquente arrangiamento di Paul Buckmaster). Il brano prende avvio mediante una lunga introduzione strumentale, durante la quale si verificano cambi di tempo e si sovrappongono diversi elementi armonici. Solo in un secondo momento l'orchestra lascia spazio al solo pianoforte: Elton inizia quindi a cantare il testo di Bernie, riflessivo e meditativo (si parla chiaramente della tormentata citt\u00e0 irlandese di Belfast). La melodia, basata allora sull'onnipresente pianoforte di John, \u00e8 tranquilla ma malinconica, e sembra arrivare al suo culmine solo nelle ultime fraseggiature. Alla fine del pezzo, inoltre, vengono messi in evidenza tipici strumenti della musica folk irlandese."}
{"id": "2435157", "revid": "729019", "url": "https://it.wikipedia.org/wiki?curid=2435157", "title": "Aurelio Padovani", "text": "Biografia.\nFiglio di Vincenzo Padovani e di Maria Annunziata Braccioli, si diplom\u00f2 Perito industriale, presso l'Istituto Tecnico Industriale \"Alessandro Volta\" di Napoli, si arruol\u00f2 volontario come Allievo Sergente, a 18 anni, nel 1907, nell'11\u00ba Reggimento Bersaglieri, accasermato nella Caserma di Pizzofalcone a Napoli. Nel 1910 si sposa con una maestra elementare, Ida Archinard; ebbero 6 figli.\nVolontario nella guerra di Libia, dove combatte a Sciara Sciat, essendo uno degli 11 sopravvissuti nelle file italiane in quella battaglia. Riceve una medaglia di Bronzo al V.M. il 1\u00ba agosto 1912, da Sottotenente, passa dal Complemento al Servizio Permanente Effettivo con R.D. del 12 agosto 1912 (G.U.R.d'I. n\u00ba 204 del 29 agosto 1912).\nPassa ai reparti ciclisti dei Bersaglieri, e Sottotenente partecipa alla prima guerra mondiale dove ottenne ben 3 medaglie d'argento al V.M., perdendo sull'Hermada, il 23 aprile 1916 un piede. Promosso da Sottotenente a Tenente con D.Lgt. del 29 luglio 1915 (G.U.R.d'I. n\u00ba 204 del 17 agosto 1915).\nAdesione al fascismo.\nFond\u00f2 il Fascio napoletano il 4 aprile 1920, insieme all'avvocato Domenico Miranda, al capitano Alberto Navarra degli Arditi e all'avvocato Pasquale Spiezia. Nel marzo 1921, fu eletto Segretario politico del Fascio di Napoli, mentre dall'ottobre dello stesso anno occup\u00f2 la carica di Segretario Provinciale, divenendo l'organizzatore del fascismo campano e partecipando, nello stesso anno, al Congresso Fascista a Roma. Nel novembre 1921 fu eletto nel Comitato centrale del Partito Nazionale Fascista. Il 1\u00ba ottobre 1922, da Capitano, fu collocato a riposo con R.D. del 5 agosto 1922 (G.U.R.d'I. n\u00ba 252 del 26 ottobre 1922). All'inizio del 1922 cominci\u00f2 lo sciopero portuale che dur\u00f2, con alterne vicende, sei mesi, durante i quali Padovani svolse un'intensa azione che valse a far cessare lo sciopero ed a determinare il passaggio di tutte le organizzazioni portuali al sindacalismo fascista. Aurelio Padovani fu uno dei cinque Comandanti di Zona che vollero la Marcia su Roma ed organizz\u00f2 le Squadre di Azione della Campania, condotte a Roma dal 27 al 31 ottobre 1922.\nSegretario regionale dei Fasci della Campania, organizz\u00f2 l'adunata di Napoli, al campo sportivo dell'Arenaccia e comand\u00f2 la sfilata per le vie cittadine e, al Teatro San Carlo, fu lui a presentare Benito Mussolini al popolo napoletano. Luogotenente generale della Milizia Volontaria per la Sicurezza Nazionale fino al maggio 1923.\nNel maggio del 1923, fu espulso dal Partito Nazionale Fascista e poi riammesso. Successivamente si dimise, in contrasto con l'apertura del P.N.F. agli esterni. Le dimissioni, respinte per due volte, furono infine accettate dopo che egli ebbe respinto anche il Comando di Zona di Bologna, che gli era stato offerto.\nMor\u00ec a Napoli il 16 giugno del 1926 alle 17:30, in via Generale Giordano Orsini, 46, in seguito al crollo della balaustra di un balcone al quarto piano: quel pomeriggio, per rispondere al saluto della folla l\u00ec convenuta nel giorno del suo onomastico, il \"Comandante\" si era affacciato con un gruppo di amici a lui pi\u00f9 vicini, quando all'improvviso ci fu il crollo fatale in cui perirono, oltre che lo stesso Padovani, altre otto persone: Ferdinando Vetere (avvocato), Salvatore Grasso (squadrista di Mugnano ventiquattrenne), Raffaele Esposito, Salvatore Schioppa (brigadiere della Milizia Portuaria), Alfredo de Filippis, Luigi Corcione (quindicenne), Antonino Micillo (elettricista di Giugliano in Campania) e Giovanni Dell'Aquila (appaltatore), mentre i feriti furono quattro, tutti gravi ma si salvano: Pasquale Ruocco, Nicola Cioffi (professore), Francesco Iodice e Fortunata Decenza (portinaia dello stabile).\nDopo la morte.\nDopo la sua morte fu costruita una statua monumentale per ricordare il suo ruolo di sindacalista rivoluzionario nel recinto degli uomini illustri nel Cimitero di Poggioreale a Napoli. Un altro monumento a lui dedicato fu inaugurato a Napoli nella piazza Santa Maria degli Angeli a Pizzofalcone nel 1934: fu progettato da Marcello Canino e scolpito da Carlo de Veroli, con la collaborazione di Guglielmo Roehrssen, e in quel momento la piazza cambi\u00f2 nome e prese quello del comandante fascista. La piazza mantenne il nuovo nome, e l'imponente monumento, per una decina d'anni.\nNel dopoguerra la volont\u00e0 di cancellare ogni simbolo del fascismo port\u00f2 alla rimozione delle statue ed alla restituzione dell'antica toponomastica. Nel mese di marzo del 2010 i resti del monumento sono stati ritrovati nel tunnel borbonico nella zona del Chiatamone, sepolti sotto cumuli di macerie."}
{"id": "2435165", "revid": "2091899", "url": "https://it.wikipedia.org/wiki?curid=2435165", "title": "La Isabela", "text": "La Isabela si trova a Puerto Plata, nella Repubblica Dominicana, ed \u00e8 considerato il primo insediamento europeo nel Nuovo Mondo.\nStoria.\nFu fondata da Cristoforo Colombo in onore della regina Isabella di Castiglia durante il secondo viaggio del 1493. Avvenne dopo la scoperta del fatto che il forte di La Navidad, costruito durante il primo viaggio, era stato completamente distrutto dai nativi Taino. L'obbiettivo dell'insediamento era la ricerca di metalli preziosi.\nLa Isabela fu colpita da due dei primi uragani atlantici osservati dagli europei, nel 1494 e nel 1495. Fame e malattie portarono presto ad ammutinamenti, punizioni, disillusioni ed ulteriore fame e malattie. Si giunse al punto in cui un gruppo di coloni, guidati da Bernal di Pisa, tent\u00f2 di catturare numerose navi per fare ritorno in Spagna. La Isabella sopravvisse fino al 1496, quando Colombo decise di abbandonarla per un nuovo insediamento in quella che oggi \u00e8 Santo Domingo.\nStoria della colonia.\nDopo il suo primo viaggio verso il nuovo mondo, Colombo ritorn\u00f2 a Hispaniola con 17 navi e 1200 uomini.\nIniziarono cos\u00ec a costruire case, magazzini oltre ad una chiesa cattolica romana ed una casa per Colombo.\nTra i primi coloni vi erano infatti soldati, falegnami, scalpellini ed altri lavoratori e non mancavano nemmeno sacerdoti e nobili.\nPer nutrirsi portarono maiali, cavalli, grano e canna da zucchero ma assieme a queste merci arrivarono anche ratti e microbi.\nL'insediamento aveva una superficie di due ettari .\nNel mese di marzo, 1494, gli uomini di Colombo cominciarono a cercare tra le montagne di Hispaniola, assieme agli indiani Taino, l'oro. Ne venne ritrovata una piccola quantit\u00e0.\nNel mese di giugno del 1495, una grande tempesta che i Taino chiamavano uragano colp\u00ec l'isola. I Taino si ritirarono verso le montagne, mentre gli spagnoli rimasero nella colonia. Diverse navi vennero affondate, tra cui l'ammiraglia, la Marie-Galante. \nBarili, Cannoni ed ancore di quel periodo furono trovati nella baia.\nDentro alle grotte nell'isola i nativi Taino raffigurarono immagini del sole, piante, animali, forme strane, le persone, i volti barbuti, e le navi a vela.\nAnche se i documenti storici non parlano n\u00e9 delle presenza di donne n\u00e9 di africani, resti di scheletri nelle fosse indicano la presenza di almeno una donna europea e si riscontra l'origine africana di altri scheletri, ma se quest'ultimi fossero marinai o schiavi non \u00e8 ancora stato determinato.\nSpedizioni ripetute in montagna non trovarono per\u00f2 l'oro. \nI coloni, per le loro spedizioni, sequestrarono almeno 1600 nativi Taino. \nMolti dei quali furono in seguito portati in Spagna come schiavi. \nAltri furono costretti in schiavit\u00f9 nella colonia. Gli spagnoli imposero una tassa su tutti i \nmaschi Taino oltre quattordici anni ancora liberi. \nA ciascuno fu richiesto di portare una certa quantit\u00e0 d'oro. \nQuesta \u00e8 stata la prima imposta conosciuta dagli europei nel Nuovo Mondo. Ben presto, scoppiarono battaglie tra i coloni e la trib\u00f9 dei Taino.\nRitrovamenti di ossa nella colonia mostrano che i coloni erano giovani e utilizzati per lavori pesanti. Erano generalmente sani. La maggior parte erano al di sotto dei trent'anni e pochi sui quarantacinque anni. Tuttavia, il 20% di loro mor\u00ec nel giro di quattro anni. \nIn nessuna delle ossa furono trovati segni di traumi.\nNel 1496, le colture impiantate dagli europei stentavano a crescere, cos\u00ec i coloni vivevano con piccole quantit\u00e0 di grano razionato, pancetta e fagioli secchi. La gente divenne affamata e disperata.\nI coloni non riuscirono ad adattare le loro fonti di cibo ed almeno il 50% di loro aveva lo scorbuto. Iniziarono cos\u00ec a morire di malattie come l'influenza. \nNel 1498 la colonia fu abbandonata dagli europei.\nI Taino soffrirono le malattie in modo pi\u00f9 acuto. Gli europei portarono il vaiolo, il morbillo ed il tifo, che erano mortali per i popoli indigeni. Omicidio, schiavit\u00f9 e malattia azzerarono i Taino nell'arco di una generazione."}
{"id": "2435166", "revid": "80339", "url": "https://it.wikipedia.org/wiki?curid=2435166", "title": "Bol'\u0161aja Kuonamka", "text": ""}
{"id": "2435167", "revid": "80339", "url": "https://it.wikipedia.org/wiki?curid=2435167", "title": "Grande Kuonamka", "text": ""}
{"id": "2435168", "revid": "80339", "url": "https://it.wikipedia.org/wiki?curid=2435168", "title": "Bolshaya Kuonamka", "text": ""}
{"id": "2435170", "revid": "1005847", "url": "https://it.wikipedia.org/wiki?curid=2435170", "title": "Fiorello Gramillano", "text": "Biografia.\nLaureatosi in chimica all'Universit\u00e0 di Perugia, ha insegnato in diverse scuole della provincia di Ancona e dal 2000 al 2009 \u00e8 stato preside del liceo scientifico \"Galileo Galilei\" di Ancona. Sposato con due figli.\nConsigliere comunale dal 1997 al 2001 e presidente della Prima Circoscrizione del comune di Ancona dal 2001 al 2006 e dal 2007 al 2009 nelle file dei Democratici di Sinistra.\nNel 2009 vince le primarie cittadine del Partito Democratico prevalendo su Stefania Benatti e Pierfrancesco Benadduci. Al primo turno delle successive elezioni comunali ottiene 23.991 voti di coalizione corrispondenti al 40,91% dei suffragi. Nel ballottaggio successivo batte il candidato del centro-destra Giacomo Bugaro con il 56,75% dei voti (affluenza 62,08%). La sua coalizione \u00e8 formata da:\nDurante il suo mandato si \u00e8 dimesso due volte, ma le ha sempre ritirate entro i 20 giorni previsti dalla legge: luglio 2011 e febbraio 2012.\nHa rassegnato nuovamente le dimissioni dalla carica il 27 dicembre 2012, diventate effettive il 16 gennaio 2013 (seconda volta in pochi anni che la citt\u00e0 viene commissariata).\nDal 2014 presidente dell'Associazione \"Ragazzi e Amici del Galilei\".\nDal 2015 presidente della fondazione \"Unione Anconitana\", soggetto che si occupa della gestione dell'Ancona Calcio attraverso l'associazione di tifosi \"Sosteniamolancona\"; primo concreto caso di societ\u00e0 calcistica italiana in mano ai propri sostenitori."}
{"id": "2435171", "revid": "1745361", "url": "https://it.wikipedia.org/wiki?curid=2435171", "title": "Abiatico", "text": "Il termine abiatico (o nipote abiatico) \u00e8 un singenionimo usato per indicare in lingua italiana il \"nipote del nonno\" (figlio del figlio). Il termine deriva dal latino \"aviaticus\" e quindi da \"avus\" (nonno).\nNei documenti redatti in lingua latina l'abiatico era descritto come nipote \"ex filio\" per distinguerlo, l\u00e0 ove fosse necessario non rischiare confusioni, con il \"nipote di zio\" (figlio del fratello/sorella), in latino distinto come \"ex fratre\". Tale consuetudine \u00e8 stata mantenuta in italiano ad esempio in campo giuridico (si veda la voce Successione legittima).\nLa lingua italiana ha mantenuto dal latino \"nep\u014ds\" e \"neptis\" entrambi i significati di nipote, sia per indicare il \"figlio del figlio o della figlia\" (l'abiatico) sia il \"figlio del fratello o della sorella\".\nAltre lingue, anche romanze, hanno sviluppato termini diversi per indicare il diverso grado di parentela, come avviene ad esempio nel francese (\"petit-fils\" ~ \"neveu\"), spagnolo (\"nieto\" ~ \"sobrino\"), catalano (\"n\u00e9t\" ~ \"nebot\"), portoghese (\"neto\" ~ \"sobrinho\") e anche l'inglese (\"grandson\" ~ \"nephew\"), il tedesco (\"Enkelsohn\" ~ \"Neffe\"), il polacco (\"wnuk\" ~ \"bratanek\"), il ceco (\"vnuk ~ synovec\"). Il romeno, come la lingua italiana, utilizza la parola \"nepot\", e le sue declinazioni, sia per indicare il \"nipote di nonno\", e quindi l'abiatico, sia il \"nipote di zio\".\nPur essendo formalmente corretto, il termine \"abiatico\" non \u00e8 mai diventato di uso comune nell'italiano a livello nazionale. \u00c8 un po' pi\u00f9 diffuso nell'Italia settentrionale, in particolare in Lombardia, dove si pu\u00f2 mettere in relazione con la voce dialettale lombarda \"bi\u00e0dec\"."}
{"id": "2435173", "revid": "287204", "url": "https://it.wikipedia.org/wiki?curid=2435173", "title": "Minute Maid Park", "text": "Il Minute Maid Park, soprannominato The Juice Box e precedentemente noto con il nome di The Ballpark at Union Station, Enron Field e Astros Field, \u00e8 uno stadio di baseball situato nella citt\u00e0 di Houston, in Texas, Stati Uniti. Ospita gli incontri casalinghi degli Houston Astros, squadra che milita nella Major League Baseball (MLB).\n\u00c8 stato progettato per sostituire il vecchio Astrodome e i lavori di costruzione sono iniziati il 1\u00ba novembre 1997.\n\u00c8 uno dei sei stadi della MLB dotati di un tetto retrattile.\nIl 26 gennaio 2020 ha ospitato la WWE Royal Rumble.\nConcerti.\nMadonna tenne qui un concerto facente parte del suo Sticky &amp; Sweet Tour il 16 novembre 2008, il suo primo concerto in Texas dopo 18 anni, a cui assistettero 41.498 spettatori.\nIl 5 novembre 2011 Taylor Swift si esib\u00ec al Minute Maid Park all'interno del suo Speak Now World Tour. La cantante statunitense stabil\u00ec un record assoluto di presenze allo stadio, registrando 42.905 spettatori."}
{"id": "2435177", "revid": "21921", "url": "https://it.wikipedia.org/wiki?curid=2435177", "title": "Imaginaci\u00f3n", "text": "Imaginaci\u00f3n \u00e8 un album in studio del gruppo musicale cileno Inti-Illimani, pubblicato nel 1984. \u00c8 il loro primo lavoro interamente strumentale. \nDescrizione.\nL'album contiene sia brani gi\u00e0 incisi in precedenza (tutti registrati nuovamente) sia alcuni brani inediti. Questo disco \u00e8 anche il primo registrato in digitale dal gruppo.\nProprio a causa dei limiti imposti dalle registrazioni digitali dell'epoca, il gruppo decise di incidere esclusivamente brani senza le voci.\nDei quattro brani inediti: \n\"La ronda\" era stata scritta per lo spettacolo teatrale \"Don Quijote\" di Mariano Rigillo mentre \"El vals\" per la colonna sonora del film \"Avskedet\" della regista finnico-svedese Tuija-Maija Niskanen,\n\"Danza di Cala Luna\", dedicata alla omonima spiaggia della Sardegna, contiene al suo interno sia influenze dal ballo tondo sardo sia richiami alla musica popolare svedese, in particolare della regione di Dalarna,\n\"La marusa\", un brano per chitarra e cuatro venezuelano, nasce da alcune sessioni compositive in coppia tra Horacio Salinas e Jorge Ball, musicista e polistrumentista venezuelano, in quegli anni liutaio a Cremona, che qui entra nel gruppo del quale far\u00e0 parte in pi\u00f9 occasioni, ma sempre per brevi periodi, suonando anche il flauto traverso, l'ottavino, la quena, e i sikus.\nA causa della fine del loro contratto con la EMI Italiana, in Italia il disco esce autoprodotto: il vinile esce per l'etichetta Inti-Illimani, caratterizzata dal marchio che raffigura un andino stilizzato che vola su di un lama ascoltando musica dalle cuffie. \nNella prima edizione le tracce sono solo 12, alcune delle quali presentano titoli tradotti in italiano. \nNelle ristampe in CD verranno aggiunti 4 brani inizialmente esclusi: \"Calambito temucano\", \"Pascua linda\", \"Huajra\" ed \"El vals\"."}
{"id": "2435183", "revid": "1305772", "url": "https://it.wikipedia.org/wiki?curid=2435183", "title": "Museo di paleontologia", "text": "Un museo di paleontologia \u00e8 un istituto che custodisce reperti di interesse paleontologico. "}
{"id": "2435191", "revid": "247222", "url": "https://it.wikipedia.org/wiki?curid=2435191", "title": "Nina Simone in Concert", "text": "Nina Simone in Concert \u00e8 un album \u00e8 un album \"live\" della cantante e pianista jazz Nina Simone pubblicato nel 1964."}
{"id": "2435192", "revid": "123302663", "url": "https://it.wikipedia.org/wiki?curid=2435192", "title": "Museo di paleontologia di Napoli", "text": "Il Museo di Paleontologia di Napoli \u00e8 il pi\u00f9 recente dei quattro afferenti al Centro musei delle scienze naturali e fisiche dell'Universit\u00e0 Federico II.\nVenne istituito nel 1932 anche se gi\u00e0 prima di questa data, nell'Ottocento, collezioni fossili erano ospitate nel Real Museo Mineralogico di Napoli. Oggi si trova nel Chiostro dei Santi Marcellino e Festo.\nEspone diverse collezioni: pesci fossili provenienti da Giffoni Vallepiana, Pietraroia e Castellammare di Stabia, mammiferi (come un cranio di un giovane \"Elephas antiquus italicus\"), fossili di vegetali tra cui una palma fossile completa, rettili marini e rettili volanti.\nDal 1996 \u00e8 presente un esemplare fossile molto ben conservato di Allosaurus fragilis proveniente dal Nord America. Sempre per quanto riguarda i dinosauri, troviamo resti di uova, pelle e frammenti ossei nonch\u00e9 calchi dello Scipionyx samniticus (il noto 'Ciro') e del cranio di Oviraptor."}
{"id": "2435193", "revid": "287204", "url": "https://it.wikipedia.org/wiki?curid=2435193", "title": "Club de Regatas Corrientes", "text": "Il Club de Regatas Corrientes, spesso conosciuto con il semplice nome di Regatas, \u00e8 una polisportiva di Corrientes, in Argentina, fondata in data 27 settembre 1923.\nIl club nacque per mano di un gruppo di appassionati di canottaggio e nuoto: la citt\u00e0 di Corrientes si trova infatti sulla riva orientale del fiume Paran\u00e1. A met\u00e0 degli anni settanta fu costruito un impianto capace di ospitare 4.000 persone, dove la sezione cestistica inizi\u00f2 a giocare le proprie partite interne. Tra le strutture \u00e8 anche presente una piscina di 25 metri coperta e riscaldata.\nIl club \u00e8 oggi attivo nelle seguenti discipline: pallacanestro, pallavolo, ginnastica, judo, canottaggio, nuoto, sollevamento pesi, vela, tennis tavolo, karate, taekwondo, scacchi.\nDal 2004 la sezione cestistica milita nella massima serie argentina, il campionato LNB. Nel 2008 ha vinto la Liga Sudamericana, manifestazione continentale, battendo i brasiliani del Flamengo nelle finali. Altri trofei vinti sono la conquista della Copa Argentina 2007, del Torneo S\u00faper 8 nel 2008 e della Copa Desaf\u00edo 2008 e 2009."}
{"id": "2435194", "revid": "784269", "url": "https://it.wikipedia.org/wiki?curid=2435194", "title": "Rangers Ballpark in Arlington", "text": ""}
{"id": "2435196", "revid": "1543377", "url": "https://it.wikipedia.org/wiki?curid=2435196", "title": "Jos\u00e9 Manuel Rodr\u00edguez Delgado", "text": "Biografia.\nDopo aver studiato medicina a Madrid si rec\u00f2 a Yale dove divenne docente. La sua fama la si deve alle sue ricerche sulla stimolazione elettrica del cervello, invent\u00f2 lo stimoceiver apparecchio che se impiantato nel cervello registrava l'attivit\u00e0 elettrica e poteva fornire elettricit\u00e0 con impulsi radiocomandati a distanza, in pratica il primo chip impiantabile. Il suo esperimento che rabbon\u00ec il toro mentre caricava il torero nell'arena di Cordova nel 1963, divenne famoso e il New York Times lo defin\u00ec come un grande spettacolo.\nNel 1972 con un esperimento dimostr\u00f2 che in diversi animali stimolati artificialmente per reagire aggressivamente,l'animale metter\u00e0 in atto l'aggressivit\u00e0 solo nei confronti di soggetti con posizione identica o inferiore alla sua,e non di fronte a membri gerarchicamente superiori."}
{"id": "2435200", "revid": "1305772", "url": "https://it.wikipedia.org/wiki?curid=2435200", "title": "Quatro", "text": "Quatro \u00e8 un album di Suzi Quatro uscito nell'ottobre del 1974. \n\u00c8 rimasto per 6 settimane al primo posto in classifica in Australia.\nClassifica.\nAlbum\nSingoli"}
{"id": "2435205", "revid": "599013", "url": "https://it.wikipedia.org/wiki?curid=2435205", "title": "Akagan\u00e9ite", "text": ""}
{"id": "2435206", "revid": "24878728", "url": "https://it.wikipedia.org/wiki?curid=2435206", "title": "Regatas Corrientes", "text": ""}
{"id": "2435215", "revid": "729019", "url": "https://it.wikipedia.org/wiki?curid=2435215", "title": "Gran Premio d'Olanda 1966", "text": "Il Gran Premio d'Olanda 1966 fu una gara di Formula 1, disputatasi il 24 luglio 1966 sul Circuito di Zandvoort. Fu la quinta prova del mondiale 1966 e vide la vittoria di Jack Brabham su Brabham-Repco, seguito da Graham Hill e da Jim Clark.\nNote.\n\"Salvo indicazioni diverse le classifiche sono tratte da . Il tipo di vettura utilizzato \u00e8 desunto dal database di www.oldracingcars.com\""}
{"id": "2435216", "revid": "1149807", "url": "https://it.wikipedia.org/wiki?curid=2435216", "title": "Broadway-Blues-Ballads", "text": "Broadway-Blues-Ballads \u00e8 un album della cantante e pianista jazz Nina Simone pubblicato nel 1964."}
{"id": "2435220", "revid": "2036644", "url": "https://it.wikipedia.org/wiki?curid=2435220", "title": "Coppa di Lega di Singapore", "text": "La Coppa di Lega di Singapore era una competizione calcistica a cui partecipavano le squadre della S-League.\nLa prima edizione si svolse nel 1997. A partire dal 1998 il torneo fu ribattezzato Singapore Cup ed aperto anche ai club che non militavano nella S-League. Nel 2007 \u00e8 stata creata una nuova manifestazione rivolta solo ai club di prima divisione che ha ripreso il nome di Coppa di Lega di Singapore (\"Singapore League Cup\")."}
{"id": "2435226", "revid": "744595", "url": "https://it.wikipedia.org/wiki?curid=2435226", "title": "Idrossido di ferro", "text": ""}
{"id": "2435227", "revid": "1833487", "url": "https://it.wikipedia.org/wiki?curid=2435227", "title": "Franco Simone", "text": "Biografia.\nNato ad Acquarica del Capo nel Salento, sesto di nove figli, dopo gli studi al Liceo Classico \"Dante\" di Casarano, si iscrisse alla facolt\u00e0 di Ingegneria alla Sapienza di Roma. Esord\u00ec ufficialmente nel 1972, quando vinse il Festival di Castrocaro con la canzone \"Con gli occhi chiusi (e i pugni stretti)\". Partecip\u00f2 nel 1973 al variet\u00e0 Canzonissima, condotto in quell'edizione da Pippo Baudo e l'anno seguente, con la canzone \"Fiume grande\", al Festival di Sanremo, senza raggiungere la finale, ma ottenendo successo nelle vendite anche nelle sue versioni in spagnolo (\"Rio Grande\") ed in francese (\"Je ne comprends plus rien\").\nNel 1976 usc\u00ec l'album \"Il poeta con la chitarra\", dal quale venne estratto il singolo \"Tu... e cos\u00ec sia\", che, scalata la classifica italiana, conferm\u00f2 il successo del cantautore anche nei paesi di lingua spagnola. Da quell'album venne tratto un secondo singolo, \"Tentazione\", che lo port\u00f2 tra i vincitori dell'edizione invernale del Festivalbar ed un terzo singolo con una pregevole cover di \"Il cielo in una stanza\" di Gino Paoli.\nNel 1977 ottenne a Monticelli Terme il premio \"Paroliere\" dalla critica per i suoi testi poetici che gli hanno valso l'appellativo di \"poeta con la chitarra\".\nNello stesso anno, TV Sorrisi e Canzoni gli confer\u00ec il Telegatto come \"Rivelazione dell'anno\" e per due anni consecutivi, nel 1977 e 1978, vinse la Gondola d'oro a Venezia per i brani \"Tu... e cos\u00ec sia\" e \"Il cielo in una stanza\".\nNel 1977 pubblic\u00f2 l'album \"Respiro\", con la canzone \"Respiro\" ritenuta un classico della canzone autoriale italiana ma che includeva anche il brano \"Cara droga,\" una lettera come atto di accusa ai danni morali e materiali della droga, \"Dubbi\" ed \"Il vecchio del carrozzone\".\nNel 1978 con l'album \"Paesaggio\" conferm\u00f2 il suo successo in Italia e rest\u00f2 per circa tre anni consecutivi nelle classifiche dell'America Latina. In particolare la versione spagnola della canzone \"Paesaggio\" (\"Paisaje\") raggiunse il 1\u00ba posto nella Hit Parade argentina nel 1978, per tornarci nel 1995 nella versione cumbia cantata da Gilda e nel 2011 da Vicentico. \"Paisaje\" \u00e8 entrata a far parte del patrimonio musicale latino-americano con decine di cover incise da cantanti e gruppi. L'album includeva anche \"La casa in via del Campo\", versione italiana, tradotta da Roberto Arnaldi del fado portoghese \"Vou dar de beber a dor\", reso celebre da Am\u00e1lia Rodrigues, e canzoni come \"Origini\", \"Gocce\" e \"La Ferrovia,\" una canzone autobiografica sulla sua giovinezza da studente.\nNel 1979 pubblic\u00f2 l'album \"Franco Simone\" con canzoni come \"Sono nato cantando\" ed \"A quest'ora\".\nDel 1980 \u00e8 l'album \"Racconto a due colori\" che include successi come \"Tu per me\" e la cover di \"Il mondo\".\nNel 1981 una antologia di brani, tratti dagli album \"Franco Simone\" (1980) e \"Racconto a due colori\" (1980), intitolata \"Recital\" fu tradotta ed incisa in neo-greco col titolo di \"Les na nai agap\u00e8\".\nNel 1982 pubblic\u00f2 l'album \"Gente che conosco\" che contiene canzoni come \"Francesca\" e \"Sogno della galleria\" con la quale partecip\u00f2 al Festivalbar.\nNel 1984, a testimonianza della sua esperienza di viaggio in camper, pubblic\u00f2 l'album \"Camper\" che, oltre ad \"Orizzonte\", \"Se dipingessi mia madre\" e \"Via da Amsterdam,\" contiene la canzone \"Ritratto\" con la quale partecip\u00f2 per la seconda ed ultima volta al Festival di Sanremo nel 1985.\nDel 1986 \u00e8 l'album \"Il pazzo, lo zingaro ed altri amici\" che include \"Gli uomini\" gi\u00e0 presentato al Disco per l'estate 1985 al Festival di Saint Vincent.\nDirad\u00f2 in seguito le sue apparizioni televisive, pur continuando a produrre nuovi dischi e ad esibirsi in Italia e all'estero. Le sue canzoni incise in spagnolo, erano regolarmente in classifica in America Latina e lo portarono di riflesso anche nelle classifiche statunitensi.\nNel 1989 pubblic\u00f2 l'album \"Tot\u00f2\" sul mercato italiano e l'album \"El comico\", con il brano \"Magica\", versione in lingua spagnola di \"Malafemmena\" di Tot\u00f2. L'album include, tra gli altri, il brano ecologista \"Amazzonia\".\nNel 1990 in un solo pomeriggio registr\u00f2, in studio e in diretta, l'album \"VocEpiano (dizionario dei sentimenti)\" composto da alcuni classici suoi e di altri cantautori: \"Il nostro concerto\" di Umberto Bindi, \"Meraviglioso\" di Domenico Modugno, \"Ne me quitte pas\" di Jacques Brel, \"Alfonsina y el mar\" di Ariel Ramirez. Nell'album appare anche una interpretazione della canzone popolare napoletana \"Fenesta Vascia\".\nNel 1992 scrisse alcuni brani per il musical teatrale di Maria Carta \"A piedi verso Dio\".\nNel 1993, l'antologia di successi in spagnolo \"La ley del alma (y de la piel)\" raggiunse il 13\u00ba posto della classifica Billboard negli Stati Uniti d'America, 1\u00ba dei dischi non di lingua inglese.\nNel 1995 la sua canzone \"Paisaje\" (\"Paesaggio\" del 1978) interpretata in versione cumbia dalla cantante argentina Gilda resta per lungo tempo al 1\u00ba posto della Hit Parade argentina.\nNel 1997 \u00e8 stato voce solista nell'opera di musica classica \"Missa militum\" di Antonio Pappalardo messa in scena con oltre 200 musicisti. A partire dal 1999 ha riproposto ogni anno \"Canto d'amore\", un concerto di arie sacre dal 1500 ad oggi, frutto di un lungo lavoro di ricerca, composizione ed elaborazione orchestrale.\nNel 2003, in occasione del festival di Vi\u00f1a del Mar in Cile gli \u00e8 stato assegnato un premio alla carriera da 130 giornalisti di tutto il mondo. Nello stesso anno ha ottenuto il Leone d'oro alla carriera durante il festival di musica leggera \"Trofeo Gondola d'oro 2003\" e la laurea \"honoris causa\" in \"Economia e tecnica della comunicazione\" a cura della ISFOA. Ha anche ottenuto i premi \"Ambasciatore nel mondo del Salento\", \"Alba di Venere\" e \"Premio Emozioni\".\nSempre nel 2003 pubblica l'album DVD \"Dizionario (rosso) dei sentimenti\" che (come in \"VocEpiano\" del 1990) che contiene suoi successi e classici della canzone nazionale ed internazionale: \"Il mio mondo\" di Umberto Bindi, \"Tu no\" di Piero Ciampi, \"Canzone delle domande consuete\" di Francesco Guccini, \"La voce del silenzio\" nell'interpretazione di Tony del Monaco, \"Questo calice\" (traduzione dal brasiliano di \"C\u00e1lice\" di Gilberto Gil e Chico Buarque), \"Solo se mi vuoi\" (traduzione di \"Hello\" di Lionel Richie).\nNel 2004 ha ricevuto ad Atene il \"premio Corfian Academy Awards\". Nel 2005 ha preso parte al reality show televisivo \"Music Farm\" dove tra l'altro ha duettato con Mietta, e nel 2006 \u00e8 stato voce solista ne \"Il vento di Mykonos\", opera-concerto trasmessa su Rai 1, insieme a Fausta Vetere, Rita Cammarano, Emanuela Loffredo, Nicola Ulivieri. Ha scritto la colonna sonora di \"Due\", cortometraggio di John Sparano sui conflitti religiosi.\nSi \u00e8 esibito in Italia e all'estero con varie formazioni (band, solo pianoforte, orchestra sinfonica, con il soprano Rita Cammarano e con altri artisti di musica classica).\nIn Sudamerica e Europa, in 48 anni di carriera ha ottenuto 12 dischi d'oro e nel 2008 in Cile ha ricevuto il doppio disco di platino per il successo del cd \"Grandes exitos en castellano\".\nDal 2008 al 2011 \u00e8 stato docente di canto presso la \"Star Rose Academy\" di Roma.\nIn Salento ha promosso due manifestazioni canore: nel 2004 \"Ricordando don Tito\", sacerdote salentino, missionario in Ruanda, e nel 2009 \"Artisti tra due mari\" in omaggio a Tito Schipa, Domenico Modugno e Nicola Arigliano, collaborando con l'orchestra \"Ensemble Tito Schipa\" ed altri artisti. Nel 2009 ha collaborato per due progetti discografici a scopi umanitari, l'album \"Terradimani\" a Reggio Calabria (con la canzone \"Mani d'amore\") e l'album \"Guarda le mie mani\", promosso da Claudia Koll con altri colleghi artisti (con la canzone \"Due come noi\").\nDal 2009 \u00e8 stato ideatore e conduttore di un suo programma televisivo dal titolo \"Dizionario dei sentimenti\", presso gli studi televisivi di Gold TV in Roma. \nHa dedicato monografie e recensioni agli ospiti del suo programma e a numerosi artisti affermati ed esordienti del Salento\nNel dicembre del 2010 ha pubblicato un cofanetto (CD + DVD) con il cd \"Nato tra due mari\", che contiene suoi brani inediti (\"Mani d'amore\", \"Carezze\", \"Se una notte\", \"Il tuo sorriso\", \"La musica del mare\"), interpretazioni di classici della musica popolare (\"Tango del mare\", \"In cerca di te\"), brani con suoi testi in lingua spagnola (versioni di \"Un amore cos\u00ec grande\" di Guido Maria Ferilli e \"Io amo\" di Fausto Leali), esecuzioni di musica sacra (\"Magnificat\"). Il dvd \"Le parole del mare\" contiene i suoi maggiori successi in versione unplugged e due lunghe interviste.\nNel 2011 la sua canzone \"Paisaje\" (\"Paesaggio\") del 1978, interpretata dal cantante rock argentino Vicentico resta al 1\u00ba posto in classifica nella Hit Parade argentina per quasi tutto l'anno conquistando il Premio Gardel 2012 come \"Canzone dell'anno 2011\".\nNello stesso anno ha composto, insieme al maestro Marco Werba, la canzone \"Accanto\", inserita nel film \"Native\" di John Real. Su invito di Daniel Cantillana, cantante degli Inti Illimani, ha inciso in duetto con lui il brano in spagnolo \"Bumer\u00e1n\".. Sempre nel 2011 ha compilato la track-list della sua compilation \"C'era il sole ed anche il vento...\", celebrazione dei suoi 40 anni di carriera internazionale.\nNel 2012 \u00e8 stato presente con altri suoi colleghi nel progetto libro-cd \"Tante facce nella memoria\" di Gino Castaldo, con la sua canzone \"La musica del mare\" e come autore della postfazione, dedicata ai grandi artisti italiani della musica contemporanea.\nHa redatto articoli culturali sulle riviste \"Monello,\" \"Corriere pontino\" e \"Pop on\" e dal 2009 ha curato la rubrica \"Pensiero d'autore\" sulle riviste musicali \"Emozioni\" e \"Raro!\" di Fernando Fratarcangeli.\nTra il 2013 e il 2014 ha composto e presentato brano per brano l'opera rock sinfonica \"Stabat Mater\", partendo dal testo latino di Jacopone da Todi, del XIII secolo., eseguita insieme al rocker Michele Cortese ed al tenore italo-inglese Gianluca Paganelli, arrangiamenti di Alex Zuccaro. (Fonte Nota 17: Magazine \u201cStyle\u201d 9/2014 - Corriere della sera).\nNel 2015 ha scritto musica e testi del brano \"Per fortuna\" con il quale Michele Cortese ha vinto la 56\u00aa edizione del festival di Vi\u00f1a del Mar in Cile (miglior canzone e migliore interpretazione internazionali). Nello stesso anno ha partecipato come \"coach\" a The Voice Cile trasmesso da Canale 13.\nIl 21 marzo 2016 ha pubblicato l'album \"Carissimo Luigi - Franco Simone Canta Luigi Tenco\" con vari brani di Luigi Tenco reinterpretati.\nNello stesso anno esce nelle sale cinematografiche sudamericane il film biografico \"Gilda, no me arrepiento de este amor\" diretto da Lorena Mu\u00f1oz, con nella colonna sonora \"Paisaje\" di Franco Simone cantata da Natalia Oreiro, l'attrice protagonista che interpreta la cantante argentina Gilda.\nNel 2017 collabora e produce l\u2019album del soprano Rita Cammarano \"\u201cAngeli in prestito\u201d\", in cui sono inclusi i suoi brani \u201c\"Respiro\u201d\" \u201c\"Se una notte\"\u201d \u201c\"Madrugada\"\u201d \u201c\"Oggi e sempre\"\u201d (in duetto), \u201c\"Virgo Virginum\"\u201d e \u201c\"Pro Peccatis\"\u201d dallo \u201c\"Stabat Mater\"\u201d di Franco Simone, con altri duetti quali \u201c\"Barcarolle\"\u201d e l\u2019unica versione in spagnolo di \"\u201cLa vita \u00e8 bella\"\u201d di Nicola Piovani (\u201cLa vida es bella\u201d).\nIl 25 maggio 2018 pubblica l\u2019album \u201c\"Per fortuna\"\u201d brano vittorioso al \u201cFestival di Vi\u00f1a del Mar\u201d 2015, che d\u00e0 il titolo alla compilation di canzoni in lingua italiana, spagnola e salentina. Tra le canzoni \"Gracias a la Vida\" in duetto con Michele Cortese in omaggio a Mercedes Sosa, la sua \"Origini\" (del 1978) in duetto con Giada Indino, ecc.\nNel 2018 scrive e canta in duetto con Rita Pavone la canzone \"Ballando sul prato\" e nel 2020 scrive e canta in duetto con Paolo Belli la canzone \"Come gira il mondo.\"\nNel 2020 inizia la collaborazione con Andrea Morricone col quale scrive 2 canzoni (\"Azzurri gli Oceani\" e \"Cambia la citt\u00e0\") inserite nell'album \"Franco \u00e8 il nome\" uscito nel 2021 che contiene oltre ai suoi successi (\"Respiro, Cara Droga, A quest'ora, Tentazione, Gocce, Tu per me\") rivisitati e riarrangiati da Alex Zuccaro, le cover di \"Caruso\" di Lucio Dalla e la traduzione di \"Hello\" (Solo se mi vuoi) di Lionel Richie, insieme ai duetti con Rita Pavone e Paolo Belli, ed altre nuove canzoni tra cui quelle cantate in duetto con Cinzia Marzo (degli Officina Zo\u00e8) e con Zeta (Benedetta Zuccaro)."}
{"id": "2435230", "revid": "30580", "url": "https://it.wikipedia.org/wiki?curid=2435230", "title": "Gran Premio di Germania 1966", "text": "Il Gran Premio di Germania 1966 fu una gara di Formula 1, disputatasi il 7 agosto 1966 sul N\u00fcrburgring. Fu la sesta prova del mondiale 1966 e vide la vittoria di Jack Brabham su Brabham-Repco, seguito da John Surtees e da Jochen Rindt.\nIl Gran premio \u00e8 funestato dal grave incuidente di John Taylor, che morir\u00e0 circa un mese pi\u00f9 tardi a causa delle ustioni procuratesi dall'incendio susseguente all'urto della sua Brabham con la Matra Formula 2 di Jacky Ickx (per rimpinguare la griglia di partenza erano state ammesse, fuori classifica, anche delle vetture di Formula 2, mostrati in giallo nelle tabelle sottostanti).\nNote.\n\"Salvo indicazioni diverse le classifiche sono tratte da Il tipo di vettura utilizzato \u00e8 desunto dal database di www.oldracingcars.com\"\nLa vittoria di Jack Brabham al GP di Germania 1966 e il dramma di John Taylor - f1world.it/amarcord"}
{"id": "2435233", "revid": "287204", "url": "https://it.wikipedia.org/wiki?curid=2435233", "title": "Blazej Augustyn", "text": ""}
{"id": "2435237", "revid": "598631", "url": "https://it.wikipedia.org/wiki?curid=2435237", "title": "Acquaviva Picena", "text": "Geografia fisica.\nAcquaviva Picena sorge su una collina che domina il paesaggio della valle del Tronto, a pochi chilometri di distanza dal Mar Adriatico e da San Benedetto del Tronto. Dall'elevazione medio-collinare della cittadina (359 m s.l.m.) \u00e8 possibile scorgere, nei giorni di bel tempo, oltre alla pi\u00f9 alta cima dei Sibillini (Monte Vettore), anche le pi\u00f9 lontane montagne abruzzesi (Gran Sasso, Majella).\nStoria.\nIl sito di Acquaviva fu abitato fin dalla preistoria, della quale ha restituito numerosi reperti soprattutto d'epoca picena, ma anche d'et\u00e0 romana. Quando i Piceni, che vi furono certamente insediati nel VI secolo a.C., restarono sottomessi a Roma, il territorio acquavivano conserv\u00f2 vitalit\u00e0 grazie alla vicinanza della citt\u00e0 di Castrum Truentinum.\nMa fu con le invasioni barbariche che il colle vide la nascita di un vero e proprio insediamento urbano: l'arrivo di Longobardi e Saraceni indusse infatti le popolazioni costiere a riparare sulle circostanti alture. Il borgo fu in origine possedimento farfense (947), poi divenne feudo della famiglia degli Acquaviva (da cui il nome) che nel XIII secolo vi edific\u00f2 una fortezza.\nNel 1341 Acquaviva transit\u00f2 sotto il controllo della citt\u00e0 di Fermo, di cui costitu\u00ec importante presidio in territorio nemico, preservandone i possedimenti costieri (San Benedetto in Albula) dalle mire di Ascoli. Nel Quattrocento il castello conobbe una notevole espansione demografica che condusse al raddoppio dell'abitato, con l'edificazione del settore orientale, denominato Terra Nuova in contrapposizione alla Terra Vecchia che, sorta a ridosso della fortezza, costituiva il nucleo originario del paese. Ci\u00f2 rese anche necessaria la costruzione di un secondo caposaldo rivolto a oriente.\nInclusa nella legazione pontificia fermana, Acquaviva fu annessa con plebiscito al Regno d'Italia nel 1860. Nel 1799, durante la campagna napoleonica d'Italia, le forze antifrancesi capeggiate dal brigante Sciabolone l'avevano messa a ferro e fuoco distruggendo l'archivio comunale e con esso la fonte d'osservazione diretta della storia locale, la cui ricostruzione si basa principalmente su testimonianze esterne.\nSociet\u00e0.\nDialetto.\nIl dialetto acquavivano \u00e8 parlato nel comune di Acquaviva Picena, \u00e8 di tipo basso-truentino e presenta dunque molte affinit\u00e0 con quello sambenedettese, pur discostandosi significativamente per alcune caratteristiche. Le caratteristiche comuni a tutti gli altri dialetti della zona costiera sono:\nNel dialetto acquavivano generalmente la -a finale cade, come in tutti gli altri dialetti costieri (alcuni esempi: \"iss\u00eb parl\u00eb\" per \"lui parla\") tuttavia ultimamente, per influenza dell'italiano, la -a finale \u00e8 stata reintrodotta soprattutto nei sostantivi e negli aggettivi, per cui mentre in sambenedettese \"buona\" si dice \"bb\u00f2n\u00eb\" in acquavivano si dice \"bb\u00f2na\", in sambenedettese \"casa\" si dice \"cas\u00eb\" mentre in acquavivano rimane \"casa\".\nAlcuni vecchi documenti, come quelli del linguista tedesco Neumann, testimoniano come in passato, agli inizi del '900, il dialetto acquavivano presentasse metafonesi ascendente dittongata, come nei dialetti di tipo ascolano e offidano, e che solo successivamente abbia ridotto a monottongo l'esito metafonetico, forse per influenza sambenedettese. Inoltre in passato anche nel dialetto acquavivano esistevano dei frangimenti vocalici molto particolari, ormai del tutto estinti.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di pajarole, articoli per arredamento, in vimini o in midollino, e l'arte del merletto apprezzata in tutta Italia.\nSport.\nLa squadra di calcio locale \u00e8 l'Acquaviva calcio che disputa la Seconda Categoria delle Marche, ma il paese ha anche una seconda squadra che gioca in Terza Categoria e s\u00ec chiama F.C.D. River.\nNella stagione 2013-2014 per la prima volta si \u00e8 iscritta al campionato di Serie D una squadra di calcio a 5, l'Acquavivana C5, ottenendo buoni risultati."}
{"id": "2435240", "revid": "1442080", "url": "https://it.wikipedia.org/wiki?curid=2435240", "title": "Copa Telmex 2008 - Singolare", "text": "Il singolare del Copa Telmex 2008 \u00e8 stato un torneo di tennis facente parte dell'ATP Tour.\nJuan M\u00f3naco era il detentore del titolo ma ha perso al 1\u00ba turno contro Agust\u00edn Calleri.\nDavid Nalbandian ha vinto in finale 3\u20136, 7\u20136(5), 6\u20134, contro Jos\u00e9 Acasuso."}
{"id": "2435245", "revid": "287204", "url": "https://it.wikipedia.org/wiki?curid=2435245", "title": "Giuseppe Carcani", "text": "Biografia.\nGiuseppe Carcani nel 1739 (la data precisa non \u00e8 nota) succedette a Johann Adolf Hasse nella posizione di maestro di cappella dell'Ospedale degli Incurabili di Venezia e il 4 settembre 1744 acquis\u00ec la stessa posizione presso la Cattedrale di Piacenza (in precedenza tenuta da Giovanni Battista Benzoni), citt\u00e0 nella quale rimase fino alla morte. Dal 1744 al 1760 fu inoltre direttore della cappella della Chiesa di San Giovanni in Canale (sempre come successore di Benzoni) e divenne una personalit\u00e0 musicale di spicco nell'ambito della corte borbonica di Piacenza e Parma, presso la quale presiedeva alle diverse funzioni musicali, sia ufficiali che private. Nonostante ci\u00f2 egli non fu molto gradito dal primo ministro Guillaume du Tillot, tant'\u00e8 che 1760 costui ordin\u00f2 che Giuseppe Carcani venisse sostituito nella carica di direttore musicale della \"Congregazione di Sant'Alessandro\" dal figlio Giacomo. In una lettera datata 15 giugno 1768 Hasse espresse il desiderio che Carcani ritornasse agli Incurabili.\nConsiderazioni sull'artista.\nCarcani, compositore tutt'oggi dimenticato, fu elogiato dal musicologo Francesco Caffi come un \"valente scrittore di teatro\" e venne riportato dal librettista Giuseppe Carpani come uno dei \"contemporanei italiani di (A.) Scarlatti\" come compositore di sinfonie \"a primo e basso e non pi\u00f9\" e sonate, insieme ad altri \"venerandi padri della bella musica\". Carpani descrive le sue composizioni come prive di uno stile personale e rispecchianti il gusto musicale dell'epoca. La sua musica strumentale, incline verso la scuola milanese, riflette la transizione tra la maniera tipica del barocco e le nuove tendenze musicali, dimostrando alcune idee piacevoli e una certa abilit\u00e0 tecnica. Le sue arie operistiche seguono lo stile di quelle di Hasse senza per\u00f2 possedere il loro dono musicale."}
{"id": "2435248", "revid": "125318591", "url": "https://it.wikipedia.org/wiki?curid=2435248", "title": "Associazione dei Chierici Militanti", "text": "L'Associazione dei Chierici Militanti (), \u00e8 un partito politico iraniano. \u00c8 un partito clerical-conservatore e ha costituito il partito maggioritario nella IV e V legislatura dell'Iran post-rivoluzionario khomeynista. \u00c8 stato fondato nel 1977 da un gruppo di esponenti religiosi sciiti con l'intento di usare lo strumento della cultura per rovesciare lo Shah.\nI suoi membri-fondatori erano Ali Khamenei, Morteza Motahhari, Mohammad-Reza Mahdavi Kani, Mohammad Beheshti, Bahonar, Ali Akbar Hashemi Rafsanjani e Mofatteh e tra gli attuali componenti figurano Ali Akbar Hashemi Rafsanjani, Reza Akrami e Hassan Rouhani. Non deve essere confuso col partito clerical-riformista della Societ\u00e0 dei Chierici Militanti."}
{"id": "2435249", "revid": "124712373", "url": "https://it.wikipedia.org/wiki?curid=2435249", "title": "Pierre Whalon", "text": "Whalon \u00e8 stato ordinato diacono nel giugno 1985, divenendo presbitero nel dicembre dello stesso anno. Dopo vari incarichi pastorali negli Stati Uniti, fu eletto vescovo della Convocazione delle Chiese americane in Europa. Fu consacrato il 18 novembre 2001 nella chiesa di San Paolo dentro le Mura di Roma.\nSvolge anche l'ufficio di vescovo assistente nella Diocesi di Gibilterra in Europa e nella Diocesi cattolica per i vecchi cattolici in Germania.\nWhalon ha doppia nazionalit\u00e0, statunitense e francese. \u00c8 sposato con Melinda Jane McCulloch dal 1980 e ha una figlia, Marie No\u00eblle. \u00c8 esperto di musica ecclesiastica.\nGenealogia episcopale.\nLa genealogia episcopale \u00e8:"}
{"id": "2435256", "revid": "7336", "url": "https://it.wikipedia.org/wiki?curid=2435256", "title": "Idrossidi di ferro", "text": ""}
{"id": "2435259", "revid": "36426", "url": "https://it.wikipedia.org/wiki?curid=2435259", "title": "Teatro Greco di Siracusa", "text": ""}
{"id": "2435266", "revid": "767487", "url": "https://it.wikipedia.org/wiki?curid=2435266", "title": "Ancient Ceremony", "text": "Ancient Ceremony \u00e8 una band symphonic black metal Tedesca fondata nella Renania-Palatinato. Inizialmente il nome era semplicemente \"Ancient\" poi cambiato in quello attuale a causa di questioni di copyright con una band olandese. I temi principali delle loro canzoni sono il satanismo e tematiche anti-cristiane."}
{"id": "2435267", "revid": "729019", "url": "https://it.wikipedia.org/wiki?curid=2435267", "title": "Aeroporto di Decimomannu", "text": "L'Aeroporto di Decimomannu (in sardo: \"Aeroportu de Deximumannu\") (IATA: DCI, ICAO: LIED) \u00e8 un aeroporto militare situato a nord ovest della citt\u00e0 di Cagliari, in Sardegna, in una vasta area compresa tra i comuni di Decimomannu, Decimoputzu, San Sperate e Villasor. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale.\n\u00c8 intitolato al colonnello pilota Giovanni Farina, medaglia d'oro al valor militare, deceduto in combattimento nei cieli della Sardegna il 14 giugno 1942.\nStoria.\nAllo scoppio della seconda guerra mondiale si rese necessario allestire altri aeroporti oltre a quelli gi\u00e0 esistenti sull'isola. Venne cos\u00ec approntato il campo di manovra di Decimomannu, dotato di una pista in terra orientata nord/est-sud/ovest e di alcuni edifici, appartenenti in passato ad una fattoria, nei quali furono predisposti il Comando di stormo e di gruppo, le mense Ufficiali e Sottufficiali, l'infermeria, il centralino e l'ufficio Comando.\nLa seconda guerra mondiale.\nDecimomannu divent\u00f2 a tutti gli effetti un aeroporto il 3 giugno 1940 con il trasferimento del 32\u00ba Stormo dall'aeroporto di Cagliari Elmas. Organizzato su due gruppi di volo, lo Stormo era dotato dei trimotori Savoia-Marchetti S.M.79 con i quali si rese protagonista della prima azione di guerra in assoluto contro la Francia, sorvolando e bombardando il porto di Biserta, distruggendo infrastrutture, navi e idrovolanti.\nIl 32\u00ba Stormo partecip\u00f2 inoltre a diversi combattimenti contro la flotta navale britannica.\nTra il 1941 e il 1943 l'aeroporto ospit\u00f2 il 36\u00ba Stormo, dotato di Savoia-Marchetti S.M.79 e di bombardieri Savoia-Marchetti S.M.84. Questo reparto partecip\u00f2 il 27 settembre 1941 ad una cruenta battaglia aeronavale tra la Marina inglese e la Regia Aeronautica nel Mediterraneo centrale, nella quale riport\u00f2 la perdita di 7 velivoli.\nIl 7 novembre 1942 arriva il 17\u00ba Gruppo caccia ed il 14 novembre il 6\u00ba Gruppo caccia.\nIl 17 febbraio 1943 l'aeroporto sub\u00ec il suo primo bombardamento ad opera degli alleati angloamericani.\nNel frattempo, sull'aeroporto si rischierarono in periodi diversi altri reparti della Regia Aeronautica tra cui i pi\u00f9 noti furono il 108\u00ba Gruppo del 36\u00ba Stormo ed il 132\u00ba Gruppo Autonomo dotati entrambi di SM79, il 17\u00ba Gruppo del 1\u00ba Stormo Caccia Terrestre con i Macchi M.C.202, il 160\u00ba Gruppo autonomo con i caccia Reggiane Re.2001. Anche la tedesca Luftwaffe utilizzo l'aeroporto per i suoi Heinkel He 111 dell'unit\u00e0 aerosilurante Kampfgeschwader 26, impegnata in diverse operazioni nel Mar Mediterraneo.\nIn seguito all'Armistizio di Cassibile, dal 1943 l'aeroporto pass\u00f2 sotto il controllo dell'United States Army che lo utilizz\u00f2 come base per i caccia Curtiss P-40 \"Warhawk\" in carico alla USAAF.\nSotto il controllo americano vennero effettuate diverse migliorie: furono iniziati importanti lavori nell'area di atterraggio, relativi alla realizzazione di una pista di 1800 x 15 metri, di 180 piazzole di sosta per ospitare gli aeromobili e di circa 10\u00a0km di bretelle di rullaggio. Successivamente la pista verr\u00e0 ulteriormente ampliata fino alle dimensioni di 3000 x 30 metri.\nAlla fine dell'ottobre 1943 giunsero a Decimomannu i bombardieri Martin B-26 Marauder del 319th Bombardment Group/320th Bombardment Group USAAF.\nNel febbraio del 1944 iniziarono nuovi lavori di ampliamento che portarono alla creazione di un innovativo sistema di decollo/atterraggio multiplo: venne infatti costruita una pista lunga 2000 metri dotata di 6 piste parallele che consentiva il decollo contemporaneo di 6 aeroplani. Per evitare problemi con la polvere sollevata durante la fase di decollo, le piste vennero trattate con olio esausto.\nVerso la fine del medesimo anno la necessit\u00e0 di essere pi\u00f9 vicini all'Italia settentrionale spinse l'esercito americano a trasferirsi da Decimomannu all'aeroporto di Serragia in Corsica.\nDa questo momento fino al 1954 l'aeroporto non fu pi\u00f9 utilizzato.\nLa rinascita sotto la NATO.\nDopo il conflitto mondiale, la ricerca di ampie zone disabitate adatte per l'addestramento delle forze aeree della NATO permise la rinascita dell'aeroporto di Decimomannu. Dopo una vasta opera di bonifica e ricostruzione l'aeroporto fu riaperto e vi fu instaurato il primo \"Air Weapons Training Installation\" (AWTI) previsto dai piani NATO dell'epoca.\nL'Aeroporto cambi\u00f2 cos\u00ec la sua iniziale destinazione d'uso e venne completato per adempiere alla sua missione di principale base per l'addestramento avanzato degli equipaggi di volo della NATO. Il Reparto Italiano nasce ufficialmente il 15 febbraio 1957 con la denominazione ufficiale \u201cCentro Addestramento al Tiro\u201d (CAT) di Decimomannu.\nNell'aprile dello stesso anno fu costituita un'unit\u00e0 analoga da parte della Royal Canadian Air Force (RCAF).\nNel dicembre del 1959 fu firmato un accordo tra Italia, Canada e Germania Ovest che disciplinava l'utilizzo della base aerea e dei poligoni di tiro ad essa associati. L'Italia assunse cos\u00ec, formalmente, la responsabilit\u00e0 del funzionamento, della manutenzione e del supporto logistico ai reparti operativi che si addestravano nelle strutture dell'AWTI.\nIl 1\u00ba marzo 1961 la Base venne intitolata alla Medaglia d'Oro al Valore Militare Col. Pilota Giovanni Farina, Comandante del 36\u00ba Stormo di Aerosiluranti dislocato a Decimomannu, immolatosi in azione eroica sui cieli della Sardegna il 14 giugno 1942.\nNel settembre dello stesso anno il CAT di Brindisi fu sciolto e trasferito a Decimomannu.\nNel 1963 il Gruppo Addestramento A.M. I. fu modificato in Sezione Standardizzazione Tiro A.M. I. ed attualmente \u00e8 denominato Centro Sperimentale Standardizzazione Tiro Aereo AM (CSSTA). Al Centro, fin da allora, venne affidato, tra l'altro, il compito di programmare, coordinare e dirigere le missioni del personale dell'Aeronautica Militare impegnato ad acquisire un'alta professionalit\u00e0 nel tiro e nelle tattiche del combattimento aereo. \nOltre alle tre nazioni che avevano firmato l'accordo nel '59, nel corso degli anni sessanta la base fu utilizzata saltuariamente anche dai velivoli dell'United States Air Force in Europe (USAFE) e da quelli dell'United States Navy. \nIl Distaccamento permanente Statunitense (USAFE Det4th), inquadrato nel 40th Tactical Group dell'Aeroporto di Aviano, inizi\u00f2 le proprie attivit\u00e0 nell'estate del 1970 interrompendole nell'estate del 1973 a causa della Guerra del Vietnam, usando l'aeroporto come scalo tecnico per gli aerei provenienti dagli Stati Uniti e diretti nel sud-est asiatico.\nNel corso del 1970 la CAF lasci\u00f2 Decimomannu e fu sostituita dalla Royal Air Force Britannica (RAF). Il 1\u00ba luglio 1970, con determinazione dello Stato Maggiore Aeronautica, il CAT A.W.T. I. di Decimomannu assumeva l'attuale denominazione di Reparto Sperimentale e di Standardizzazione al Tiro Aereo (AWTI) RSSTA/AWTI. Al suo interno \u00e8 attiva l'ACMI, acronimo di Air Combat Maneuvering Installation, poligono di tiro con una serie di strumenti di simulazione nelle esercitazioni di combattimento, con pacchi di sensori installati a bordo degli aerei e che riportano i dati a schermi ed apparati di controllo e calcolo a terra.\nLa Base oggi.\nCon il passare degli anni, indicativamente fino alla seconda met\u00e0 degli anni '90, la Base ha visto un crescente aumento dell'attivit\u00e0 di volo: con una media di circa 60000 movimenti annui, pari a circa 450 movimenti giornalieri (effettuati principalmente dall'Aeronautica Militare e, fino a dicembre 2016, dalla Luftwaffe), Decimomannu divenne quindi l'aeroporto militare con il pi\u00f9 alto numero di decolli e atterraggi in Europa; attivit\u00e0 che si \u00e8 ad oggi notevolmente ridimensionata per via di costanti tagli alla spesa militare negli ultimi vent'anni e del succitato abbandono della base da parte della Luftwaffe.\nL'aeroporto \u00e8 dotato di un impianto radar utilizzato dal locale Centro di Controllo e Avvicinamento per controllare il traffico aereo (militare e civile, sia in arrivo che in partenza) dell'aeroporto di Decimomannu e dell'aeroporto di Cagliari-Elmas.\nIn passato era altres\u00ec presente un sistema radar di difesa aerea le cui antenne si trovano presso il poligono di Capo Frasca; oggi tale servizio di sorveglianza radar dello spazio aereo viene assicurato mediante remotizzazione dal 22\u00ba Gruppo Radar dell'Aeronautica Militare situato presso Licola (NA).\nL'aeroporto ha in dotazione anche alcuni elicotteri Agusta-Bell AB 212-AWTI che svolgono compiti di soccorso aereo e di protezione civile e che a partire dal 1\u00ba novembre 2013 saranno inquadrati nell'ambito dell'80\u00ba Centro CSAR del 15\u00ba Stormo.\nI Reparti di Decimomannu.\nI reparti della Regia Aeronautica operanti dal 1940 al 1943\nI reparti della Luftwaffe operanti dal 1940 al 1943\nI reparti della United States Army Air Force operanti dal 1943 al 1944\nI reparti dell'Aeronautica Militare operanti dal 1960 ad oggi"}
{"id": "2435269", "revid": "7336", "url": "https://it.wikipedia.org/wiki?curid=2435269", "title": "Ossidi e idrossidi di ferro", "text": ""}
{"id": "2435270", "revid": "556655", "url": "https://it.wikipedia.org/wiki?curid=2435270", "title": "Scuola di volo senza motore", "text": "La Scuola di Volo a Vela di Bovolone, citata anche come Scuola di Volo senza Motore, fu una delle 35 sedi create e gestite per la diffusione del volo veleggiato dal regime fascista a partire dal 1928, quando fu fondata la prima a Pavullo nel Frignano (Modena).\nLa scuola ebbe sede nel \"Campo di Fortuna\" di Bovolone, al di l\u00e0 del Dosso dei Baldoni, sulla strada che da Bovolone conduce ad Oppeano. L'unit\u00e0 operativa della Scuola, il Reparto Alianti era intitolato a \"E. Barbieri\".\nAttivit\u00e0.\nLe attivit\u00e0 delle scuole erano gestite da un'organizzazione paramilitare della Giovent\u00f9 Italiana del Littorio (GIL), che operava su una massa imponente di giovani fra i 15 e i 18 anni suddivisi in categorie organizzate a seconda dell'et\u00e0, selezionando fra migliaia di associati quelli entusiasti dell'Aeronautica e quindi predisposti a servire l'Arma Azzurra, allo scopo di convogliare, armonizzare e coordinare entusiasmi e intenti, su aspetti pi\u00f9 concreti e utili ai fini della difesa nazionale e specificamente aeronautica.\nL'organizzazione premilitare, resa obbligatoria nel 1934 con apposita legge, suddivideva in tre settori i giovani prossimi agli obblighi di leva, destinandoli potenzialmente a ciascuna Forza Armata, dando loro, dopo la selezione, un'istruzione premilitare pi\u00f9 specifica e congeniale.\nLa G.I.L. Pre-Avieri organizzava per l'Aeronautica una serie di corsi di specializzazione destinati ai fini aeronautici: motoristi, elettricisti, fotografi, radiotelegrafisti, ecc, integrati da corsi di volo a vela e di cultura aeronautica. Per questo venne creata una vasta e ramificata organizzazione per l'istruzione pre-aeronautica, che nel 1938 aveva in forza circa 20.000 giovani, 600 dei quali conseguirono poi il brevetto di pilota di aliante.\nNel 1939 si ebbero cambiamenti gestionali con il passaggio delle competenze alla Reale Unione Nazionale Aeronautica (\"RUNA\") e la riduzione delle scuole basiche a 10. Nel 1940, infatti, prima dell'entrata in guerra, le scuole di volo librato (o scuole di volo senza motore), che svolgevano corsi periodici erano dislocate a: Casabianca (Torino), Bovolone (Verona), Poggio Renatico (Ferrara), S.Caterina (Udine), Vizzola Ticino (Varese), Taliedo (Milano), Montecorvino Rovella (Salerno), Frosinone, Monserrato (Cagliari).\nOrganizzazione.\nL'attivit\u00e0 della Scuola \u00e8 documentata a partire dal settembre del 1938 (Reparto Alianti \"E. Barbieri\") con la direzione affidata al sergente maggiore Giuseppe Toson, sotto la cui guida conseguirono il brevetto di volo a vela iniziale pi\u00f9 di tremila giovani, e con i quali volarono anche, come allievi, Amedeo di Savoia, duca d'Aosta e il tenore Michelangelo Verso, allora diciassettenne.\nIl Toson si avvaleva di tre aiuto-istruttori che operavano con alianti di vario tipo tra cui lo \"Zoegling\", alcuni modelli dell'Aeronautica Bonomi tra cui il B.S. 17 Allievo Cant\u00f9, il CVV 2 Asiago, il \"CAT 20\" ed altri modelli. Era probabilmente presente anche un velivolo rimorchiatore del tipo Caproni Ca.100.\nLa scuola di Bovolone dipendeva direttamente dalla sede centrale della \"RUNA\" e quindi i corsi erano svolti a carattere convittuale.\nCorsi di volo a vela.\nPresso la scuola era possibile conseguire i brevetti di volo a vela tipo \"A\" e \"B\". Il corso di pilotaggio basico (tipo \"A\"), consisteva nel far eseguire agli allievi delle strisciate. In pratica brevi corse dei libratori con il pattino che scorreva sul terreno, poi, con l'incremento graduale della velocit\u00e0 e dopo che i neo piloti avevano preso confidenza con la risposta e l'uso dei comandi, decollavano per tratti rettilinei di circa 300 metri.\nQuando invece si trattava di conseguire il brevetto \"B\" agli allievi che rifrequentavano la scuola l'anno successivo al primo titolo, dovendo essi rimanere in volo almeno 1 minuto con virate a destra e a sinistra, gli apparecchi dovevano essere lanciati per le prove di fine corso a circa 100 metri di altezza e, pertanto, solo il verricello era in grado di far raggiungere quella quota. Come gi\u00e0 detto oltre tremila giovani conseguirono il brevetto tipo \"A\" e circa 60 giovani quello tipo \"B\".\nIl programma addestrativo per i corsi di volo a vela per la GIL era stato messo a punto da uno studio del prof. Gino Cassinis del Centro Studi ed Esperienze per il Volo a Vela \"Liberato De-Amici\" del Regio Politecnico di Milano che permetteva il conseguimento del brevetto A, necessario per l'accesso alle scuole di volo veleggiato e con velivoli senza motore per il conseguimento del brevetto B e C..\nI veleggiatori erano lanciati mediante un cavo di acciaio avvolto velocemente in un tamburo rotante (verricello) mosso da un motore a scoppio ed con il classico traino dell'aliante con un aereo rimorchiatore.\nOltre ai giovani della provincia furono indirizzati a Bovolone anche allievi provenienti da Mantova, Rovigo, Ferrara ed oltre, come Chieti e Pola. Il corso della durata di un paio di settimane si concludeva con il superamento di un esame condotto da una commissione della \"RUNA\".\nA seguito di un'ulteriore ristrutturazione nel 1943 le scuole in attivit\u00e0 (basiche ed avanzate) erano quelle di Vergiate, Bovolone, Moncalieri, Casabianca, Pavullo nel Frignano (perfezionamento), Taliedo, Govone, Udine/S. Caterina, Asiago, Marcigliana.\nL'attivit\u00e0 della scuola di volo a vela di Bovolone cess\u00f2 l'8 settembre 1943 con l'armistizio."}
{"id": "2435271", "revid": "7336", "url": "https://it.wikipedia.org/wiki?curid=2435271", "title": "E172", "text": ""}
{"id": "2435286", "revid": "729019", "url": "https://it.wikipedia.org/wiki?curid=2435286", "title": "Cristiano Ulrico I di W\u00fcrttemberg-Oels", "text": "Biografia.\nCristiano Ulrico I era figlio del duca Silvio I Nimrod di W\u00fcrttemberg-Oels e di sua moglie, la duchessa Elisabetta Maria di Oels, figlia del duca Carlo Federico I di M\u00fcnsterberg-Oels e di sua moglie, Anna Sofia di Sassonia-Weimar.\nCristiano Ulrico ricevette una sua ripartizione del ducato di W\u00fcrttemberg-Bernstadt dopo la morte di suo fratello Carlo Ferdinando nel 1669. Dopo la morte dell'altro suo fratello Silvio Federico nel 1697 prese il possesso definitivo dei ducati di Oels e Juliusburg assieme a parti di Medzibor e Trebnitz. Il Duca Cristiano Ulrico I nel 1698 fond\u00f2 la chiesa di San Giovanni. Egli costitu\u00ec una grande collezione di libri e restaur\u00f2 il castello di Oels in stile barocco, lavori che si conclusero nel 1692. Egli mor\u00ec il 5 aprile 1704 al castello di Oels e venne sepolto nella cappella di famiglia.\nMatrimonio e figli.\nIl 13 marzo 1672 spos\u00f2 a Bernburg Anna Elisabetta, figlia del principe Cristiano II di Anhalt-Bernburg e di sua moglie, Eleonora Sofia di Schleswig-Holstein-Sonderburg. La coppia ebbe i seguenti figli:\nAlla morte della prima moglie, Cristiano Ulrico si rispos\u00f2 il 27 ottobre 1683 a Dobelug con Sibilla Maria di Sassonia-Merseburg, figlia del duca Cristiano I di Sassonia-Merseburg e di sua moglie Cristiana di Schleswig-Holstein-Sonderburg-Gl\u00fccksburg. Da questa relazione nacquero i seguenti eredi:\nAlla morte della seconda moglie, il 4 febbraio 1695 ad Amburgo spos\u00f2 Sofia Guglielmina della Frisia orientale (17 ottobre 1659 - 4 febbraio 1698), figlia del principe Enno Luigi Cirksena della Frisia orientale e di Giuliana Sofia Giustina di Barby-M\u00fchlingen. Da questo matrimonio nacque una sola figlia:\nAlla morte della terza moglie, il 6 dicembre 1700 Cristiano Ulrico I si spos\u00f2 a G\u00fcstrow con Sofia di Meclemburgo-G\u00fcstrow, figlia del Duca Gustavo Adolfo di Meclemburgo-G\u00fcstrow e di sua moglie Maddalena Sibilla di Schleswig-Holstein-Gottorf. Questo matrimonio rimase senza eredi."}
{"id": "2435287", "revid": "281901", "url": "https://it.wikipedia.org/wiki?curid=2435287", "title": "Crossocheilus siamensis", "text": ""}
{"id": "2435290", "revid": "24879652", "url": "https://it.wikipedia.org/wiki?curid=2435290", "title": "Campionato venezuelano di pallacanestro", "text": ""}
{"id": "2435294", "revid": "125356600", "url": "https://it.wikipedia.org/wiki?curid=2435294", "title": "Bonneville Salt Flats", "text": "La Bonneville Salt Flats o deserto salato di Bonneville \u00e8 una pianura di 260 km\u00b2 coperta da uno strato di sale nel nord-ovest dello stato americano dell'Utah.. \u00c8 il risultato dell'evaporazione del preistorico lago Bonneville, formatosi dopo l'ultima glaciazione, \u00e8 la distesa salata pi\u00f9 vasta di quelle presenti attorno al Gran Lago Salato, lo strato di sale raggiunge in alcuni punti lo spessore di quasi due metri.\nQuesto deserto di sale, \u00e8 una zona in gran parte di propriet\u00e0 pubblica federale, gestita dal \"Bureau of Land Management\". Situato a 185 km da Salt Lake City, a est della cittadina di West Wendover, nel Nevada, \u00e8 attraversato dall'autostrada 80, e vi si accede dall'uscita \u00ab\"Bonneville Speedway\"\u00bb.\nGeologia.\nIl deserto salato di Bonneville \u00e8 ricoperto in gran parte da cloruro di sodio con presenza di molti altri minerali in particolare il potassio. Questi depositi di sali minerali sono sfruttati nella parte sud del deserto, di propriet\u00e0 privata. \nIn inverno, la minore evaporazione permette all'acqua meteorica di ricoprire in parte lo strato di sale. L'acqua evapora in primavera, mentre i venti estivi lisciano la distesa di sale rendendola dura come roccia, impedendo la crescita di qualsiasi vegetale.. Le precipitazioni estive cancellano tutte le tracce lasciate dall'attivit\u00e0 umana o animale. Questo rende la superficie salata perfettamente piatta e molto riflettente. Il riscaldamento dell'aria sopra la superficie provoca una variazione della sua densit\u00e0 per alcuni metri, ci\u00f2 provoca un effetto ottico di rifrazione detto miraggio, che fa sembrare le montagne circostanti come fluttuanti sopra la distesa salina.\nTra il 1960 e 1988, si \u00e8 constatata una certa diminuzione nella concentrazione salina della zona, forse dovuta allo sfruttamento delle saline. Le autorit\u00e0 decisero una \"risalinazione\" della pianura. Tra il 1997 e 1999, con il progetto \"Salt-Laydown\" si dimostr\u00f2 la possibilit\u00e0 di aumentare la concentrazione salina pompando acqua salmastra presente nel sottosuolo..\nStoria.\nIl lago Bonneville copriva, dopo lo scioglimento dei ghiacci dell'ultima glaciazione iniziata circa 15000 anni fa, la gran parte del Gran Bacino, una depressione della Sierra Nevada, l'Altopiano del Colorado e i Monti Wasatch. Man mano che le temperature si innalzavano e che i ghiacciai sparivano, l'evaporazione inizi\u00f2 a superare l'apporto di acqua, facendo scendere il livello del lago e aumentandone la sua concentrazione salina, diventando un mare interno. In seguito, in molte regioni il mare interno lasci\u00f2 posto a deserti di sale.\nLa regione \u00e8 abitata da circa 12000 anni. Quando gli europei la raggiunsero, essa era abitata da molte trib\u00f9 indiane, indicate come le trib\u00f9 del Grande Bacino. Tra queste i Shoshoni, gli Ute e i Paiute. Ad esplorare la regione furono gli spagnoli che giunsero da sud-ovest alla fine del XVIII secolo. Nel XIX secolo cacciatori di pellicce della Compagnia della Baia di Hudson sfruttarono i territori di caccia settentrionali. Gli USA ottennero il controllo sulla regione con il trattato dell'Oregon del 1846 e con il Trattato di Guadalupe Hidalgo del 1848. I primi coloni ad abitare permanentemente la regione furono coloni di fede mormone, stabilitisi a partire al 1840 nei dintorni di Salt Lake City e della vallata di Cache. \nCorse automobilistiche e record di velocit\u00e0.\nLa pianura salata fu per molto tempo una zona da evitare ma nel 1896, W. D. Rishel che cercava un percorso per una corsa di biciclette tra New York e San Francisco, si accorse che il luogo era ideale per la velocit\u00e0. Convinse Teddy Tezlaff di tentarvi un record di velocit\u00e0 nel 1914, con la sua \"Blitzen Benz\" che raggiunse una punta massima di 228 km/h.. \nNegli anni trenta la pianura divenne internazionalmente riconosciuta grazie a Malcolm Campbell che vi stabil\u00ec numerosi record di velocit\u00e0. Il luogo venne anche utilizzato come pista per gare di macchine, fra cui le cosiddette Lakester, e di motociclette. \nLa salina \u00e8 anche rinomata per la sua \"Bonneville Speedway\", una pista specifica per i record di velocit\u00e0 su terra, che tutti gli anni nuovi veicoli tentano di superare. Dal 1949, \u00e8 diventata la pista standard per questo tipo di primati. Vi si raggiunger\u00e0 progressivamente la velocit\u00e0 di 900 km/h. Negli anni sessanta, veicoli a Turbogetto vi fecero la loro apparizione, con i primati di Art Arfons (1926-2007) che raggiunse i 928 km/h e la Craig Breedlove con 966 km/h.. I mille chilometri orari vennero superati dal \"Blue Flame\", nel 1970 quando tocc\u00f2 i 1001.67 km/h sulla distanza di un miglio.\nBonneville Speedway.\nLe piste sono tracciate con la supervisione del ministero dei trasporti dello Utah, che ne definisce l'area nei pressi della cittadina di Wendover. Tradizionalmente, vi si traccia una pista in linea retta di 16 km, per i primati di velocit\u00e0 e una pista ovale lunga da 16 a 19 km per i test di resistenza. Recentemente una pista di 8 km \u00e8 stata aggiunta per i veicoli meno rapidi.\nOgni anno in agosto, la \"Southern California Timing Association\" e la \"Bonneville Nationals Inc.\" vi organizzano una settimana di corse chiamata \"Speed Week\", che attira corridori da tutto il mondo. In settembre \u00e8 la \"Utah Salt Flats Racing Association\" che vi organizza il \"World of Speed\", evento simile. Questa associazione vi organizza anche delle gare settimanali. Vi sono diverse categorie di veicoli ognuna con il proprio record da battere.\nCuriosit\u00e0.\nDiverse cose hanno preso il nome da questa regione: "}
{"id": "2435308", "revid": "295403", "url": "https://it.wikipedia.org/wiki?curid=2435308", "title": "Robertson Stadium", "text": "Il John O'Quinn Field at Corbin J. Robertson Stadium, solitamente abbreviato in Robertson Stadium, \u00e8 uno stadio situato a Houston, in Texas."}
{"id": "2435309", "revid": "599013", "url": "https://it.wikipedia.org/wiki?curid=2435309", "title": "Eduardo Hern\u00e1ndez-Sonseca", "text": ""}
{"id": "2435310", "revid": "2043462", "url": "https://it.wikipedia.org/wiki?curid=2435310", "title": "Giorgio, duca di Cambridge", "text": "Biografia.\nInfanzia e giovent\u00f9.\nGiorgio nacque a \"Cambridge House\" a Hannover, in Germania. Suo padre era il principe Adolfo, duca di Cambridge, decimo figlio (e settimo maschio) di re Giorgio III e della regina consorte Carlotta. Sua madre, la Duchessa di Cambridge, era nata principessa di Assia-Kassel, figlia del principe Federico d'Assia-Kassel, signore di Rumpenheim, e di Carolina Polissena di Nassau-Usingen.\nVenne battezzato nella casa natale l'11 maggio 1819 dal reverendo John Sanford, il cappellano domestico di suo padre. Furono suoi padrini e madrine:\nNel 1850, Giorgio succedette al padre nei titoli di Duca di Cambridge, Conte di Tipperary e Barone Culloden.\nCarriera militare.\nIl principe Giorgio di Cambridge venne educato a Hannover dal reverendo J. R. Wood, canonico di Worcester. Come suo padre in precedenza, Giorgio venne avviato alla carriera militare. Nel novembre 1837, dopo aver servito per un breve periodo nell'esercito hannoveriano, ricevette il rango di colonnello nel \"British Army\". Dall'ottobre 1838 all'aprile 1839 venne assegnato allo \"staff\" di stanza a Gibilterra; dopo aver prestato servizio in Irlanda con il \"12\u00b0 Lancieri Reali (del Principe di Galles)\", nell'aprile 1842,venne nominato colonnello del \"17\u00b0 Dragoni Leggeri\" (ora Lancieri). Dal 1842 al 1845 serv\u00ec come colonnello nelle isole Ionie.\nIl Duca di Cambrige divenne ispettore della Cavalleria nel 1852 e mantenne questo incarico fino al 1854 quando, allo scoppio della guerra di Crimea, ricevette il comando della \"1\u00aa Divisione (Guardie e brigate delle Highland)\" del \"British Army\" in Oriente. Nel giugno del 1854 venne promosso al rango di luogotenente generale. Egli fu presente alle battaglie del fiume Alma, di Balaclava e di Inkerman, nonch\u00e9 alla presa di Sebastopoli. Il 5 luglio 1856 Giorgio venne nominato generale comandante in capo del \"British Army\", carica che venne rinominata comandante in capo dell'esercito tramite lettere patenti del 1887; data la posizione che ricopriva fu il maggior consigliere militare del Segretario di Stato per la Guerra, con responsabilit\u00e0 per l'amministrazione dell'esercito e il comando delle forze sul campo. Il 9 novembre 1862 venne nominato feldmaresciallo.\nGiorgio fu la persona che serv\u00ec pi\u00f9 a lungo ai vertici del \"British Army\": fu comandante in capo per trentanove anni. Bench\u00e9 si preoccupasse molto del benessere dei soldati, egli si guadagn\u00f2 una reputazione per essere irremovibile e per concedere promozioni sulla base dello \"status\" sociale degli ufficiali, piuttosto che sulla base del merito. Sotto il suo comando l'esercito divenne un'istituzione rigida e stagnante, molto distante dalle sue controparti del continente. Nel tardo XIX secolo, mentre il 25% della letteratura militare era scritta in Germania e il 25% in Francia, solo l'1% proveniva dalla Gran Bretagna. Si dice che il Duca avesse rimbrottato uno tra i pi\u00f9 intelligenti tra i suoi subordinati dicendo cos\u00ec: \u00abCervello? Io non credo nel cervello! Tu non ne hai, lo so, Sir!\u00bb Egli era inoltre riluttante ad adottare dei cambiamenti; la sua massima era la seguente: \u00abC'\u00e8 un tempo per ogni cosa, e il tempo per cambiare \u00e8 quando non puoi pi\u00f9 evitarlo\u00bb.\nNonostante la sua reputazione di grande tradizionalista, il Duca si interess\u00f2 notevolmente alle possibili riforme dell'esercito; sotto la sua influenza il \"British Army\" speriment\u00f2 l'utilizzo di vari tipi di carabine a retrocarica per la cavalleria, una delle quali \u2013 la \"Westley-Richards\" \u2013 fu cos\u00ec efficace che si decise di valutare l'opportunit\u00e0 di produrne una versione anche per la fanteria. Nel 1861, cento di queste armi vennero consegnate a cinque battaglioni di fanteria; nel 1863 un ordine di 2\u00a0000 pezzi venne piazzato per ulteriori prove. Giorgio venne inoltre coinvolto nella creazione dello \"Staff College\" e divenne governatore della \"Royal Military Academy\" di Woolwich. Il Duca di Cambridge tent\u00f2 inoltre di migliorare l'efficienza dell'esercito adottando uno schema di manovre militari annuali. Nel 1860 egli introdusse una nuova disciplina per ridurre le punizioni corporali: i soldati potevano venire frustati solamente in caso di grave ammutinamento in tempo di guerra, a meno che non avessero tenuto una condotta offensiva tale da degradarli in seconda classe, e quindi soggetti nuovamente a punizioni corporali. Un anno di buona condotta li avrebbe riportati nella prima classe, cosicch\u00e9, infine, solo un nucleo di pochi incorreggibili veniva ancora frustato; il numero delle fustigazioni diminu\u00ec dalle 218 del 1858 alle 126 del 1862.\nSulla scia della vittoria prussiana della guerra franco-prussiana del 1870-71, il governo liberale del primo ministro William Ewart Gladstone e del ministro della guerra Edward Cardwell invoc\u00f2 ulteriori riforme dell'esercito. Giorgio era notevolmente preoccupato per la natura di queste riforme, che puntavano a modificare il cuore della visione che il Duca aveva del \"British Army\". Egli temeva che le nuove forze armate di riserve sarebbero state pressoch\u00e9 inutili in un conflitto coloniale e che le forze di spedizione avrebbero dovuto reclutare uomini dai pi\u00f9 esperti battaglioni di stanza in patria per poter coprire i buchi nelle loro file. Le sue paure sembrarono essere confermate nel 1873, quando Wolseley radun\u00f2 dei battaglioni per una spedizione contro gli Ashanti; entro il 1879, i 59 battaglioni rimasti in Gran Bretagna vennero chiamati a mandare sostituti agli 83 all'estero. Nel 1881, quando vennero aboliti alcuni reggimenti storici e furono uniformati i colori delle divise per i reggimenti inglesi, gallesi, scozzesi e irlandesi, Giorgio protest\u00f2 che questo avrebbe minato l'umore delle truppe; i colori vennero quindi restaurati con la Prima guerra mondiale.\nL'impeto delle riforme, in ogni caso, continu\u00f2. Il \"War Office Act\", approvato dal parlamento nel 1870, subordin\u00f2 formalmente l'ufficio di comandante in capo dell'esercito a quello di segretario di Stato. Il Duca di Cambridge risent\u00ec pesantemente di questa mossa politica, sentimento condiviso dalla maggioranza degli ufficiali, molti dei quali non avrebbero guadagnato la loro posizione unicamente con il proprio merito. Con un ordine in consiglio del febbraio 1888, tutta la responsabilit\u00e0 per gli affari militari venne affidata all'ufficio del comandante in capo. Una commissione reale costituita nel 1890, guidata da Lord Hartington (il futuro 8\u00ba Duca di Devonshire), critic\u00f2 l'amministrazione del \"War Office\" e raccomand\u00f2 la devoluzione dell'autorit\u00e0 del comandante supremo agli ufficiali militari subordinati. Il principe Giorgio fu quindi obbligato a rassegnare le dimissioni il 1\u00ba novembre 1895 e venne succeduto da Lord Wolseley, i cui incarichi vennero notevolmente modificati.\nMatrimonio e amante.\nGiorgio non fece mai segreto della sua visione che \u00abi matrimoni combinati sono destinati a fallire\u00bb. Spos\u00f2 nella chiesa di San Giovanni a Clerkenwell, privatamente e in contravvenzione al \"Royal Marriages Act 1772\", Sarah Fairbrother (1816-1890), figlia di John Fairbrother, un servo di Westminster, dalla quale aveva gi\u00e0 avuto due figli illegittimi; essa aveva gi\u00e0 altri due figli da altri uomini. Sarah Fairbrother lavor\u00f2 come attrice a partire dal 1827, calcando le scene del Drury Lane, del Lyceum e del Covent Garden Theatre. Dal momento che il matrimonio era inesistente per la legge britannica, la \"moglie\" di Giorgio non venne intitolata Duchessa di Cambridge, n\u00e9 le venne accordato il trattamento di \"Altezza Reale\"; in realt\u00e0 la sua stessa esistenza era ignorata dalla regina Vittoria. Sarah chiamava s\u00e9 stessa Mrs Fairbrother e, in seguito, Mrs FitzGeorge. Il Duca di Cambridge era piuttosto debole quando aveva a che fare con questioni in cui erano coinvolte delle donne e sembra piuttosto probabile che fu la stessa Sarah (all'epoca incinta per la quinta volta) a costringerlo al matrimonio. Vennero create delle leggende sull'idilliaca relazione della coppia che per\u00f2 erano piuttosto distanti dalla realt\u00e0 dei fatti: Giorgio aveva ancora molte relazioni \"extraconiugali\", dimostrandosi non meritevole dell'attaccamento di Sarah.\nGiorgio e Sarah ebbero tre figli insieme, due dei quali nati prima del matrimonio, comunque invalido:\nNel 1837 Giorgio conobbe Mrs Louisa Beauclerk, che in seguito descrisse come \u00abl'idolo della mia vita e della mia esistenza\u00bb; fu sua amante a partire dal 1849 fino alla di lei morte nel 1882. Gi\u00e0 nel 1849 il duca di Cambridge decise che avrebbe voluto essere sepolto vicino a Mrs Beauclerk e fu cos\u00ec che lui e Mrs FitGeorge vennero tumulati in un mausoleo del \"Kensal Green Cemetery\", circa venti metri dalla tomba di Mrs Beauclerk.\nUltimi anni.\nLe forze e l'udito del principe Giorgio iniziarono ad abbandonarlo negli ultimi anni della sua vita; non fu in grado di cavalcare nel corteo funebre della cugina, la regina Vittoria, e dovette parteciparvi in carrozza. Il suo ultimo incarico pubblico fu una visita ufficiale in Germania nel gennaio del 1904. Mor\u00ec per un'emorragia allo stomaco il 17 marzo 1904 a \"Gloucester House\", nel quartiere di Piccadilly a Londra. Venne sepolto cinque giorni pi\u00f9 tardi, accanto a Mrs FitzGeorge, nel \"Kensal Green Cemetery\". Con la sua morte si estinse il ducato di Cambridge creato nel 1801. Durante i suoi funerali, furono girati diversi documentari da alcune delle prime case di produzione attive in Gran Bretagna all'epoca del muto.\nSei anni dopo la sua morte, sua nipote Mary di Teck, figlia della sorella Maria Adelaide, divenne regina consorte del Regno Unito, come moglie di Giorgio V.\nPochi mesi dopo la morte di Giorgio, la sua tenuta venne valutata e fu trovata in passivo di 121\u00a0000 sterline.\nIl Duca \u00e8 ancora oggi commemorato con una statua equestre a Whitehall, nel centro di Londra; essa \u00e8 posizionata, ironicamente, di fronte alla porta principale del \"War Office\", cui Giorgio, in vita, si oppose fermamente.\nGiorgio venne inoltre creato cavaliere di gran croce dell'Ordine Reale Hannoveriano e privato consigliere nel 1856."}
{"id": "2435312", "revid": "287204", "url": "https://it.wikipedia.org/wiki?curid=2435312", "title": "Eduardo Hernandez-Sonseca", "text": ""}
{"id": "2435318", "revid": "3115", "url": "https://it.wikipedia.org/wiki?curid=2435318", "title": "Alberto Campana", "text": "Nato a Cagliari, dopo pochi anni si trasfer\u00ec a Roma con la famiglia, citt\u00e0 dove ancora abita. Qui ha compiuto gli studi, laureandosi nel 1971 in Scienze biologiche. Ha lavorato, fino a raggiungere l'et\u00e0 della pensione, come ricercatore tossicologo in un'importante azienda farmaceutica e ha pubblicato diversi lavori sperimentali e brevetti su farmaci.\nBiografia.\nMonetazione degli insorti italici.\nAppassionatosi giovanissimo agli studi numismatici, vi ha dedicato molto del suo tempo libero. Nel 1987 ha pubblicato il volume \"La monetazione degli insorti italici durante la Guerra Sociale (91-87 a.C.)\". Il libro verte sulla cosiddetta monetazione della guerra sociale, ed \u00e8 tuttora il testo di riferimento per questo tipo di monete.\nZecche minori.\nRicercatore metodico e appassionato, si \u00e8 poi dedicato al Corpus Nummorum Antiquae Italiae, che \u00e8 stato pubblicato a dispense sulla rivista Panorama Numismatico dal 1992 al 2003. L'opera, ben nota a chi si interessa di monete greche, comprende numerose monografie sulle cosiddette \"zecche minori\", e in particolare:\nZecche minori d'Italia.\n\"Aesernia, Alba Fucens, Allifae, Aquinum, Ancona, Aquilonia, Ariminum, Carsioli, Cora, Firmum, Fistelia, Frentani, Hatria, Iguvium, Larinum, Malventum/Beneventum, Meles, Pallanum?, Pitanati, Reate, Sanniti, Signia, Telesia, Tuder, Venafrum e Vestini\"\nZecche minori di Sicilia.\n\"Abakainon, Adranon, Agyrion, Aitna-Inessa, Akis?, Akrai, Alontion, Alaisa Archonidea, Alaisa Etnea, Ameleson, Amestratos, Apollonia, Assoros, Atl (Mercenari), Enna, Entella, Erbessos, Eryx, Galaria, Herakleia Minoa, Herbita, Hipana, Hybla Megalas, Imachara, Kainon, Kalakte, Ietas, Kampanoi?, Kentoripa, Kephaloidion, Kimissa, Kronia, Lilybaion, Longane, Morgantina, Mytistraton, Nakone, Paropos, Petra, Megara Hyblaea, Menainon, Motya, Naxos, Piakos, Sergetai, Sileraioi, Solous, Stiela, Tauromenion, Tyndaris e Tyrrhenoi\".\nArticoli di numismatica greca e romana.\nMoltissimi sono gli articoli di interesse numismatico da lui pubblicati per molti anni su \"Panorama Numismatico\", che hanno riguardato non solo la monetazione greca, ma anche la monetazione romana, come, ad esempio, la serie dedicata alle \"Monete d'oro della Repubblica romana\".\nStudio delle contromarche applicate su monete siceliote.\nCol tempo i suoi interessi numismatici si sono indirizzati soprattutto allo studio delle contromarche applicate su monete greche di Sicilia, in collaborazione con Giovanni Santelli. Dalla loro cooperazione \u00e8 nato il libro \"L'epopea dionigiana - analisi storico-economica, preliminare allo studio della monetazione di Dionisio I, Signore di Siracusa (405 - 367 a.C.)\", pubblicato nel 2006, e numerosi articoli, apparsi quasi tutti sulla rivista \"Monete Antiche\"."}
{"id": "2435322", "revid": "729019", "url": "https://it.wikipedia.org/wiki?curid=2435322", "title": "Porrogszentp\u00e1l", "text": "Porrogszentp\u00e1l \u00e8 un comune dell'Ungheria di 101 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435323", "revid": "1603714", "url": "https://it.wikipedia.org/wiki?curid=2435323", "title": "Masonite", "text": "Masonite \u00e8 il nome di un materiale composto da fibre di legno pressate, con il quale vengono costruiti gli omonimi pannelli. Il processo di fabbricazione \u00e8 stato inventato e brevettato nel 1924 dall'ingegnere W. H. Mason, da cui il materiale prende il nome. Prodotti simili alla masonite sono conosciuti anche con altri nomi, come \"faesite\", \"isorel\", \"treetex\", ecc.\nStoria.\nLa masonite fu inventata nel 1924 a Laurel (Mississippi), da William H. Mason, collaboratore di Thomas Edison. La produzione di massa inizi\u00f2 nel 1929, con l'utilizzo in edilizia, mobili e imbarcazioni.\nIn Italia nel 1936, a causa di un embargo internazionale che vietava anche l'importazione di legname, ebbe inizio la produzione di un materiale sostanzialmente uguale alla masonite chiamato \"faesite\" (dal nome della frazione Fa\u00e9 di Longarone dove veniva prodotto). Questo materiale era ottenuto dalla lavorazione di scarti dell'industria del legname, allora ancora fiorente nella valle in cui scorre il Piave, sopperendo cos\u00ec alla mancanza della materia prima.\nNel 1972 la \"Masonite Corporation\" entra nel settore serramenti e viene acquisita nel 2001 dal costruttore di porte \"Premdor Corporation\", tramite la sua ex casa madre \"International Paper\".\nProduzione.\nLa masonite \u00e8 fabbricata con il metodo di Mason, dove del legno precedentemente truciolato viene disintegrato con la saturazione a vapore acqueo a circa 700 kPa di pressione; poi la pressione viene ulteriormente innalzata con aria o vapore a circa 2800\u00a0kPa e le fibre, infine, vengono spruzzate tramite un ugello su uno schermo a pressione atmosferica. Le fibre vengono poi formate mediante presse con stampi caldi, creando tavole con una superficie levigata. La lignina, presente naturalmente nel legno, serve per legare le fibre senza l'uso di adesivi aggiunti. Le lunghe fibre danno alla masonite un'alta resistenza alla piegatura e alla trazione, conferiscono inoltre densit\u00e0 elevata e stabilit\u00e0. A differenza di altri pannelli in legno composito, per legare le fibre di masonite non vengono utilizzate resine a base di formaldeide.\nUtilizzo.\nPer le sue caratteristiche di elevata densit\u00e0, resistenza ed economicit\u00e0, la masonite viene ampiamente usata per diversi scopi e nella produzione di vari oggetti.\nSono fatti in masonite i tavoli da ping pong, le rampe per skateboard e le finiture per scene in teatro. Data l'alta resistenza della masonite e l'economicit\u00e0, i traslocatori ne fanno ampio uso e viene anche largamente usata in architettura e edilizia. \u00c8 usata anche nel settore delle calzature per la produzione di tacchi.\nAl di fuori della sua destinazione d'uso originaria diversi artisti l'hanno utilizzata come supporto per i loro dipinti (p.e. Mir\u00f2 ) e talvolta come non convenzionale sostituto del legno per matrici di stampa simili a quelle xilografiche.\nDeterioramento.\nLa masonite si gonfia e marcisce nel tempo quando esposta agli agenti atmosferici. Nel 1996 la \"International Paper\" perse una \"class action\" promossa da utilizzatori di rivestimenti esterni in masonite per abitazioni."}
{"id": "2435324", "revid": "104485", "url": "https://it.wikipedia.org/wiki?curid=2435324", "title": "Potony", "text": "Potony \u00e8 un comune dell'Ungheria di 204 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435326", "revid": "729019", "url": "https://it.wikipedia.org/wiki?curid=2435326", "title": "Pusztakov\u00e1csi", "text": "Pusztakov\u00e1csi \u00e8 un comune dell'Ungheria di 909 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435329", "revid": "1272592", "url": "https://it.wikipedia.org/wiki?curid=2435329", "title": "Sinagoga di Soragna", "text": "La sinagoga di Soragna \u00e8 un luogo di culto ebraico dalle forme neoclassiche situato in via Camillo Benso Conte di Cavour 43, accanto alla Rocca Meli Lupi, a Soragna, in provincia di Parma; dal 1981 \u00e8 parte integrante del Museo ebraico Fausto Levi.\nStoria.\nLa sinagoga originaria fu costruita agli inizi del XVII secolo all'interno dell'edificio, privo di segni distintivi esterni, noto come \"Casa Grande delli Hebrei\"; gli ebrei avevano infatti ottenuto nel 1584 dal marchese Diofebo II Meli Lupi la concessione ad acquistare edifici in Soragna da adibire a residenza o luogo di culto.\nIntorno alla met\u00e0 del XIX secolo la sinagoga fu completamente ristrutturata in stile neoclassico, conservando della struttura precedente soltanto l'aron ligneo seicentesco, trasferito nel 1966 nell'oratorio della Knesset, il Parlamento israeliano; i lavori, finanziati col contributo di tutte le famiglie della comunit\u00e0 in proporzione al loro patrimonio, furono completati il 22 ottobre del 1855.\nIn seguito all'applicazione nel 1938 delle leggi razziali, l'edificio fu confiscato e fu adibito per alcuni anni a sede della casa del Fascio.\nVerso il 1980 l'intero edificio fu sottoposto a lavori di ristrutturazione per adibirlo a sede del nuovo museo ebraico; nel 1981 il presidente della Comunit\u00e0 ebraica di Parma Fausto Levi, al quale fu successivamente intitolato il museo, inaugur\u00f2 il percorso espositivo, ove furono raccolti oggetti e documenti provenienti dalle antiche comunit\u00e0 ebraiche di Soragna, Busseto, Fiorenzuola, Cortemaggiore e Monticelli d'Ongina.\nNel 2015 la sinagoga fu restaurata e consolidata strutturalmente.\nDescrizione.\nIl palazzo, contenente al primo piano la sinagoga, \u00e8 esternamente privo di alcun elemento che riveli la presenza del luogo di culto interno, come tipico delle antiche sinagoghe di ghetto.\nLa sala di preghiera, preceduta da un vestibolo sormontato dal matroneo, si sviluppa su una pianta rettangolare ed \u00e8 decorata armoniosamente in stile neoclassico, con stucchi realizzati da Antonio Rusca e affreschi dipinti da Giuseppe Levi.\nLe pareti sono scandite da semicolonne in stucco lucido a finto marmo, coronate da capitelli corinzi che sorreggono la trabeazione perimetrale, ornata con iscrizioni in lingua ebraica tratte dal \"Libro dei Re\" e dal \"Libro dei Salmi\". La volta a padiglione \u00e8 decorata con affreschi in chiaroscuro, raffiguranti motivi floreali, oggetti rituali e strumenti musicali tradizionali.\nLa sala contiene una serie di panche in legno rivolte verso l'aron, collocato nella nicchia, raggiungibile salendo tre gradini, posta al centro della parete di fronte all'ingresso; l'Armadio Sacro ottocentesco, chiuso da due ante laminate e sbalzate in oro, \u00e8 preceduto dal lume perpetuo sbalzato in argento e da un piccolo leggio; ai lati si aprono due ampie finestre, sormontate come la nicchia da lunette ad arco a tutto sesto; alle estremit\u00e0 sono posti due alti candelabri in bronzo dorato.\nIl vestibolo, ornato sul soffitto con affreschi analoghi alla sala di preghiera, ospita gli oggetti pi\u00f9 pregiati del museo, tra cui gli antichi rotoli della \"Torah\", manti e fasce, puntali e corone, alcuni rotoli del \"Libro di Ester\" e un \"Siddur\" del XVIII secolo.\nDall'atrio si accede, salendo una scala, al matroneo, affacciato sulla sinagoga attraverso tre ampie grate in ferro battuto, pregevolmente lavorate con motivi ad arabeschi; l'ambiente conserva otto \"Ketubot\" finemente decorati, risalenti alla fine del XVIII e agli inizi del XIX secolo."}
{"id": "2435332", "revid": "767487", "url": "https://it.wikipedia.org/wiki?curid=2435332", "title": "Aphasia", "text": "Gli Aphasia sono un gruppo heavy metal/hard rock giapponese formatosi a Tokyo nel 1996."}
{"id": "2435333", "revid": "287204", "url": "https://it.wikipedia.org/wiki?curid=2435333", "title": "Trotamundos de Carabobo", "text": "I Trotamundos de Carabobo sono una squadra venezuelana di pallacanestro.\nFondato nel 1984, il club ha sede nella citt\u00e0 venezuelana di Valencia. L'impianto in cui disputa le proprie gare interne \u00e8 il Forum de Valencia, che ha una capacit\u00e0 massima di circa 10.000 spettatori.\n\u00c8 l'unica squadra del Venezuela ad aver alzato un trofeo cestistico internazionale, grazie alle tre vittorie ottenute nel campionato sudamericano per club. In campo nazionale, ha vinto invece otto scudetti."}
{"id": "2435337", "revid": "729019", "url": "https://it.wikipedia.org/wiki?curid=2435337", "title": "Pathet Lao", "text": "Il Pathet Lao (in lingua lao: \u0e9b\u0eb0\u0ec0\u0e97\u0e94\u0ea5\u0eb2\u0ea7, pronuncia IPA: , letteralmente: terra dei lao) fu un movimento politico laotiano di ispirazione comunista costituito tra il 13 ed il 15 agosto 1950 durante il \"Congresso dei Rappresentanti del Popolo\" convocato dal principe Souphanouvong. Il programma stilato nell'occasione prevedeva tra l'altro la sovranit\u00e0 e l'indipendenza del Paese (in quel momento organizzato in un regno sotto il controllo dell'Unione francese), l'uguaglianza fra tutte le etnie e l'unit\u00e0 coi popoli di Vietnam e Cambogia per la liberazione dell'Indocina.\n\u00c8 tuttora la denominazione ufficiale dello Stato laotiano e lo fu per la prima volta il 12 ottobre 1945, quando il movimento patriottico del Lao Issara destitu\u00ec il re Sisavang Vong e fond\u00f2 un'effimera repubblica che cadde nell'aprile del 1946. Il ritorno nel paese dei colonizzatori francesi, costretti alla fuga dall'invasione delle truppe dell'Impero giapponese nel marzo del 1945, rimise sul trono il sovrano che istitu\u00ec il Regno del Laos, una monarchia costituzionale sotto il protettorato francese.\nStoria.\nAntefatti.\nIl territorio dell'odierno Laos era stato parte del Regno laotiano di Lan Xang tra il XIV secolo e l'inizio del XVIII, quando Lan Xang si frantum\u00f2 e si formarono i regni di Lan Xang Luang Prabang e di Lan Xang Vientiane nel 1707, e a sud il Regno di Champasak nel 1713. I tre regni vennero assoggettati tra il 1778 ed il 1781 dal Siam, l'odierna Thailandia, che ne fece degli Stati vassalli e si annett\u00e9 il vasto territorio dell'altopiano di Korat, l'odierno Isan. La ribellione del re di Vientiane Anouvong, nel 1826, si concluse dopo tre anni con l'esecuzione del sovrano, la distruzione di Vientiane, la deportazione di diverse centinaia di migliaia di laotiani nelle zone disabitate dell'Isan e l'annessione al Siam del Regno di Vientiane. Dopo tale annessione, il Regno di Luang Prabang torn\u00f2 ad essere il solo Regno di Lan Xang, che continuava ad essere un vassallo siamese.\nNel XIX secolo esplose nel sudest asiatico il fenomeno della colonizzazione da parte delle potenze francesi e britanniche, che assoggettarono tutti i paesi dell'area ad eccezione del Siam. I francesi conquistarono dapprima il Vietnam e la Cambogia, poi nel 1893 costrinsero il Siam a cedere i territori sulla riva sinistra del Mekong al neonato Protettorato francese del Laos, con capitale a Vientiane. Il Paese riunificato in una formale repubblica venne ufficialmente chiamato Laos, traslitterazione in lingua francese del termine Lao (\u0ea5\u0eb2\u0ea7), e fu diviso in 10 province; Il Regno di Luang Prabang fu affidato al locale re Sisavang Vong, al quale venne concesso il potere legislativo sulla provincia locale ma non il controllo dell'esercito, che restava in mano ai francesi. Inizialmente i laotiani accolsero favorevolmente il nuovo assetto politico, che li aveva affrancati dalla pesante dittatura siamese. In seguito si formarono movimenti di resistenza, buona parte dei quali conflu\u00ec negli anni 1930 nel Partito Comunista Indocinese, formatosi in Vietnam in quel periodo.\nNel 1898, il Paese venne inserito nell'Indocina Francese, creata nel 1887. Nel 1904 vennero tolti al Siam ed annessi anche i territori oltre-Mekong dell'odierna Provincia di Xaignabouli e della parte occidentale del Principato di Champasak, che venne trasformato in una provincia di cui fu nominato governatore lo stesso principe. Questa situazione rimase pressoch\u00e9 inalterata per i decenni successivi, il Paese venne pacificato ed usato principalmente come Stato cuscinetto per proteggere i territori francesi da eventuali incursioni della vicina India britannica.\nSeconda guerra mondiale.\nLo scoppio della seconda guerra mondiale cambi\u00f2 gli equilibri nella regione, soprattutto dopo l'invasione tedesca della Francia, che indebol\u00ec il governo dell'Indocina Francese privandolo di gran parte dei rifornimenti. Ne approfitt\u00f2 dapprima l'Impero del Giappone, che a fine estate del 1940 dispieg\u00f2 le proprie truppe in gran parte dell'Indocina francese con il permesso delle autorit\u00e0 nominate dal Governo di Vichy, che preserv\u00f2 in tal modo la sovranit\u00e0 francese sui territori. Fu poi la volta del governo nazionalista di Bangkok, che provoc\u00f2 alla fine del 1940 la guerra franco-thailandese, al termine della quale recuper\u00f2 con l'aiuto dei giapponesi parte dei territori laotiani ceduti ai francesi all'inizio del secolo.\nLa perdita dei territori oltre il Mekong provoc\u00f2 l'indignazione della corte di Luang Prabang, a cui i francesi avevano garantito la salvaguardia delle terre laotiane nell'ambito del protettorato. I francesi dovettero ammettere le ragioni di re Sisavang Vong, e al regno-provincia di Luang Prabang furono annesse le province di Vientiane, Xiangkhoang e Luang Namtha, che si aggiunsero a quelle di Ph\u00f4ngsali e Houaphan cedute nei decenni precedenti. Il trattato con cui furono annesse le province comprendeva un buon margine di autonomia per l'ingrandito regno, ed in questa fase si mise in evidenza il vicer\u00e9 Phetsarath, che diede un'eccellente organizzazione all'amministrazione e alle istituzioni laotiane. Per fronteggiare la propaganda anti-francese che i thailandesi infiltravano in Laos, le autorit\u00e0 coloniali promossero a partire dal 1941 la formazione di gruppi patriottici laotiani.\nLao Issara.\nQuando le sorti del conflitto furono sfavorevoli per le potenze dell'Asse, dal dicembre del 1944 truppe della Francia Libera del generale Charles de Gaulle, che aveva coagulato le forze della resistenza francese, vennero paracadutate in Laos per fronteggiare i giapponesi, che risposero occupando il Paese il 9 marzo 1945 e obbligando i francesi ad organizzarsi nella giungla. Le truppe giapponesi costrinsero l'8 aprile il re Sisavang Vong a proclamare l'indipendenza sotto la protezione di Tokyo; il sovrano firm\u00f2 controvoglia perch\u00e9 avrebbe preferito il controllo francese a quello giapponese.\nIl tracollo giapponese nel conflitto mondiale port\u00f2 al ritiro delle truppe dal Laos nell'agosto del 1945 e Phetsarath, che era stato nominato dai giapponesi primo ministro, annunci\u00f2 di propria iniziativa che il Paese confermava il proclama di indipendenza. Al rifiuto del sovrano di avallare il comunicato di Phetsarath. nell'autunno del 1945 fu instaurata in Laos un'effimera Repubblica chiamata Pathet Lao, retta dal movimento patriottico Lao Issara che detronizz\u00f2 il re Sisavang Vong. Oltre a Phetsarath, tra i promotori di questa entit\u00e0 politica vi furono il fratello di Phetsarath Souvanna Phouma ed il fratellastro Souphanouvong, rientrato da un lungo soggiorno nel Vietnam, dove si era avvicinato alle posizioni dei comunisti Viet Minh di Ho Chi Minh.\nLe truppe francesi, riorganizzatesi nelle aree rurali, ripresero nel 1946 il controllo del Paese, che divenne parte della neonata Unione Francese, mentre il direttivo di Lao Issara si rifugi\u00f2 in Thailandia, dove organizz\u00f2 un governo in esilio. Il Regno del Laos fu proclamato l'11 maggio 1947, il giorno in cui re Sisavang Vong, rimesso sul trono dai francesi, promulg\u00f2 la nuova Costituzione. Souphanouvong fu tra i membri di Lao Issara in Thailandia, si rifugiarono ad Hanoi altri membri del movimento, tra cui i futuri capi del Partito Rivoluzionario del Popolo Lao Kaysone Phomvihane e Nouhak Phoumsavanh, convinti che l'indipendenza del Laos avrebbe potuto arrivare solo con l'appoggio dei nord-vietnamiti. Anche il comandante delle guarnigioni di Savannakhet Thao O Anourack si rifugi\u00f2 ad Hanoi, dove accett\u00f2 la proposta di fondare un comitato per la liberazione del Laos. Inizi\u00f2 le operazioni militari nel nord del paese tenendosi in contatto con la dirigenza di Lao Issara di Bangkok.\nFondazione del movimento Pathet Lao.\nNel novembre 1947, un colpo di Stato pose fine in Thailandia all'egemonia di Pridi Banomyong, un progressista che aveva appoggiato l'attivit\u00e0 anti-colonialista di Lao Issara. Privi del supporto governativo, molti dei moderati di Lao Issara accettarono l'offerta di lasciare l'organizzazione e rientrare in Patria in cambio dell'amnistia. La storia di Lao Issara ebbe fine dopo i contrasti tra Phetsarath e Souphanouvong, quando quest'ultimo scelse di continuare la lotta al fianco dei Viet Minh e si trasfer\u00ec ad Hanoi alla fine del 1949.\nIn Vietnam Souphanouvong si riun\u00ec con Kaysone Phomvihane, Nouhak Phoumsavanh, Thao O Anourack, Tiao Souk Vongsak e Phoumi Vongvichit, la cui lotta armata per l'indipendenza del Laos era gi\u00e0 cominciata con la formazione di organizzazioni appoggiate dai nord-vietnamiti, che avevano dato via alla guerra d'Indocina contro i francesi. Nel \"Congresso dei Rappresentanti del Popolo\" convocato da Souphanouvong nell'agosto del 1950 venne creato il Fronte del Laos Libero, emanazione dello storico Lao Issara, che si impegnava alla lotta unitaria anti-francese per la rifondazione della Nazione Lao, detta Pathet Lao. Fu formato un nuovo governo in esilio in cui entrarono anche ex ufficiali del governo reale laotiano e membri di alcune minoranze tribali del Laos.\nL'infiltrazione di osservatori e truppe nord-vietnamite in Laos pass\u00f2 dalle 500 unit\u00e0 di fine 1946 alle 17.000 nel 1953. Nel 1950, Kaysone e Nouhak entrarono nel Partito Comunista Indocinese (PCI), che mise in atto la strategia di cooperare con i movimenti Viet Minh ed il nuovo Lao Issara, al cui interno vi erano anche membri non comunisti. Tale strategia fu necessaria soprattutto in Laos, dove la nozione di armonia diffusa dal Buddhismo si scontrava con la lotta di classe propugnata dai comunisti. Il previsto rovesciamento della monarchia fu tenuto segreto. Il PCI si era formato nel 1932 e nel 1951 si suddivise in tre distinti partiti in Vietnam, Laos e Cambogia. In questo periodo, dei 2.091 membri del PCI presenti in Laos, solo 31 erano laotiani. Il processo di formazione del partito in Laos fu lungo e incontr\u00f2 le resistenze dei non comunisti del Pathet Lao. Fu infine fondato in segreto nel marzo del 1955 con il nome di compromesso Partito del Popolo Lao (in lingua lao: Phak Pasason Lao).\nGuerra civile laotiana.\nTra il 1951 ed il 1952, sia il Pathet Lao, con l'aiuto dei nord-vietnamiti, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un esercito di 40.000 Viet Minh, comandati dal generale V\u00f5 Nguy\u00ean Gi\u00e1p e supportati da 2.000 militanti del Pathet Lao agli ordini di Souphanouvong, invasero il nord-est del paese con lo scopo di prendere Luang Prabang e la piana delle giare. Furono fronteggiati e respinti da 10.000 truppe reali affiancate da 3.000 regolari francesi. I ribelli in ripiegamento occuparono buona parte delle province di nord-est e si insediarono a Xam Neua. Fu questo il segnale d'avvio della guerra civile laotiana, che avrebbe insanguinato il paese fino al 1975. Il 19 aprile 1953, Souphanouvong istitu\u00ec il governo del Pathet Lao nella Provincia di Houaphan. Fu anche istituito un tribunale popolare presieduto da Kaysone, che condann\u00f2 a morte il governatore della provincia per il supporto dato alla resistenza contro l'avanzata lao-vietnamita.\nCon la capitale Luang Prabang che rischiava di cadere in mano al Pathet Lao e ai nord-vietnamiti, la diplomazia statunitense di stanza a Saigon espresse le proprie preoccupazioni alla corte laotiana. In precedenza, le elezioni del 1951 nel regno avevano portato il principe Souvanna Phouma, gi\u00e0 in esilio a Bangkok con Lao Issara, a formare un governo di centro il 21 novembre. I francesi, fiaccati dalla guerra d'Indocina, rimossero gli ultimi ostacoli all'indipendenza del Paese siglando il Trattato di amicizia e associazione franco-laotiana il 22 ottobre 1953.\nFine della colonizzazione francese ed indipendenza del Laos.\nNel 1954, truppe nord-vietnamite furono respinte a nord a Luang Prabang e nel Laos centrale a Thakhek. Furono questi probabilmente tentativi di distrarre l'esercito francese dal vero obiettivo dei Viet Minh, l'assalto alle unit\u00e0 francesi dislocate nel nord-ovest del Vietnam. La successiva battaglia di Dien Bien Phu, combattuta tra il marzo ed il maggio del 1954, vide la distruzione delle truppe dei colonizzatori e la fine del dominio francese in Indocina. Alcuni reparti nord-vietnamiti penetrarono nella zona nemica partendo dal territorio laotiano, il cui confine \u00e8 a pochi chilometri da Dien Bien Phu. Dopo la vittoria, i nord-vietnamiti distaccarono un gruppo a supporto del Pathet Lao che si insedi\u00f2 a Ban Nameo, nelle montagne del Laos nord-orientale.\nUna delegazione del Pathet Lao fu presente alla Conferenza di Ginevra (1954) che sanc\u00ec l'indipendenza del Laos, ma non venne accettata ai tavoli di trattativa. Alla luce degli strettissimi legami tra i comunisti laotiani e il Vietnam del Nord, furono allora i rappresentanti del Viet Minh a tentare di far valere le ragioni del Pathet Lao. Il movimento non ottenne alcun riconoscimento formale, ma vide garantita la propria temporanea presenza nelle odierne province di Houaphan e Phongsali.\nLa \"guerra segreta\" americana.\nDopo la caduta dei francesi, furono gli statunitensi che si presero in carico di finanziare il Governo Reale Laotiano e l'esercito del regno. Il conflitto divenne cos\u00ec noto sotto il nome di \"guerra segreta\", per il ruolo che vi ebbero gli Stati Uniti, costretti ad agire nell'ombra in Laos dopo che la Conferenza di Ginevra del 1954 ne aveva dichiarato la neutralit\u00e0. Agli inizi del 1955 fu istituita una missione operativa americana in Laos che pag\u00f2 l'80% delle spese governative e la totalit\u00e0 delle spese militari. Ci\u00f2 port\u00f2 alla rottura delle trattative di riconciliazione nazionale tra il governo di Katay Don Sasorith ed il Pathet Lao, che boicott\u00f2 le elezioni di quell'anno in segno di protesta per l'ingerenza americana.\nIl dialogo con il governo riprese nel 1956 con il ritorno a primo ministro di Souvanna Phouma, fratellastro di Souphanouvong e \"leader\" della fazione che spingeva per l'unit\u00e0 nazionale. Il nuovo capo del governo concord\u00f2 un cessate il fuoco con i comunisti, che posero come condizione il riconoscimento governativo della legittimit\u00e0 del Pathet Lao ad amministrare i territori che occupava. Parallelamente, un sostanzioso numero di truppe laotiane comuniste furono inviate in Vietnam del Nord ad addestrarsi. Per far naufragare queste operazioni senza un coinvolgimento militare diretto, il servizio segreto statunitense della CIA rispose finanziando nel 1957 una forza di 7.000 guerriglieri anti-comunisti di etnia hmong guidati dal generale Vang Pao, che si insediarono sulle colline intorno alla piana delle giare, occupata dal Pathet Lao. Questi guerriglieri costituirono per anni una spina nel fianco del Pathet Lao.\nNel 1957, dopo l\"'Accordo di Vientiane\", il Pathet Lao restitu\u00ec al Regno del Laos il controllo dell'area occupata, ottenendo in cambio l'inclusione di due ministri comunisti nel nuovo governo di coalizione guidato da Suvanna Phuma, uno dei quali fu lo stesso Souphanouvong. Le elezioni del 1958 segnarono un notevole avanzamento del Pathet Lao, che mise in allarme gli Stati Uniti: Washington sospese gli aiuti al Regno del Laos e la crisi che segu\u00ec costrinse Suvanna Phuma alle dimissioni. Si instaur\u00f2 un governo conservatore, che rifiut\u00f2 di stabilire relazioni diplomatiche con Unione Sovietica, Cina e Vietnam del Nord e avvi\u00f2 ritorsioni contro il Pathet Lao. La situazione precipit\u00f2 e riprese la guerra civile.\nAggravarsi della crisi ed inizio dei bombardamenti americani.\nNel 1960, il Laos torn\u00f2 ad allinearsi su una posizione neutrale con il ritorno al governo di Suvanna Phuma, ma l'occupazione di Vientiane da parte delle truppe dell'ex ministro della difesa, il filoamericano Phumi N\u00f4savan, costrinse il primo ministro all'esilio in Cambogia. Il conflitto continu\u00f2 ad infuriare e in breve tempo si fuse con la guerra del Vietnam, facendo dell'Indocina un unico teatro di guerra. I vietnamiti cominciarono la costruzione del sentiero di Ho Chi Minh, che in buona parte attraversava le regioni montuose laotiane, per infiltrare uomini e garantire rifornimenti alle truppe impegnate nella guerriglia nel Vietnam del Sud. Fu questo il principale motivo che spinse gli americani ad intraprendere la pi\u00f9 grande campagna di bombardamenti dai tempi della II Guerra Mondiale.\nLe inaudite dimensioni dei bombardamenti americani costrinsero nel 1964 le forze del Pathet Lao ad asserragliarsi nelle grotte di Vieng Xay, in provincia di Houaphan, una fittissima rete di 486 cunicoli naturali che furono il rifugio di circa 23.000 ribelli. Molto pi\u00f9 vicine ad Hanoi che a Vientiane, le grotte sarebbero diventate nei nove anni successivi la base principale del Pathet Lao, e furono attrezzate con tutto quanto necessario per renderle vivibili, compresa l'attrezzatura ospedaliera. Per tutti gli anni che seguirono il conflitto laotiano si svilupp\u00f2 su due fronti, quello della piana delle giare, nella provincia di Xiangkhoang, che fu teatro di innumerevoli scontri tra le forze comuniste e quelle filo-americane, ed il sentiero di Ho Chi Minh, che divenne sempre pi\u00f9 importante nello sgretolamento del regime sudvietnamita. Di pari passo, i bombardamenti aerei divennero sempre pi\u00f9 drammatici.\nDiminuzione dell'attivit\u00e0 americana in Laos.\nQuando il 30 marzo 1972 l'esercito di Hanoi lanci\u00f2 nel Vietnam del Sud l\"'Offensiva Nguyen Hue\", conosciuta anche come \"Offensiva Orientale\", il massiccio supporto aereo statunitense in difesa dei sud-vietnamiti comport\u00f2 la riduzione dei raid in Laos settentrionale, che raggiunsero il punto minimo dal 1965. Senza i bombardamenti americani, i comunisti raggiunsero ulteriori conquiste nel nord durante l'anno, ma non riuscirono a sopraffare le forze governative. In novembre il Pathet Lao acconsent\u00ec ad incontrare rappresentanti del governo laotiano per discutere un nuovo cessate il fuoco.\nGli Stati Uniti uscirono dal Laos nel 1973 come stabilito negli accordi di pace di Parigi. I nord-vietnamiti non furono obbligati a rimuovere le proprie forze in virt\u00f9 del trattato. Per salvarsi dalla capitolazione, il governo laotiano fu costretto a far entrare nella propria compagine rappresentanti del Pathet Lao, dopo che gli statunitensi cominciarono a diminuire l'appoggio militare ai sud-vietnamiti e a defilarsi. Il primo ministro laotiano Souvanna Phouma, stanco e demoralizzato, annunci\u00f2 da Parigi nel 1974 il ritiro dalla vita politica.\nIl trionfo del Pathet Lao.\nDopo anni di scontri, nel 1975 la presa di Saigon da parte dei Viet Cong e la conseguente ritirata statunitense spianarono definitivamente la strada al Pathet Lao che, il 2 dicembre 1975, rovesci\u00f2 il regime monarchico di Savang Vatthana ed istitu\u00ec la Repubblica Popolare Democratica del Laos, di cui Souphanouvong fu il primo Presidente. La carica di primo ministro fu affidata a Kaysone Phomvihane, leader dell'area pi\u00f9 radicale del Pathet Lao e fondatore del Partito Rivoluzionario del Popolo Lao. Il Pathet Lao tent\u00f2 di appianare le discriminazioni etniche che si erano venute a creare nell'era monarchica, ma dovette ben presto fronteggiare alcune violente azioni di guerriglia lanciate dall'etnia hmong, ad oggi non ancora del tutto cessate. Come rappresaglia per la ribellione, fu ordinato nel 1977 l'internamento della famiglia reale in un campo di rieducazione nella provincia di Houaphan. La maggior parte dei reali laotiani morirono in questo sito.\nIn seguito il Laos, pur in condizioni di ristrettezze economiche aggravate dall'emigrazione di molti tecnici e intellettuali, mantenne una certa tranquillit\u00e0 interna. Con la caduta del blocco comunista, il Pathet Lao mantenne il potere ed inizi\u00f2 a compiere progressive aperture all'economia di mercato. Tale scelta ha posto fine all'inflazione e al deprezzamento della moneta locale, ed ha visto la progressiva diffusione nel paese dell'influenza della Cina e degli Stati legati all'occidente, in particolare della Thailandia, che era schierata con gli Stati Uniti durante la guerra civile."}
{"id": "2435338", "revid": "838137", "url": "https://it.wikipedia.org/wiki?curid=2435338", "title": "Copa Telmex 2008 - Doppio", "text": "Il doppio del Copa Telmex 2008 \u00e8 stato un torneo di tennis facente parte dell'ATP Tour.\nMart\u00edn Garc\u00eda e Sebasti\u00e1n Prieto erano i detentori del titolo, ma quest'anno hanno deciso di non partecipare.\nAugustin Calleri e Luis Horna hanno vinto in finale 6\u20130, 6\u20137(6), 10\u20132, contro Werner Eschauer e Peter Luczak."}
{"id": "2435340", "revid": "729019", "url": "https://it.wikipedia.org/wiki?curid=2435340", "title": "Tsybin Ts-1", "text": "Il Tsybin Ts-1 (in cirillico \u0426\u044b\u0431\u0438\u043d \u0426-1) era un aereo sperimentale sviluppato e costruito in Unione Sovietica nell'ambito di un programma di ricerche sull'aerodinamica nei voli supersonici. Il progetto del velivolo fu curato dall'OKB-256 di Pavel Vladimirovi\u010d Cybin, nella seconda met\u00e0 degli anni quaranta. Identificati con la sigla LL (cirillico: \u041b\u0435\u0442\u0430\u044e\u0449\u0430\u044f \u041b\u0430\u0431\u043e\u0440\u0430\u0442\u043e\u0440\u0438\u044f, ovvero \u201claboratorio volante\u201d in russo), ne furono ideate tre configurazioni (LL-1, LL-2 e LL-3), di cui solo due effettivamente portate in volo.\nSviluppo.\nNel settembre 1945, l'OKB di Cybin fu incaricato dall'istituto di ricerca sul volo LII-MAP di condurre una serie di ricerche riguardanti lo sviluppo e l'individuazione delle configurazioni alari pi\u00f9 idonee ai voli supersonici. I test incominciarono nel 1946, e furono condotti presso il TsAGI. Il risultato fu, appunto, il Tsybin Ts-1, che fu definito \u201claboratorio volante\u201d e chiamato con la sigla LL. Queste sigle andarono successivamente a identificare le varie configurazioni del velivolo. Il prototipo, chiamato LL-1, vol\u00f2 per la prima volta nella met\u00e0 del 1947 con il pilota collaudatore M. Ivanov. Complessivamente, effettu\u00f2 un totale di trenta voli, con i piloti Amet-Khan Sultan, S.N. Anochin e N.S. Rybko.\nMentre lo sviluppo del Ts-1 proseguiva, sempre all'interno dell'OKB-256, un gruppo di progettisti guidati da Berentsov cur\u00f2 lo sviluppo di una nuova fusoliera, con un innovativo profilo alare. In particolare, Berenstov ide\u00f2 due distinte configurazioni alari: una a freccia negativa, l'altra a freccia positiva. La prima innovazione fu introdotta nel secondo esemplare nell'inverno 1947-48. Questo aereo, chiamato LL-3, effettu\u00f2 ben 100 voli.\nSuccessivamente, il primo esemplare (ex LL-1) fu modificato con un'ala a freccia positiva (la seconda configurazione studiata da Berentsov), e designato LL-2. Per\u00f2, questa versione non fu mai portato in volo: infatti, gli esperimenti con questa formula alare di ala furono condotti con aerei da caccia MiG-15 e Lavochkin La-15.\nTecnica.\nIl progetto di base del Ts-1 prevedeva un aereo di costruzione interamente lignea, con ala dritta. Questo aereo fu poi successivamente modificato, in particolare con le soluzioni proposte da Berentsov. Come detto in precedenza, del Ts-1 vennero realizzate tre configurazioni.\nIl motore, comune a tutte le versioni, era costituito da un razzo a propellente solido Kartukhov PRD-1500, in grado di fornire una spinta di 1.500 kgf della durata di otto-dieci secondi. Il razzo era sistemato all'interno della fusoliera. I comandi di volo erano manuali. Il carrello, posto sotto la fusoliera, era a due ruote, e veniva sganciato subito dopo il decollo. Inoltre, vi era anche un ruotino fisso sotto alla coda. L'atterraggio avveniva tramite un pattino.\nSui Ts-1 vennero testatati a bordo numerosi tipi di strumentazione. Nei primi voli, tuttavia, questa non era imbarcata. Per simularne peso e ingombro, quindi, si decise di caricare come zavorra circa una tonnellata di acqua, che era espulsa prima dell'atterraggio, per non creare troppi problemi di manovrabilit\u00e0.\nFunzionamento.\nIl Ts-1 veniva portato in volo rimorchiato da un Tupolev Tu-2: giunto a un'altezza compresa tra i 5.000 e i 7.000 metri, l'aereo veniva sganciato e rivolto verso il basso con un'inclinazione di 45-60\u00b0. Quindi, veniva acceso il razzo, e il velivolo veniva portato alla massima velocit\u00e0. Esaurita la spinta, l'aereo si trasformava in un vero e proprio aliante, e atterrava come tale.\nIl Ts-1, in generale, forn\u00ec parecchie informazioni utili, senza dare mai problemi durante il volo. Inoltre, furono considerati aerei eccellenti dal punto di vista prestazioni/prezzo."}
{"id": "2435343", "revid": "1305772", "url": "https://it.wikipedia.org/wiki?curid=2435343", "title": "Walter Mocchi", "text": "Biografia.\nTenente d'artiglieria alla Scuola militare di Torino, lascia l'esercito a 22 anni e si reca a Napoli per studiare all'Universit\u00e0. Aderisce al partito socialista sin dal 1892. Nel 1897 s'imbarca assieme ad Amilcare Cipriani per difendere la Candia (Creta) contro i Turchi. Partecipa a Napoli ai moti del 1898. Alla fine dell'anno si trasferisce a Milano continuando la sua attivit\u00e0 militante e pubblicistica. Ivi incontra Costantino Lazzari con il quale conduce la battaglia anti-riformista tra le file socialiste. Nel 1901 dirige l'organo della federazione locale l'\"Azione socialista\" preparando il terreno all'arrivo nella capitale meneghina dell'amico napoletano Arturo Labriola con il quale riesce, a partire dal 1902, a imporre una linea rivoluzionaria al partito socialista di Milano e, poi, della Lombardia. Negli anni 1904-1905 partecipa alla trasformazione della corrente rivoluzionaria socialista in corrente sindacalista rivoluzionaria. In questa veste co-dirige assieme a Labriola il giornale \"Avanguardia Socialista\" e partecipa attivamente alla propaganda della Camera del lavoro di Milano durante il primo sciopero nazionale, nel settembre 1904. Nel 1906 pone fine alla militanza attiva, che consisteva anche in aiuti finanziari, dedicandosi alla propria professione.\nNel 1898 aveva sposato il soprano Emma Carelli a Perugia. Da allora si interessa sempre pi\u00f9 di teatro e nel 1906 diventa impresario teatrale a Firenze e poi a Milano. Nel 1907 fonda la Societ\u00e0 Teatrale Italo-Argentina (STIA) con lo scopo di creare una combinazione transoceanica per lo scambio delle compagnie tra Europa e Sud America sfruttando la complementarit\u00e0 delle stagioni tra emisfero Nord e Sud e assumendo la gestione di molte sale teatrali. Il progetto si completa nel 1908 con la nascita della Societ\u00e0 Teatrale Internazionale (STIn) e l'acquisto del Teatro Costanzi di Roma. Moltiplica allora i viaggi e i soggiorni in Argentina. Nel 1928 Emma Carelli muore in un incidente d'auto. Rimasto vedovo, Mocchi sposa la giovane cantante lirica Bidu Say\u00e3o, scritturata al Costanzi nel 1926 e della quale diventa agente. La coppia si trasferisce in Brasile e divorzia nel 1937.\nAllo scoppio del primo conflitto mondiale si dichiara interventista.\nDal 1936 collabora alla rivista \"La Verit\u00e0\" di Nicola Bombacci.\n\u00c8 controversa la sua adesione nel 1943 alla Repubblica Sociale Italiana, e successivamente al Raggruppamento Nazionale Repubblicano Socialista."}
{"id": "2435344", "revid": "287204", "url": "https://it.wikipedia.org/wiki?curid=2435344", "title": "Henry Moore (disambigua)", "text": ""}
{"id": "2435346", "revid": "729019", "url": "https://it.wikipedia.org/wiki?curid=2435346", "title": "Seno cavernoso", "text": "Col termine di seno cavernoso ci si pu\u00f2 riferire ai plessi venosi della loggia parasellare o alla loggia stessa, un compartimento anatomico pari e simmetrico che si trova lateralmente alla sella turcica.\nDeve il nome all'anatomista che per primo lo descrisse, che lo paragon\u00f2 ai seni venosi cavernosi del pene, dalla cui anatomia \u00e8 in realt\u00e0 completamente differente.\nAnatomia.\nDi ampiezza superiore al centimetro di diametro, si tratta di un compartimento pari e simmetrico localizzato lateroinferiormente al corpo sfenoidale, anteromedialmente all'apice petroso, posteriormente al canale ottico e inferiormente alla fessura orbitaria superiore.\nLa loggia parasellare non \u00e8 solo venosa, ma \u00e8 uno spazio nel quale decorrono anche il sifone dell'arteria carotide interna (tratto \"C3\", secondo la pi\u00f9 comune segmentazione carotidea), coi suoi collaterali arteriosi nonch\u00e9 alcuni nervi cranici.\nNon si tratta di un seno, poich\u00e9 le sue pareti non sono tutte ricoperte da meningi.\nI due fogli durali del tentorio superano l'apice petroso e raggiungono il processo clinoideo anteriore. Costituiscono la parete laterale e superiore. Il foglietto interno concorre a formare il cavo di Meckel.\nNella parete laterale, tra i due foglietti, pu\u00f2 essere presente eventualmente un seno venoso laterale, esso \u00e8 chiamato seno durale.\nSi possono individuare inoltre altri due ulteriori sepimenti. Abbiamo quindi, in senso lateromediale, un foglietto esterno di dura madre, un setto di tessuto connettivo denso che avvolge il quarto paio di nervi cranici, il foglietto interno di dura madre nel cui contesto risiedono i nervi cranici III, V1 e V2, un setto di tessuto connettivo lasso che avvolge CN VI.\nTale configurazione \u00e8 la presentazione pi\u00f9 comune, essendovi diverse varianti anatomiche normali.\nNella parete mediale e inferiore si individuano la parte sellare e quella sfenoidea. La prima \u00e8 per alcuni autori costituita da un foglietto meninegeo sottile (mentre le altre superfici ipofisarie sono ricoperte da due fogli durali). La parte sfenoidea \u00e8 costituita da un solo foglietto di periostio, che continua nell'anello durale carotideo. La carotide (segmento C3 o sifone carotideo) aderisce alla parete mediale, medialmente alla quale si trova la parete laterale dell'osso sfenoide. In certe persone pu\u00f2 anche non essere presente osso, ma solo la mucosa del seno sfenoidale; altra variante anatomica \u00e8 costituita da un sifone carotico leggermente lateralizzato, non aderente.\nLa loggia parasellare non \u00e8 cavernosa (venosa), poich\u00e9 ospita almeno quattro plessi venosi (non cavernosi) che drenano dai circoli extra- e intracranico. A livello embrionario, al VII stadio, una parte forma i collettori venosi delle orbite, mentre una parte deriva dalla primitiva vena mascellare.\nIn base alla loro posizione in riferimento al sifone carotideo si differenziano in laterale, superiore, inferiore e posteriore. Pu\u00f2 esistere anche un plesso mediale. Drenano attraverso il forame ovale nei plessi pterigoideo, basilare e nei seni petrosi superiore e inferiore. Altri punti di passaggio sono il foro rotondo, il forame lacero e il foro di Vesalio.\nLa carotide interna emette alcuni importanti collaterali nella loggia parasellare:\nStoria.\nGaleno, dissezionando scimmie, osserva un plesso parasellare che ipotizza essere presente anche nell'uomo. Dopo Galeno nessun altro autore parla di questo compartimento anatomico, neanche Vesalio nella sua \"summa\". Bisogna aspettare Winslow che, nel 1734 lo descrive come seno venoso durale spugnoso e lo battezza \"seno cavernoso\" paragonandolo ai corpi penieni.\nPer comprendere meglio la sua natura occorre aspettare i lavori di Harvey sulle arterie e di Malpighi sui capillari. Ma \u00e8 con la scoperta e la descrizione della fistola artero-venosa cerebrale che la loggia parasellare assume interesse clinico.\nPrima di tali autori la fistola carotido-cavernosa era conosciuta dal popolino principalmente per il fatto che il segno pi\u00f9 comune \u00e8 la protrusione e la pulsazione del bulbo oculare. Questo particolare segno venne da sempre letto in maniera \"magica\".\n\u00c8 di Robichon la descrizione di un seno venoso inestensibile, attraversato da un vaso arterioso pulsante, proponendo il concetto di \"cuore encefalico\" che per\u00f2 non fa molta fortuna: tale ipotesi richiederebbe delle caratteristiche idrauliche che mal si adattano alla realt\u00e0 anatomica e fisiologica di un sistema vascolare venoso cefalico.\nNel 1884 Langer rispolvera il concetto galeniano di plesso venoso, attualmente continuamente ed estesamente confermato da numerosi studi autoptici e microchirurgici.\nParkinson, nel 1964 parte proprio dalla descrizione della fistola carotido-cavernosa per abbattare ogni \"superstizione\" relativa alla loggia parasellare. Di tali concezioni permangono il nome, \"seno cavernoso\", e i disegni anatomici che, anche nella stessa letteratura microchirugica, laddove si parla di \"plessi venosi\", rappresentano comunque sempre un seno durale spugnoso.\nPatologia.\nQuando si parla di seno cavernoso spesso si parla di fistola carotido-cavernosa (FCC), patologia principe. Nel 1811 Travers riconosce e tratta la prima FCC.\nIl segno pi\u00f9 comune di FCC \u00e8 la protrusione e la pulsazione del bulbo oculare.\nSe in passato si pensava pi\u00f9 comunemente interessata la carotide interna, ora si correla pi\u00f9 sicuramente con rami della carotide esterna.\nLa FCC si distingue per eziologia, sede, flusso e tipologia di intervento.\nSolo il 25% sono traumatici. Pi\u00f9 frequentemente coinvolgono la meningea media, ramo di ECA1 (segmentazione della carotide esterna) e sono spontanei, autolimitanti.\nAnatomia microchirurgica.\nNella loggia parasellare si individuano dieci aree di accesso, chiamati \"trigoni\"o \"triangoli\":"}
{"id": "2435352", "revid": "204012", "url": "https://it.wikipedia.org/wiki?curid=2435352", "title": "Diverticoli", "text": ""}
{"id": "2435359", "revid": "287204", "url": "https://it.wikipedia.org/wiki?curid=2435359", "title": "Teatri e cinema di Foggia", "text": ""}
{"id": "2435367", "revid": "729019", "url": "https://it.wikipedia.org/wiki?curid=2435367", "title": "Isola di Matua", "text": "Matua (in russo \u041c\u0430\u0442\u0443\u0430; in giapponese \u677e\u8f2a\u5cf6, Matsuwa-t\u014d) \u00e8 un'isola russa che fa parte dell'arcipelago delle Isole Curili ed \u00e8 situata tra il Mare di Ochotsk e l'Oceano Pacifico settentrionale. Amministrativamente fa parte del Severo-Kuril'skij rajon dell'oblast' di Sachalin, nel Circondario federale dell'Estremo Oriente. L'isola \u00e8 disabitata.\nGeografia.\nMatua si trova nella parte centro-settentrionale delle isole Curili; 16\u00a0km a nord, al di l\u00e0 dello stretto di Golovnin (\u043f\u0440\u043e\u043b\u0438\u0432 \u0413\u043e\u043b\u043e\u0432\u043d\u0438\u043d\u0430), c'\u00e8 l'isola di Rajkoke, mentre 28\u00a0km a sud-sud-ovest c'\u00e8 Ras\u0161ua, divisa dallo stretto Nade\u017edy (\u043f\u0440\u043e\u043b\u0438\u0432 \u041d\u0430\u0434\u0435\u0436\u0434\u044b). L'isola \u00e8 lunga 11\u00a0km e larga 6,4\u00a0km; la sua superficie \u00e8 di 52\u00a0km\u00b2. Sull'isola c'\u00e8 un piccolo corso di acqua potabile, il ruscello Chesupo (\u0440\u0443\u0447\u0435\u0439 \u0425\u0435\u0441\u0443\u043f\u043e). L'ancoraggio \u00e8 possibile nel golfo Dvojnaja (\u0431\u0443\u0445\u0442\u0430 \u0414\u0432\u043e\u0439\u043d\u0430\u044f) a est, di fronte all'isola Toporkovyj.\nLa maggior parte dell'isola \u00e8 occupata dallo stratovulcano Sary\u010dev (\u0432\u0443\u043b\u043a\u0430\u043d \u0421\u0430\u0440\u044b\u0447\u0435\u0432\u0430, \"vulkan Sary\u010deva\") alto 1.446\u00a0m s.l.m.. Il Sary\u010dev \u00e8 uno dei vulcani pi\u00f9 attivi delle isole Curili, sono state registrate eruzioni nel 1760, 1878-1879, 1923, 1928, 1930, 1946, 1954, 1960, 1965, 1976; la sua ultima grande eruzione si \u00e8 verificata nel 2009.\nFlora e fauna.\nLa vegetazione dell'isola \u00e8 bassa e arbustiva, ci sono macchie di ontano.\nSono presenti piccoli roditori e volpi. Sulla costa ci sono colonie di foche e del leone marino di Steller. \u00c8 luogo di nidificazione di urie, cormorani e gabbiani del genere \"Larus\".\nClima.\nA dispetto della latitudine temperata (la stessa di Parigi o Seattle), la forte corrente Oyashio determina sull'isola un clima subartico (secondo la classificazione dei climi di K\u00f6ppen) freddo e molto umido. Matua ha intense precipitazioni (pioggia, neve e nebbia) e la temperatura media del mese pi\u00f9 freddo \u00e8 -6,1 \u00b0C.\nStoria.\nAl momento del contatto con gli europei, l'isola era visitata dalle trib\u00f9 degli Ainu nelle loro battute di caccia e pesca, ma non aveva una popolazione permanente.\nL'isola appare su una mappa ufficiale dei territori del clan Matsumae, un dominio feudale del periodo Edo in Giappone (1644), domini confermati ufficialmente dallo shogunato Tokugawa nel 1715. \nSuccessivamente la sovranit\u00e0 pass\u00f2 all'Impero russo, in base ai termini del Trattato di Shimoda nel 1855, poi all'Impero del Giappone, secondo il Trattato di San Pietroburgo (1875), insieme al resto delle isole Curili. Amministrativamente l'isola faceva parte della sottoprefettura di Nemuro, nella prefettura di Hokkaid\u014d.\nDurante la seconda guerra mondiale l'esercito imperiale giapponese aveva un aeroporto situato su quest'isola che era presidiata da 7-8000 uomini. Nel 1944 gli impianti giapponesi sull'isola sono stati pi\u00f9 volte bombardati dall'USAAF (l'aviazione militare USA) e dalle navi della marina militare statunitense e diverse navi da carico giapponesi vennero affondate nei pressi dell'isola. Il 1\u00ba giugno 1944, una batteria costiera giapponese affond\u00f2 il sottomarino americano USS Herring a capo Orlova (\u043c\u044b\u0441 \u041e\u0440\u043b\u043e\u0432\u0430), l'estrema punta sud-orientale dell'isola, chiamato anche capo Tagan.\nAlla fine della guerra, la guarnigione giapponese si arrese senza opporre resistenza e l'isola pass\u00f2 sotto il controllo dell'Unione Sovietica. Attualmente fa parte della Federazione Russa."}
{"id": "2435370", "revid": "2373", "url": "https://it.wikipedia.org/wiki?curid=2435370", "title": "Correnti occidentali", "text": ""}
{"id": "2435371", "revid": "7459", "url": "https://it.wikipedia.org/wiki?curid=2435371", "title": "Matua (isola)", "text": ""}
{"id": "2435378", "revid": "409613", "url": "https://it.wikipedia.org/wiki?curid=2435378", "title": "La Navidad", "text": "La Navidad fu un insediamento che Cristoforo Colombo ed i suoi uomini fondarono nel 1492 su Haiti, utilizzando come materiale il relitto della Santa Mar\u00eda distrutta il 25 dicembre dello stesso anno dopo aver rotto gli ormeggi ed essersi infranta contro alcuni scogli di corallo.\nCostruzione di La Navidad.\nDopo aver saputo dal capo indigeno Guacanagari che sull'isola si trovava molto oro, Colombo decise di lasciare sul posto la ciurma del vascello distrutto per creare un insediamento ed ottenere l'oro promesso, mentre lui tornava in Spagna per rendere conto al re ed organizzare una seconda spedizione. Per questo motivo ordin\u00f2 di smantellare la nave per ottenere il materiale da costruzione necessario per l'edificazione di una piccola fortezza.\nColombo chiam\u00f2 la colonia \"La Navidad\" (Natale), essendo stata fondata il giorno di Natale. Nomin\u00f2 Diego de Arana come governatore dell'insediamento.\nVenerd\u00ec 4 gennaio 1493 Colombo salp\u00f2 sulla Ni\u00f1a in cerca della terza nave della flotta, la Pinta. La Pinta era comandata da Mart\u00edn Alonso Pinz\u00f3n, e non se ne avevano notizie da sei settimane. La notte del 21 novembre la caravella Pinta apparve al largo delle coste di Cuba e, nel suo giornale di bordo, Colombo accus\u00f2 Pinz\u00f3n di essersi volontariamente diviso dalle altre navi per superare gli altri nella corsa all'oro. Ancora pi\u00f9 inquietante era la sua paura del fatto che Pinz\u00f3n avrebbe potuto ripartire velocemente per la Spagna per essere il primo a portare la notizia alla Corte di Spagna, \"raccontando loro menzogne\" sulla condotta dell'ammiraglio della spedizione. La domenica mattina, 6 gennaio 1493, la Pinta fu vista avvicinarsi da est e, dopo una discussione animata tra i due uomini, la flotta torn\u00f2 a recuperare persone e rifornimenti per il viaggio di ritorno.\nAnni seguenti.\nQuando Colombo torn\u00f2 dalla Spagna durante il suo secondo viaggio, il 27 novembre 1493 arriv\u00f2 con la speranza di trovare un villaggio animato. Quando sbarc\u00f2 trov\u00f2 undici corpi sulla spiaggia, e scopr\u00ec che La Navidad era stata distrutta. I vicini Taino affermarono che i coloni avevano maltrattato i nativi, i quali si sarebbero vendicati uccidendoli tutti.\nColombo decise di costruire un nuovo insediamento pi\u00f9 ad est, nell'attuale Repubblica Dominicana, chiamandolo La Isabela in onore della regina Isabella.\nRiscoperta.\nDopo che Colombo fu partito per la seconda volta, il sito fu dimenticato finch\u00e9 un agricoltore haitiano non vi condusse William Hodges nel 1977. Hodges, archeologo amatore e missionario medico statunitense, ricevette il permesso dal governo haitiano di scavare una zona grande quanto un campo da tennis nella parte paludosa, grazie al quale trov\u00f2 alcuni artefatti di La Navidad."}
{"id": "2435381", "revid": "80339", "url": "https://it.wikipedia.org/wiki?curid=2435381", "title": "Trattato di Nerchinsk", "text": ""}
{"id": "2435390", "revid": "2373", "url": "https://it.wikipedia.org/wiki?curid=2435390", "title": "Effetto rainshadow", "text": ""}
{"id": "2435391", "revid": "297059", "url": "https://it.wikipedia.org/wiki?curid=2435391", "title": "Henry Moore (pittore)", "text": "Biografia.\nNato a York, come il fratello Albert Joseph Moore, anch'egli pittore, si forma alla York School of Design e successivamente alla Royal Academy of Arts. Dapprima eccellente pittore di paesaggi e soggetti animali, dal 1857 in poi si dedica completamente a soggetti marini, distinguendosi per la capacit\u00e0 di rappresentare i movimenti delle onde, la veracit\u00e0 e la raffinatezza dei colori. Ricevette il titolo di accademico nel 1893.\nLe opere.\nTra i suoi lavori pi\u00f9 celebri si ricorda:"}
{"id": "2435393", "revid": "1571097", "url": "https://it.wikipedia.org/wiki?curid=2435393", "title": "BEP Empire/Get Original", "text": "BEP Empire/Get Original \u00e8 un singolo del gruppo musicale statunitense Black Eyed Peas, pubblicato l'8 agosto 2000 come primo estratto dal secondo album in studio \"Bridging the Gap\".\nIl doppio singolo ha raggiunto la posizione numero 44 nella \"Hot Rap Singles Chart\". \"Get Original\", inoltre, \u00e8 cantata con la collaborazione vocale di Chali 2na.\nVideo musicali.\n\"BEP Empire\".\nNel video di \"BEP Empire\" si possono vedere i tre membri della band girare un video promozionale che promuove un prodotto che dovrebbe aiutare le persone a diventare \"hip hop\".\n\"Get Original\".\nIl video di \"Get Original\" si svolge in un canyon vuoto, dove si possono vedere i membri del gruppo cantare e ballare.\nNella versione del video Chali 2na non si vede e Taboo canta la sua strofa."}
{"id": "2435400", "revid": "196390", "url": "https://it.wikipedia.org/wiki?curid=2435400", "title": "Ra\u00fal Sanguinetti", "text": ""}
{"id": "2435408", "revid": "765341", "url": "https://it.wikipedia.org/wiki?curid=2435408", "title": "Formula Nippon 2000", "text": "La stagione 2000 della Formula Nippon fu disputata su 10 gare. Vi presero parte 13 differenti team, 21 differenti piloti, 2 differenti telaisti e un solo motorista.\nAl termine delle competizioni il titolo venne aggiudicato al pilota giapponese Toranosuke Takagi alla guida di una monoposto dotata di telaio Reynard 2KL e motorizzazione Mugen-Honda.\nRisultati e classifiche.\nClassifica Piloti.\nI punti sono assegnati secondo lo schema seguente:\nRisultati completi.\nR16=ritirato ma classificato R=ritirato NS=non parte (14)=posizione dopo le qualifiche, ma posizione nella griglia non libera"}
{"id": "2435409", "revid": "287204", "url": "https://it.wikipedia.org/wiki?curid=2435409", "title": "Maria Teresa d'Asburgo-Teschen", "text": ""}
{"id": "2435420", "revid": "287204", "url": "https://it.wikipedia.org/wiki?curid=2435420", "title": "Viseano", "text": ""}
{"id": "2435422", "revid": "92723", "url": "https://it.wikipedia.org/wiki?curid=2435422", "title": "Graja\u00fa (Maranh\u00e3o)", "text": ""}
{"id": "2435424", "revid": "119609828", "url": "https://it.wikipedia.org/wiki?curid=2435424", "title": "Great Wall Hover", "text": "Il Great Wall Hover \u00e8 uno Sport Utility Vehicle di segmento D prodotto dalla casa automobilistica cinese Great Wall Motors a partire dal 2006. In alcuni paesi asiatici viene venduta sotto la denominazione Great Wall Hafu.\nIl contesto.\nLa Hover \u00e8 stata la prima vettura cinese ad essere venduta ufficialmente in Italia. Si tratta di uno Sport Utility Vehicle lungo oltre 4,60 metri derivato dal telaio a longheroni dell'ultima serie di Opel Frontera. Infatti la casa cinese ha acquistato il progetto dalla General Motors dopo l'uscita di produzione della vettura originale venduta con il marchio Isuzu e sotto la denominazione Axiom. Utilizza sospensioni configurate secondo lo schema a bracci multipli (Multilink); l'avantreno possiede 2 bracci mentre il retrotreno 4.\nLa linea possiede un frontale arrotondato disegnato dai designer Great Wall mentre la coda \u00e8 rimasta invariata rispetto all'Axion. Il motore benzina viene prodotto su licenza Mitsubishi; \u00e8 una versione aggiornata dell'omonimo 2.4 16V 4 cilindri che equipaggiava la Galant negli anni novanta ma depotenziato a 126 cavalli. Sul mercato italiano si pu\u00f2 avere anche abbinato ad un impianto a GPL oppure a Metano (\"Hover Ecodual\"). Per il mercato asiatico \u00e8 disponibile anche un motore 2.8 16V turbodiesel da 95 cavalli prodotto dalla Great Wall.\nLa trazione \u00e8 integrale permanente ma \u00e8 disponibile anche una versione con le sole ruote motrici posteriori. Il cambio \u00e8 un manuale a 5 rapporti pi\u00f9 5 ridotte mentre abbinato all'allestimento di punta (\"Super Luxury\") vi \u00e8 un automatico a 5 rapporti. La casa dichiara una velocit\u00e0 massima pari a 160\u00a0km/h, un consumo di 7,6\u00a0km/l nel ciclo medio ed emissioni di anidride carbonica pari a 314 grammi emessi ogni km.\nHover Limousine.\nLa Great Wall mise in commercio anche una versione limousine a passo lungo (\"LWB\") della Hover caratterizzata da un abitacolo dotato di nove posti a sedere.\nLa versione limousine venduta esclusivamente in pochi mercati asiatici \u00e8 lunga 6,72 metri ed \u00e8 equipaggiata con il medesimo motore 2.4 16V benzina.\nTra la dotazione spicca il divisorio che garantisce la privacy tra il guidatore e i passeggeri, numerosi vani porta biccheri e il frigorifero posteriore.\nIn Cina viene venduta sotto la denominazione \"Hover \u03c0\" mentre nel resto dell'Asia adotta il nome \"Hover Pi\"."}
{"id": "2435426", "revid": "729019", "url": "https://it.wikipedia.org/wiki?curid=2435426", "title": "Castello Visconteo (Lodi)", "text": "Il Castello Visconteo \u00e8 stata una fortificazione difensiva della citt\u00e0 di Lodi, \u00e8 sede dalla locale Questura.\nStoria.\nIn passato la citt\u00e0 era difesa da una cinta di mura nella quale si aprivano tre porte di accesso (solo in seguito venne aggiunta la porta d'Adda). Due di queste erano poste sul lato sud, in direzione delle principali citt\u00e0 alleate: porta Cremonese e porta Pavese; la terza era detta porta Regale ed era la pi\u00f9 vulnerabile in quanto si trovava sulla strada per Milano. Per questo motivo, in prossimit\u00e0 di essa, Federico Barbarossa fece erigere un castello al quale si accedeva tramite la \"Porta Imperiale\". Il castello venne riadattato pi\u00f9 di cento anni dopo da Napo della Torre, ma l'aspetto attuale \u00e8 dovuto alla ricostruzione, iniziata nel 1355 e finita nel 1370, voluta da Barnab\u00f2 Visconti, con un notevole ampliamento e la costruzione di quattro torri e di profonde prigioni nel sottosuolo.\nNel 1416 Filippo Maria Visconti rinforz\u00f2 il rivellino interno con una rocca fortificata fuori dalle mura e pi\u00f9 tardi, quando, a causa alle bonifiche dei terreni circostanti, si rese necessario proteggere anche le nuove zone strappate alle paludi, la fortezza fu resa ancora pi\u00f9 sicura da Francesco Sforza che nel 1456 fece aggiungere sullo spigolo a nord, una torre rotonda, opera dell'ingegnere Serafino Gavazzi, affiancata a quella di pianta quadrata di cui il castello gi\u00e0 disponeva. Il \"Torrione\", che divenne uno dei simboli di Lodi, fu alzato nel 1906 per contenere il serbatoio dell'acquedotto comunale.\nTra il XVI e il XVIII secolo il castello sub\u00ec adattamenti nei sistemi difensivi per rispondere adeguatamente agli attacchi con le nuove armi da fuoco. Le mura divennero pi\u00f9 spesse e furono innalzati baluardi per tenere distanti le artiglierie nemiche.\nSotto la dominazione austriaca di Giuseppe II inizia un vero e proprio lavoro di demolizione. In questo periodo furono riempiti i fossati, tolti i ponti levatoi e distrutto un intero lato del castello che venne trasformato in caserma. Sui tre lati rimasti furono costruiti dei porticati sovrastati da un doppio ordine di logge, cos\u00ec come si vede.\nGi\u00e0 dai primi anni del XIX secolo il castello perse il suo vero aspetto e la sua funzione. Il castello \u00e8 adibito a stazione di polizia, sede della Questura di Lodi.\nI sotterranei.\nAl di sotto del castello, ad una profondit\u00e0 di circa sei metri, sono stati scoperti alcuni cunicoli appartenenti probabilmente al rivellino esterno. Alcuni di questi sono alti fino a 2,70 metri, consentendo quindi il passaggio di un uomo a cavallo, e in alcuni punti si sviluppano anche su due livelli comunicanti fra loro. L'esplorazione di questi ambienti \u00e8 iniziata negli anni duemila grazie all'iniziativa di un'associazione privata, tuttavia le indagini sono piuttosto difficoltose a causa del fatto che negli anni cinquanta essi furono in gran parte sotterrati e talvolta murati.\nEsiste anche l'ipotesi che in passato Lodi fosse completamente attraversata da gallerie sotterranee che conducevano sia fuori le mura, attraverso il rivellino esterno, sia nel cuore della citt\u00e0, attraverso il rivellino interno, verso il sagrato di Piazza della Vittoria. L'utilit\u00e0 di questi passaggi era sia difensiva (costituivano infatti la principale via di fuga in caso di attacco), sia offensiva (consentivano infatti di sorprendere improvvisamente il nemico che occupava parti della citt\u00e0). La loro reale esistenza per\u00f2 non pu\u00f2 essere provata a causa delle numerosissime modifiche subite da questi percorsi nel corso dei secoli; alcune parti di essi, potrebbero essere state inglobate dalle cantine e dalle propriet\u00e0 private dei palazzi del centro storico.\nTuttavia esistono alcune testimonianze della loro esistenza: ad esempio il Guicciardini nel XVII libro Storia d'Italia riporta un fatto avvenuto nel 1526:"}
{"id": "2435446", "revid": "271875", "url": "https://it.wikipedia.org/wiki?curid=2435446", "title": "Club Emelec", "text": ""}
{"id": "2435450", "revid": "729019", "url": "https://it.wikipedia.org/wiki?curid=2435450", "title": "Battaglia di Polesella (1509)", "text": "La battaglia di Polesella o battaglia della Polesella fu una battaglia navale combattuta nel tratto del fiume Po compreso tra Polesella e Guarda Veneta il 22 dicembre 1509 nel quadro della guerra della Lega di Cambrai; vide contrapposte le forze di terra del Ducato di Ferrara e le forze navali della Repubblica di Venezia e si concluse con la vittoria schiacciante delle forze ferraresi, che affondarono quasi completamente la flotta veneziana e catturarono le navi superstiti. Lo sviluppo delle artiglierie e la schiacciante sconfitta veneziana furono tali che dopo la battaglia di Polesella non furono pi\u00f9 impiegate flotte fluviali per operare militarmente lungo il Po ed i maggiori fiumi dell'Italia settentrionale.\nAntefatti.\nAlla fine di novembre del 1509 la Repubblica di Venezia aveva quasi completato la riconquista del Veneto, occupando nuovamente Montagnana, Este e il Polesine di Rovigo, il cui possesso le era stato strappato dal Ducato di Ferrara durante la campagna della Lega di Cambrai. Decise allora di inviare una spedizione punitiva contro il ducato, ormai rimasto da solo a fronteggiare le armate della Serenissima, per lo sdegno causato dagli eccessi dell'occupazione ferrarese; secondo il senato veneziano, il duca Alfonso I d'Este si era spinto troppo oltre nel reclamare diritti territoriali sui castelli di Este e Montagnana e le sue truppe avevano saccheggiato e distrutto oltre misura le terre del Polesine durante l'occupazione.\nLa flotta, composta di 17\u00a0galee e un numero imprecisato di altre imbarcazioni, e la cavalleria leggera, di supporto sulla riva sinistra, risal\u00ec il Po al comando di Angelo Trevisan e depred\u00f2 il ferrarese da Corbola a Ficarolo; giunta a Pontelagoscuro non riusc\u00ec a superare lo sbarramento della famosa artiglieria ferrarese, per cui fu ormeggiata nel tratto di fiume compreso tra Polesella e Guarda Veneta.\nIn corrispondenza dell'isolotto chiamato \"Giaron\" i veneziani costruirono due bastioni, uno su ogni riva del Po, per proteggere la posizione in attesa della fanteria e del momento giusto per attaccare la citt\u00e0 di Ferrara. I rinforzi veneziani per\u00f2 non arrivarono, anzi la cavalleria di supporto fu ritirata per difendere Vicenza, minacciata da un presidio francese a Verona.\nIl 30 novembre l'esercito ferrarese, guidato da Alfonso I d'Este ed Ippolito d'Este assalt\u00f2 il bastione ma fu respinto dai fanti spagnoli e dai galeotti che lo presidiavano. Non and\u00f2 a buon fine neppure il secondo assalto al termine del quale vi furono molti morti e feriti da ambo le parti tra cui lo stesso Ippolito d'Este, che fu colpito di striscio al collo da una freccia ed Ercole di Sora che fu catturato e decapitato dai galeotti. Il 3 dicembre il Trevisan diede ordine di avviare la realizzazione di un ponte sul Po davanti al bastione di Polesella sfruttando 11 delle galee ivi presenti, avendo in mente di costruire un secondo bastione sulla riva ferrarese. Il giorno successivo circa 50 stradiotti al comando di Andrea Zivran si portarono verso Francolino con l'intenzione di saccheggiarla ma incontrarono un'avanguardia composta da circa altrettanti cavalleggeri ferraresi; nella scaramuccia caddero quindici nemici e tre furono catturati. Il Trevisan minacci\u00f2 di impiccarli e quelli rivelarono da quanti e da quali uomini fosse difesa Ferrara oltre al fatto che parte degli abitanti stava fuggendo per paura dei veneziani e che per lo stesso motivo le botteghe non aprivano pi\u00f9 da giorni.\nIl 6 dicembre Marco Antonio Contarini si port\u00f2 davanti a Comacchio con la sua flottiglia. I difensori, costituiti da circa 250 locali e 200 mercenari, si diedero alla fuga e il borgo fu cos\u00ec costretto ad arrendersi. I veneziani riuscirono a mettere le mani su pesce, vino e sale per un valore di almeno 7.000 ducati, incendiarono 250 case e distrussero i magazzini.\nL'8 dicembre il ponte realizzato sfruttando le galee fu sostituito con un ponte di barche e chiatte in modo da poter sfruttare le navi per eventuali operazioni lungo il fiume. Il giorno successivo l'esercito ferrarese inizi\u00f2 a traghettare l'artiglieria al di l\u00e0 del Po presso Ficarolo e per tenere impegnati i veneziani furono inviati 300 cavalieri contro il bastione di Polesella.\nIl 14 dicembre il Trevisan fu informato che i ferraresi stavano approntando un ponte costituito da sedici barche presso Francolino. Il suo tentativo di inviare quattro barche ad incendiarlo fu vanificato dalle intense piogge che fecero salire notevolmente il livello del Po che fino a qualche giorno prima non superava i sei piedi di profondit\u00e0. \nDue giorni dopo circa 400 cavalieri ferraresi guidati da Ludovico I Pico effettuarono una scorreria su Ariano nel Polesine. Di ritorno dall'operazione, un falconetto centr\u00f2 in pieno volto il comandante che mor\u00ec sul colpo.\nBattaglia.\nIl duca Alfonso I d'Este e suo fratello, il cardinale Ippolito d'Este, conoscevano bene il fiume e il territorio e usarono questa conoscenza a proprio vantaggio, prevedendo con precisione una piena imminente.\nIl 21 dicembre, il giorno prima della piena prevista, il cardinale prese il comando dell'esercito e attacc\u00f2 il bastione sulla riva destra; le forze veneziane, ora ridotte, cedettero e si ritirarono, permettendo alle forze ferraresi di fortificare l'argine.\nNella notte tra il 21 e il 22 dicembre l'artiglieria fu schierata in gran silenzio al riparo delle fortificazioni, in attesa che la piena prevista portasse le chiglie delle imbarcazioni ad altezza di tiro; all'alba fu aperto il fuoco. La flotta veneziana fu colta di sorpresa, e nel caos che ne segu\u00ec molte navi affondarono e alcune furono catturate. I soldati e i marinai che tentarono di fuggire in acqua furono presi prigionieri e fucilati o uccisi senza piet\u00e0 non appena raggiunta la terraferma.\nFu pi\u00f9 un massacro che una battaglia.\nConseguenze.\nI ferraresi conquistarono 15\u00a0galee, diverse altre imbarcazioni e 60\u00a0bandiere. I veneziani persero 2\u00a0000\u00a0uomini uccisi, arsi nelle navi o annegati.\nAngelo Trevisan, comandante della flotta veneziana, riusc\u00ec a fuggire, ma la sua galea affond\u00f2 dopo 5\u00a0km.\nTornato a Venezia, fu processato per \"cattiva condotta e negligenza\".\nQuando il duca Alfonso I d'Este torn\u00f2 a Ferrara cinque giorni pi\u00f9 tardi, sua moglie Lucrezia Borgia lo accolse con le sue damigelle d'onore, la corte e la popolazione festante.\nEpilogo.\nL'esercito vincitore and\u00f2 poi a riconquistare anche Comacchio, senza spargimento di sangue in quanto le navi veneziane si ritirarono prima dell'arrivo dei ferraresi.\nL'avanzata veneziana nel Ducato di Ferrara fu cos\u00ec bloccata e i confini si assestarono nuovamente su quelli stabiliti dal trattato di Bagnolo del 1484.\nLe navi conquistate nella battaglia di Polesella furono in seguito restituite dal duca Alfonso I alla Repubblica di Venezia, quando ferraresi e veneziani si trovarono alleati durante le fasi finali delle guerre della Lega di Cambrai."}
{"id": "2435452", "revid": "287204", "url": "https://it.wikipedia.org/wiki?curid=2435452", "title": "Josef Koudelka", "text": "Biografia.\nEsordi.\nInizialmente diede sfogo al suo interesse servendosi di un apparecchio 6 x 6 in bakelite che utilizzava per fotografare la famiglia e i dintorni dell'abitazione. Nel 1961 consegu\u00ec un titolo accademico presso l'Universit\u00e0 tecnica di Praga (CVUT-\u010cesk\u00e9 Vysok\u00e9 U\u010den\u00ed Technick\u00e9), tenendo in quello stesso anno la prima mostra di fotografie. In seguito lavor\u00f2 come ingegnere aeronautico a Praga e Bratislava.\nInizi\u00f2 a ottenere commissioni da riviste di teatro, e in questo modo, con una vecchia Rolleiflex, inizi\u00f2 a fotografare con regolarit\u00e0 il dietro le quinte delle produzioni sceniche del Teatro di Praga. Nel 1967 Koudelka decise di rinunciare alla carriera di ingegnere per dedicarsi completamente alla fotografia.\nLa Primavera di Praga.\n\u00c8 molto nota la testimonianza fotografica che ha offerto sulla fine della Primavera di Praga: Koudelka era rientrato da un viaggio per un servizio fotografico sugli zingari della Romania, appena due giorni prima dell'invasione sovietica, nell'agosto 1968. Svegliato da una telefonata si precipit\u00f2 in strada mentre le forze militari del Patto di Varsavia entravano a Praga per soffocare il riformismo ceco. I negativi di Koudelka lasciarono Praga seguendo canali clandestini, nelle mani dell'agenzia Magnum Photos, e finirono per essere pubblicate sul periodico \"The Sunday Times\", in maniera anonima, contrassegnate unicamente dalle iniziali P.P., sigla di \"Prague Photographer\" (\"fotografo di Praga\"), nel timore di rappresaglie contro di lui e la sua famiglia.\nLe sue immagini di quegli eventi divennero drammatici simboli internazionali. Nel 1969 l'\"anonimo fotografo ceco\" fu premiato con la Robert Capa Gold Medal dell'Overseas Press Club, per la realizzazione di fotografie che richiedevano un eccezionale coraggio.\nAsilo politico in Europa.\nGrazie all'interessamento della Magnum presso le autorit\u00e0 britanniche, pot\u00e9 ottenere un visto per lavoro di tre mesi con cui vol\u00f2 nel 1970 in Inghilterra, dove fece richiesta di asilo politico. Nel 1971 entr\u00f2 nell'agenzia fotografica Magnum Photos e vi rimase per pi\u00f9 di una decade. Nomade nel cuore, continu\u00f2 a vagare per l'Europa armato della sua fotocamera e con poco altro.\nNegli anni settanta e ottanta, Koudelka prosegu\u00ec il suo lavoro grazie al sostegno di numerosi riconoscimenti e premi, continuando ad esporre e pubblicare importanti progetti come \"Gypsies\" (1975, il suo primo libro) e \"Exiles\" (1988, il secondo). Dal 1986 ha lavorato con una fotocamera panoramica e una selezione delle foto ottenute \u00e8 stata pubblicata nel libro \"Chaos\", del 1999. Koudelka ha pubblicato oltre una dozzina di libri di sue fotografie, inclusa la pi\u00f9 recente opera, il volume retrospettivo \"Koudelka\", del 2006.\nNel 1987 divenne cittadino francese, mentre pot\u00e9 tornare per la prima volta in Cecoslovacchia solo nel 1991. Il risultato del suo rientro in patria fu \"Black Triangle\", un'opera in cui documentava il paesaggio devastato del suo paese.\nNel 1994 fu invitato al seguito del regista Theo Angelopoulos, impegnato nelle riprese del film Lo sguardo di Ulisse, compiendo con lui, fino alla morte di Gian Maria Volont\u00e9, un \nitinerario attraverso Grecia, Albania, Jugoslavia e Romania.\nKoudelka risiede in Francia e a Praga. \u00c8 padre di tre figli, ciascuno nato in un paese diverso: una figlia in Inghilterra, un'altra figlia in Francia, Lucina Hartley Koudelka e un figlio in Italia, Nicola Koudelka.\nOpera fotografica.\nLe prime esperienze hanno influenzato in maniera significativa la sua successiva opera fotografica, e l'enfasi da lui posta sui rituali sociali e culturali e sulla morte.\nBen presto, nella sua carriera, giunse a un profondo e pi\u00f9 personale studio fotografico sugli Gitani della Slovacchia e, in seguito, della Romania. I risultati di questi lavori furono esposti a Praga nel 1967.\nLungo tutta la sua carriera, Koudelka \u00e8 stato lodato per la capacit\u00e0 nel catturare la presenza dello spirito umano sullo sfondo di paesaggi malinconici. Desolazione, abbandono, partenza, disperazione e alienazione, sono temi costanti nel suo lavoro. I suoi soggetti sembrano talvolta uscire da un mondo fiabesco. Tuttavia, qualcuno legge nel suo lavoro una speranza: la persistenza dell'attivit\u00e0 dell'uomo, a dispetto della sua fragilit\u00e0. I suoi lavori pi\u00f9 recenti focalizzano l'interesse sul paesaggio vuoto della presenza dell'uomo.\nRiconoscimenti.\nHa vinto premi significativi come un Prix Nadar (1978), un Grand Prix National de la Photographie (1989), un Grand Prix Cartier-Bresson (1991), e l'Hasselblad Foundation International Award in Photography (1992). Importanti mostre dei suoi lavori sono state ospitate al Museum of Modern Art e all'International Center of Photography di New York; alla Hayward Gallery di Londra; allo Stedelijk Museum of Modern Art di Amsterdam; al Palais de Tokyo di Parigi.\nLui e il suo lavoro hanno ricevuto grande supporto e considerazione dal famoso fotografo francese Henri Cartier-Bresson, suo amico. Fu anche sostenuto, tra gli altri, dalla storica dell'arte ceca Anna F\u00e1rov\u00e1."}
{"id": "2435453", "revid": "767487", "url": "https://it.wikipedia.org/wiki?curid=2435453", "title": "Josip Mohorovi\u0107", "text": "Carriera.\nHa militato nel Rijeka, club jugoslavo. Con i fiumani ottenne come miglior piazzamento in massima serie il quinto posto nella stagione 1976-1977.\nNel 1978 gioca anche nei Paesi Bassi, nella massima serie del campionato, nel NAC Breda. Nelle tre stagioni di militanza con i gialloneri ottiene come miglior piazzamento l'ottavo posto finale nel campionato 1976-1977.\nTra il 1979 ed il 1981 gioca con gli svizzeri del Chiasso, nella Lega nazionale A. Nella sua prima stagione ottiene l'ottavo posto finale, mentre in quella seguente il tredicesimo.\nL'anno successivo si trasferisce nel Mendrisio Star, poi divenuto Mendrisio, e vi rimane sino alla fine della stagione 1983-1984 in qualit\u00e0 di giocatore ed allenatore.\nNel 1984 accetta l'offerta di allenare il Bellinzona sempre in LNB, venendo per\u00f2 in seguito esonerato.\nIn seguito Mohorovi\u0107 allener\u00e0 alcune squadre minori del Cantone, facendo ritorno, ma solo per un breve periodo, anche nel FC Mendrisio.\nIn seguito diviene aiuto-allenatore del Lugano Pro Futsal.\nStatistiche da allenatore.\n\"Statistiche aggiornate al 9 febbraio 2014.\""}
{"id": "2435456", "revid": "2373", "url": "https://it.wikipedia.org/wiki?curid=2435456", "title": "Regno del Pennines", "text": ""}
{"id": "2435459", "revid": "1632387", "url": "https://it.wikipedia.org/wiki?curid=2435459", "title": "Walking with No One", "text": "Walking with No One \u00e8 un brano musicale del gruppo musicale finlandese End of You, estratto come primo singolo dall'album \"Unreal\" del 2006.\n\u00c8 stata la canzone che ha fatto conoscere la band al pubblico, gi\u00e0 presente nell'album demo omonimo del 2004. In Finlandia, il singolo \u00e8 uscito anticipatamente il 30 novembre 2005 ed \u00e8 arrivato al 17\u00ba posto in classifica, mentre nel resto dell'Europa \u00e8 uscito il 4 gennaio 2006.\nIl video.\nIl video musicale di \"Walking With No One\" \u00e8 stato diretto da Mikko Riikonen e Tuukka Temonen."}
{"id": "2435460", "revid": "97735692", "url": "https://it.wikipedia.org/wiki?curid=2435460", "title": "Giovanni Battista Benzoni", "text": "Benzoni fu dal 1698 al 1744 maestro di cappella del Duomo di Piacenza."}
{"id": "2435469", "revid": "228587", "url": "https://it.wikipedia.org/wiki?curid=2435469", "title": "Campionato europeo di Formula 3000 1985", "text": "La stagione 1985 della Formula 3000 europea prevista inizialmente su 11 gare, fu disputata effettivamente solo su 10. Vi presero parte 14 differenti \"team\" con 33 differenti piloti e 7 differenti telaisti. Fu la prima stagione per questa categoria che sostitu\u00ec il Campionato europeo di Formula 2.\nVinse la serie il pilota tedesco Christian Danner su March 85B-Ford Cosworth.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i migliori otto risultati. Un solo pilota deve scartare: i punti scartati sono tra parentesi.\nRisultati Completi.\nR16=ritirato ma classificato NC=non classificato R=ritirato NS=non parte NQ=non qualificato"}
{"id": "2435472", "revid": "124699145", "url": "https://it.wikipedia.org/wiki?curid=2435472", "title": "Say OK", "text": "Say OK \u00e8 un singolo di Vanessa Hudgens, tratto dall'album V.\nIl brano.\nIl brano \u00e8 diventato famoso in tutta l'America ed \u00e8 stato pubblicato con successo nella primavera 2007.\nIl video.\nNel video compare Zac Efron, fidanzato della cantante. Vanessa va a giocare a bowling con delle sue amiche quando incontrano dei ragazzi, tra cui Efron, con il quale, dopo aver bevuto con gli amici, si dirige in una spiaggia, nella quale dopo poco arrivano anche gli altri ragazzi."}
{"id": "2435475", "revid": "484362", "url": "https://it.wikipedia.org/wiki?curid=2435475", "title": "Alpujarra", "text": "La Alpujarra (a volte denominata Las Alpujarras) \u00e8 una regione storica e di interesse naturalistico nella Spagna del sud. Essa comprende parte della provincia di Granada e parte di quella di Almer\u00eda, ai piedi del versante meridionale della Sierra Nevada.\nEtimologia del nome.\nIn alcuni testi antichi la regione \u00e8 a volte denominata \"Alpujarras\", nome che deriva dal termine arabo \"al Busherat\" (al-bugscharra), che potrebbe tradursi come \"la terra d'erba\" o \"la terra dei pascoli\". Pedro Antonio de Alarc\u00f3n, il quale viaggi\u00f2 per questa terra e scrisse un libro, pubblicato nel 1874, oltre a queste due interpretazioni del nome ne propone altre quattro. Citando Luis de M\u00e1rmol, Alarc\u00f3n afferma che la parola in questione proviene dall'arabo \"abuxarra\" che, sempre secondo Alarc\u00f3n, vuol dire \"la litigiosa, la rissosa\". Lo stesso Alarc\u00f3n fa una seconda ipotesi sull'origine del nome, che prende in prestito dall'arabista Miguel Lafuente Alc\u00e1ntara, il quale sostiene che la parola araba \"abuxarra\" significa anche \"indomabile\". Una terza interpretazione dell'origine del nome \u00e8 dovuta agli arabisti inglesi Romey e Sacy che, basandosi sulle testimonianze dello storico arabo Suar el-Kaic\u00ed, sostengono che il nome della regione venga da \"Albordjela\" che significa \"la fortificata\". Infine Alarc\u00f3n menziona la opinione dello storico orientalista Francisco Javier Simonet, che suggeriva come possibile radice il nome \"Albuxarrat\", che Simonet traduce come \"La Sierra Blanca\" o Sierra Nevada.\nBasando il proprio ragionamento sul termine Buxaira con il quale, secondo Manuel G\u00f3mez-Moreno la Alpujarra viene citata per la prima volta, alcuni autori danno a questo toponimo una origine celtica, in cui il prefisso \"alp\" sta per \"pascolo di montagna\" e combinato con il dittongo mozarabico \"-aira\".\nStoria.\nLa Alpujarra fu colonizzata prima dagli iberi, dai celti, dai romani e dai visigoti, prima che arrivasse la conquista musulmana del sud della Spagna durante il secolo VIII; a questo proposito lo storico arabo Ibn Ragid afferma che questa regione non fu conquistata a causa dell'asprezza del suo territorio. La sua colonizzazione, per tanto, \u00e8 avvenuta posteriormente rispetto al resto dell'Andaluc\u00eda e si \u00e8 realizzata in modo parziale. Questa regione fu l'ultimo rifugio dei mori, ai quali fu permesso di restarvi anche molto dopo la caduta del Regno dei Nasridi di Granada nel 1492. Dopo la rivolta del 1568, (durante la quale Ab\u00e9n Humeya si proclam\u00f2 Re dell'Alpujarra) la popolazione musulmana fu espulsa dalla regione per evitare che questa fosse usata ancora come base militare. Per ordine della corona spagnola, due famiglie arabe dovevano rimanere in ogni citt\u00e0 per aiutare i nuovi abitanti, arrivati in queste terre dalla Castiglia, e insegnar loro il particolare modo di lavorare i terrazzamenti e il modo di tenere efficiente il sistema di irrigazione dai quali dipendeva la produzione agricola della regione. Presto per\u00f2 tale bagaglio culturale venne perduto e vennero adottati i sistemi di coltivazione castigliani.\nL'influenza della popolazione araba si pu\u00f2 osservare nel paesaggio agricolo, nell'architettura \"cubica\" (influenzata dall'architettura berbera delle montagne marocchine dell'Atlante), nella cucina locale, nella toponomastica e in alcune feste popolari come il Trovo.\nLa geografia del luogo.\nPaesaggio e natura.\nL'area \u00e8 costituita sostanzialmente da una serie di valli e di burroni che discendono, dal nord, dalle cime della Sierra Nevada verso la spina dorsale della regione, che \u00e8 la valle maggiore, disposta in direzione est-ovest, formata dal bacino del r\u00edo Guadalfeo, nella parte granadina, e del r\u00edo Andarax, nella parte almeriense. Dal sud \u00e8 delimitata dalla Sierra de L\u00fajar, dalla Sierra de la Contraviesa e dalla Sierra de G\u00e1dor che la fanno scendere verso il Mar Mediterraneo.\nIl paesaggio offre delle grandi bellezze naturali e dei grandi contrasti. Grazie al suo clima temperato, combinato con una disponibilit\u00e0 costante di acqua per l'irrigazione fornita dai fiumi che discendono dalla Sierra Nevada, le valli de l'Alpujarra godono di un alto grado di fertilit\u00e0, ma a causa della conformazione del territorio le coltivazioni possono riguardare solo piccoli appezzamenti, opponendosi perci\u00f2 ad alcune moderne tecniche agricole. Abbondano gli alberi da frutto, come aranci, limoni, cachi, meli, fichi, castagni, mandorli e viti. La zona est della Alpujarra, quella almeriense, come anche la parte meridionale delle \"sierras\" costiere, \u00e8 pi\u00f9 arida.\nPopolazione urbana.\nLe citt\u00e0 pi\u00f9 grandi della regione sono Lanjar\u00f3n, con le rovine del suo castello e le fonti termali, \u00d3rgiva, Ug\u00edjar, C\u00e1diar, Ohanes, Paterna del R\u00edo, L\u00e1ujar de Andarax e Berja, tutte collocate pi\u00f9 o meno alla stessa altezza sul mare, e Trev\u00e9lez, a 1476 m slm, che \u00e8 il comune pi\u00f9 alto di tutta la Spagna. Nella gola del R\u00edo Poqueira si trovano i paesi di Pampaneira, Bubi\u00f3n e Capileira, che sono divenute delle importanti mete turistiche. Vicino a queste si trovano altri paesi ugualmente caratterizzati da una forte impronta tradizionale, come La Tah\u00e1, che si trova a est della gola del Poqueira. La conformazione a gradoni del terreno fa s\u00ec che le case nei villaggi appaiano come impilate una sull'altra e i caratteristici tetti piatti di ardesia, come i camini e i balconi che si estendono attraverso le strette strade e scalinate danno loro un aspetto pittoresco e unico.\nServizi.\nIn generale, l'impossibilit\u00e0 di meccanizzare l'agricoltura in un ambiente cos\u00ec montagnoso \u00e8 la causa della mancanza di competitivit\u00e0 attuale e quindi il fattore principale di crescita \u00e8 il turismo. Esistono servizi di autobus da e verso Granada, Almer\u00eda e Malaga e quindi gli aeroporti di queste tre citt\u00e0 ci trovano ad un paio d'ore di distanza. Il porto di Motril \u00e8 il posto di imbarco pi\u00f9 vicino. Il corridoio GR7 (E4) \"Arco Mediterr\u00e1neo\" (Itinerarios Europeos de Larga Distancia) attraversa la zona.\nProtezione ambientale.\nLa Alpujarra \u00e8 una delle zone d'Europa con pi\u00f9 superficie protetta giuridicamente, sia per motivi ambientali che storico culturali, grazie al Parque Nacional de Sierra Nevada e al Conjunto Hist\u00f3rico del Barranco del Poqueira.\nI comuni.\nSecondo il catalogo elaborato dall'Assessorato al Turismo e allo Sport andaluso (27 marzo 2003), i comuni che fanno parte dell'Alpujarra almeriense e di quella granadina sono, in ordine alfabetico:\nInoltre, tralasciando le divisioni regionali ufficiali e tenendo conto i confini geografici, la storia di ciascun paese, alcuni autori considerano parte della regione anche:\nche si trovano nella Sierra de la Contraviesa o nella Sierra de L\u00fajar, e anche:\nche sono in Sierra de G\u00e1dor.\nLa alta, media e bassa Alpujarra.\nDa un punto di vista meramente descrittivo, che non tiene in considerazione alcun tipo di organizzazione amministrativa, politica o fisica della regione, si \u00e8 soliti fare distinzione tra \"alta Alpujarra\", \"media Alpujarra\" e \"bassa Alpujarra\".\nAlta Alpujarra.\nComprende gli spazi a sud della Sierra Nevada, l'alto Andarax, la valle del Guadalfeo, la Sierra de Carchuna, la Sierra de la Contraviesa, la Hoya de Berja, la Sierra de G\u00e1dor e il Campo de Dal\u00edas.\nLa alta Alpujarra, con i suoi paesi che si trovano sui fianchi della Sierra Nevada, \u00e8 la zona pi\u00f9 conosciuta della Alpujarra, la pi\u00f9 visitata dai viaggiatori e dai turisti. Offre dei paesaggi diversi tra loro, tra i quali si distingue il Barranco (burrone) del Poqueira, dove ci sono tre diversi paesi: Pampaneira, Bubi\u00f3n e Capileira. Nello stesso modo, si distinguono C\u00e1\u00f1ar, Soport\u00fajar, La Taha-Pitres, P\u00f3rtugos, Busqu\u00edstar, Trev\u00e9lez, Juviles, Los B\u00e9rchules, Mecina Bombar\u00f3n, Yegen, V\u00e1lor, Laroles, Bay\u00e1rcal, Paterna del R\u00edo, L\u00e1ujar de Andarax, Padules e Canj\u00e1yar (questi ultimo tre appartengono all'alto Andarax).\nNell\"'alta Alpujarra\" si accede attraverso Lanjar\u00f3n, una citt\u00e0 termale, e si esce, seguendo una stretta e sinuosa strada che corre ai piedi della Sierra Nevada in direzione est-ovest, passando per Alhama de Almer\u00eda e G\u00e1dor.\nBassa Alpujarra.\nLa bassa Alpujarra comprende le zone che si trovano nella valle del R\u00edo Guadalfeo (\u00d3rgiva, Torvizc\u00f3n, C\u00e1diar...) e quelle delle \"sierras\" costiere, da Gualchos (Granada) fino a Aguadulce. Appartengono alla \"bassa Alpujarra\" tutti i paesi della Sierra de la Contraviesa, compresi Adra, Berja, Dal\u00edas e El Ejido, Enix, Felix, e alcune zone di V\u00edcar, La Mojonera e Roquetas de Mar.\nMedia Alpujarra.\nViene spesso inclusa nella \"bassa Alpujarra\", ma la piccola catena montuosa parallela ad essa e intermedia tra la Sierra Nevada e la valle del R\u00edo Guadalfeo viene denominata come media Alpujarra. Essa comprende Puerto Juviley, Almeg\u00edjar, Not\u00e1ez, C\u00e1staras, Nieles, T\u00edmar e Lobras."}
{"id": "2435481", "revid": "371529", "url": "https://it.wikipedia.org/wiki?curid=2435481", "title": "Chloe (attrice)", "text": "Biografia.\nChloe nacque a Thousand Oaks, in California da una famiglia di origini italiane e irlandesi di religione cattolica. \u00c8 la sorella dell'attrice porno/bondage Cleo Nicole (le due sorelle sono apparse insieme nel film \"I Came, Did You?!!\" del 2000). Successivamente la sorella divenne la manager di Chloe. Chloe, parlando della sua infanzia, si \u00e8 sempre descritta come una bambina dalla grande fantasia, con pi\u00f9 amici immaginari che reali. Pratic\u00f2 danza classica per dieci anni, dai 6 anni fino all'adolescenza, sognando di diventare una ballerina professionista. Lasci\u00f2 la danza a diciassette anni a causa di un problema di artrite all'anca e perch\u00e9 si sentiva esausta dai ritmi di lavoro imposti.\nPerse la verginit\u00e0 all'et\u00e0 di undici anni facendo l'amore con il suo fidanzatino di quindici anni. Lo stesso anno, un incidente accadutole sull'altalena, le danneggi\u00f2 seriamente il clitoride. La vagina le fu ricostruita chirurgicamente ma Chloe, accidentalmente ruppe i punti di sutura della ferita durante un'esercitazione di danza qualche settimana pi\u00f9 tardi, peggiorando la situazione. Per sua stessa ammissione, il suo clitoride \u00e8 \"sempre duro ma non sente niente\". Comunque, \u00e8 ancora in grado di raggiungere l'orgasmo attraverso la stimolazione del punto G.\nAll'et\u00e0 di diciassette anni inizi\u00f2 a fare uso di droghe, principalmente anfetamine. A 18 anni si trasfer\u00ec a Riverside, California, dove lavor\u00f2 come assistente di poltrona in uno studio dentistico. Successivamente, lavor\u00f2 come cameriera, e occasionalmente seguiva la rock band dei Poison in qualit\u00e0 di loro roadie. Nel 1996 il suo fidanzato dell'epoca, aveva conoscenze nell'industria hard locale e la introdusse nell'ambiente. Intorno ai vent'anni Chloe inizi\u00f2 a fare uso di eroina; dalla quale riusc\u00ec a disintossicarsi solo nel 1999.\nCarriera nel porno.\nChloe inizi\u00f2 la sua carriera come pornostar nel 1995. Raccont\u00f2 che durante le riprese del suo primo film hard, era completamente strafatta di droga e che \"non le importava niente di niente\". All'inizio apparve principalmente in video di genere Gonzo, ma ben presto (Chloe non si tirava indietro davanti a nessuna pratica sessuale, anche le pi\u00f9 dolorose), divent\u00f2 un nome di rilievo nell\u2018ambiente. Nel 2001, Chloe firm\u00f2 un contratto esclusivo con la casa di produzione VCA Pictures.\nChloe \u00e8 attivamente coinvolta nel programma Needle Exchange creato a Los Angeles, un programma ideato per contrastare la diffusione dell'AIDS e di altre malattie veneree. Collabora anche con la fondazione Adult Industry Medical Health Care Foundation (AIM), organizzazione che si occupa di test e trattamenti per l'AIDS e altre malattie sessualmente trasmissibili.\nIn un'intervista del 2000 disse: \"\u00abTutti i miei orgasmi sono veri. Il giorno che dovr\u00f2 fingere sar\u00e0 il mio ultimo giorno di lavoro come pornostar\u00bb\".\nNel 2003 Chloe present\u00f2 la ventesima edizione dell'annuale premiazione della Adult Video News (AVN Awards) a Las Vegas, Nevada. Lei stessa ha ricevuto in carriera numerosi premi. La sua filmografia consta di oltre 400 film.\nChloe canta in una canzone intitolata \"Harder\" della band Sabateur. La traccia \u00e8 disponibile sul CD della compilation \"Porn To Rock\", un album di brani cantati da pornostar.\nHa anche cantato e recitato nel musical \"Veronica Hart's Misty Beethoven: The Musical\", remake musicale del famoso film hard del 1976 \"The Opening of Misty Beethoven\".\nChloe conduce uno show radiofonico sulla stazione KSEX. L'11 gennaio 2005, afferm\u00f2 durante la trasmissione che era stata in overdose per quattro volte, due volte a causa dell'eroina e due volte per colpa della cocaina.\nCome regista, Chloe ha diretto due film, uno per la VCA Pictures (\"Chloe's What Makes You Cum?\") e uno per la Elegant Angel (\"Chloe's I Came, Did You?\").\nParlando della sua carriera nel mondo del porno e delle sue colleghe, Chloe ha affermato: \"\u00abSiamo delle prostitute... C\u2018\u00e8 per\u00f2 una differenza. Possiamo scegliere i nostri partner, che fanno pure il test HIV, pu\u00f2 piacere o non piacere ammetterlo, ma siamo prostitute, facciamo sesso in cambio dei soldi\u00bb.\"\nSuoi ruoli non porno includono lavori per MTV e VH-1. Le fu anche offerta una parte nel film \"L'amante di Lady Chatterly\", ma i produttori la licenziarono quando vennero a conoscenza dei suoi trascorsi come attrice porno; inoltre ha anche prodotto il singolo del brano intitolato \"Harder\" contenuto nell'album \"Porn to Rock\".\nRiconoscimenti.\nXRCO \"Miglior scena di sesso di gruppo\" per \"The Psycosexuals\"\nXRCO \"Unsung Siren\"\nXRCO \"miglior scena lesbo\" per \"Tampa Tushy Fest 1\"\nAVN Award for Best Anal Sex Scene (film) per \"The Kiss\"\nAVN Award for Best Supporting Actress (film) per \"The Masseuse 3\"\nAVN Award for Female Performer of the Year\nXRCO \"Miglior scena lesbo\" per \"Torn\"\nAVN Award for Best Group Sex Scene (video) per \"Ultimate Guide To Anal Sex For Women\"\nAVN Award for Best Actress (film) per \"Chloe\"\nAVN Award for Best All-Girl Sex Scene (video) per \"Tampa Tushy Fest\"\nAVN Award for Best Anal Sex Scene (film) per \"Breaking Up\"\nAVN \"Miglior scena di masturbazione\" for \"Chloe\"\nXRCO \"Orgasmic Analist\"\nAVN Award for Best Supporting Actress (film) per \"True Blue\"\nXRCO \"Miglior scena di sesso\" per \"Welcome to Chloeville 3\"\nAVN Award for Best All-Girl Sex Scene (video) per \"Where The Girls Sweat 5\"\nAVN Award for Most Outrageous Sex Scene per \"Misty Beethoven, The Musical\"\n\"Hall of Fame\" AVN\n\"XRCO Hall of Famer\""}
{"id": "2435483", "revid": "1442080", "url": "https://it.wikipedia.org/wiki?curid=2435483", "title": "ABN AMRO World Tennis Tournament 2008 - Singolare", "text": "Il singolare dell'ABN AMRO World Tennis Tournament 2008 \u00e8 stato un torneo di tennis facente parte dell'ATP Tour.\nMichail Ju\u017enyj era il detentore del titolo, ma ha perso nel 1\u00ba turno contro Janko Tipsarevi\u0107.\nMicha\u00ebl Llodra ha vinto in finale 6\u20137(3),6\u20133, 7\u20136(4), contro Robin S\u00f6derling."}
{"id": "2435485", "revid": "458786", "url": "https://it.wikipedia.org/wiki?curid=2435485", "title": "Coppa di Lega belga", "text": "La Coppa di Lega belga era una competizione calcistica a cui partecipavano le squadre della Jupiler League. A causa del disaccordo tra i club riguardo alla vendita dei diritti televisivi dell'evento e per lo scarso interesse dimostrato dal pubblico, la manifestazione venne cancellata dopo sole tre edizioni.\nLa squadra vincitrice del torneo si qualificava per la Coppa Intertoto."}
{"id": "2435491", "revid": "767487", "url": "https://it.wikipedia.org/wiki?curid=2435491", "title": "Kaci Brown", "text": "Carriera.\nKaci Brown \u00e8 figlia di James Michael Brown Jr. e Annette Marie Thomas. Prima di raggiungere un contratto record,all'et\u00e0 di 13 anni, Kaci Brown ha firmato la sua prima pubblicazione sotto l'etichetta di \"Still Working Music\" gestita dalla vedova di Roy Orbison. Kaci ha poi firmato un contratto con la Interscope Records.\nNel 2005, ha pubblicato il suo singolo di debutto, \"Unbelievable\". Il video della canzone \u00e8 arrivato alla posizione #18 di MTV TRL Top 20,mentre la canzone \u00e8 arrivata prima a \"Radio Disney\". Ha fatto apparizioni al \"Jimmy Kimmel Live!\", a MTV e alla ABC per promuovere il suo CD.L'album \u00e8 stato prodotto da Toby Gady e Brown; l'album ha debuttato alla posizione #13 nella \"Top Heatseekers chart\"\nNel gennaio del 2006,\"Unbelievable\" entro nella \"Billboard Hot Dance/Music Club\"alla posizione #49.\nNel gennaio 2006, ha preso parte alla \"John Lennon Educational Tour Bus\"dando alcuni consigli ai bambini per scrivere una bella canzone.\nIl 9 maggio 2006, il secondo singolo, \"Instigator\", \u00e8 stato distribuito. La canzone \u00e8 in collaborazione con 2 rappers, VA Slim e El Fudge. Il singolo ha raggiunto la posizione #80 nella chart \"Mediabase\" e la posizione numero # 13 nella chart \"Hot Dance Single Sales\".\nNel 2007 torna in studio con l'amico e produttore Toby Gad e il suo fidanzato Aaron Carter, per registrare il suo album \"Sophomore\" che non \u00e8 mai stato distribuito."}
{"id": "2435494", "revid": "188323", "url": "https://it.wikipedia.org/wiki?curid=2435494", "title": "Aprilia RSV4 Factory", "text": ""}
{"id": "2435506", "revid": "54253", "url": "https://it.wikipedia.org/wiki?curid=2435506", "title": "Josiph Koudelka", "text": ""}
{"id": "2435521", "revid": "123956635", "url": "https://it.wikipedia.org/wiki?curid=2435521", "title": "Carnyx", "text": "Il carnyx \u00e8 uno strumento musicale a fiato celtico solitamente di forma zoomorfa, il cui uso \u00e8 attestato tra il 300 a.C. e il 200 d.C.\nIl fiato percorre lo strumento dal basso verso l'alto per poi uscirne da un'apertura superiore, solitamente a forma di bocca di cavallo, di cinghiale, di lupo o di drago.\nTra le testimonianze che ci sono pervenute di questo strumento abbiamo quella della targhetta di Gulderstrup, della prima met\u00e0 del I secolo a.C., che raffigura un suonatore intento a suonare lo strumento."}
{"id": "2435525", "revid": "2130303", "url": "https://it.wikipedia.org/wiki?curid=2435525", "title": "Collegiata di Santa Maria Assunta (Faicchio)", "text": "La collegiata di Santa Maria Assunta \u00e8 la chiesa parrocchiale di Faicchio.\nStoria.\nLa chiesa, gi\u00e0 arcipretale, divenne collegiata nel 1446 quando mons. Marcuzio Brancia un\u00ec le chiese parrocchiali di San Pietro di Massa, Sant'Apollinare, San Giovanni e di Santa Maria di Piazzano ad essa assieme ad alcuni benefici semplici.\nAll'epoca l'edificio era a tre navate e mons. Savino diceva che era capace a contenere il popolo. Un rifacimento avvenne a cura dell'Universitas nel 1662 a distanza di molti anni da due relazioni del 1618 e 1640 che dicevano che la chiesa era ormai in rovina \"per l'inondatione del contiguo fiume... et perch\u00e9 i fedeli ricusano di pi\u00f9 andarci per l'imminente pericolo di ruina...\".\nIl terremoto del 5 giugno 1688 rase al suolo la collegiata che venne subito ricostruita in forme minori. \nAltri gravi danni sono avvenuti durante la seconda guerra mondiale e a seguito del terremoto del 1962.\nL'ultimo restauro \u00e8 avvenuto a seguito dei danni causati dal terremoto del 29 dicembre 2013. La chiesa \u00e8 stata riaperta dopo i lavori nel febbraio 2016.\nDescrizione.\nLa chiesa \u00e8 ubicata nel centro storico in via Collegiata.\nLa chiesa \u00e8 a tre navate con due porte di accesso. Nel portale maggiore \u00e8 un'iscrizione che ricorda la ricostruzione avvenuta nel secondo dopoguerra.\nL'interno conserva alcuni stucchi e marmi, un coro ligneo dietro l'altare maggiore, delle sculture lignee ed un pregevole tela nella navata di destra..\nSulla cantoria in controfacciata si trova un organo a canne a trasmissione elettropneumatica installato negli anni 1960 dalla ditta Graziano Tubi di Lecco."}
{"id": "2435526", "revid": "287204", "url": "https://it.wikipedia.org/wiki?curid=2435526", "title": "Supercoppa di Slovenia", "text": "La Supercoppa slovena di calcio \u00e8 la competizione annuale in cui si affrontano in un'unica gara i campioni di Slovenia in carica con i detentori della Coppa di Slovenia.\nLa manifestazione \u00e8 nata nel 1995, ma s'interruppe gi\u00e0 dopo due sole edizioni, per essere ripresa dal 2007 al 2015, anno in cui viene disputata l'ultima edizione."}
{"id": "2435529", "revid": "287204", "url": "https://it.wikipedia.org/wiki?curid=2435529", "title": "Pablo Ricardi", "text": "Grande maestro dal 1997, vinse cinque volte il Campionato argentino (nel 1994, 1995, 1996, 1998 e 1999).\nPartecip\u00f2 con la nazionale argentina a undici Olimpiadi degli scacchi dal 1984 al 2006.\nRappresent\u00f2 l'Argentina in due campionati pan-americani a squadre, vincendo la medaglia d'oro di squadra a Villa Gesell nel 1985 e la medaglia d'argento di squadra a Cascavel nel 1995.\nNel 1987 vinse a La Paz il campionato pan-americano individuale.\nTra gli altri risultati:\nRaggiunse il massimo rating Elo in gennaio del 2001, con 2554 punti."}
{"id": "2435530", "revid": "767487", "url": "https://it.wikipedia.org/wiki?curid=2435530", "title": "Surcotto", "text": "Il surcotto era un indumento esterno, comunemente indossato nel Medioevo, sia dagli uomini che dalle donne. Il nome deriva dal francese e vuol dire \"sopra la cotta\". Si tratta di una sorta di soprabito lungo alle caviglie nei modelli femminili, pi\u00f9 corto in quelli maschili. Veniva abbinato ad una sottoveste, che poteva essere una \"chamise\" o una \"cotte\", ed a un mantello. Un particolare modello di surcotto senza maniche era chiamato \"suckenie\".\nCirca dal XII secolo, i cavalieri indossavano il \"surcotto d'arme\" (cotta d'arme) al di sopra delle armature. Di solito essi erano lunghi fino a circa met\u00e0 polpaccio ed avevano delle aperture nella parte inferiore anteriore e posteriore, e potevano essere con o senza maniche. Scopo di tale indumento era da una parte evitare che le armature dei cavalieri si surriscaldassero eccessivamente sotto il sole diretto e dall'altro prevenire che essere si potessero arrugginire per via delle intemperie. Inoltre il surcotto era spesso abbellito con simboli e fregi, che spesso erano identificativi della casata nobiliare d'appartenenza del cavaliere."}
{"id": "2435532", "revid": "110157", "url": "https://it.wikipedia.org/wiki?curid=2435532", "title": "GLAAD Media Awards 1990", "text": "La 1\u00aa edizione dei GLAAD Media Awards si \u00e8 tenuta nel 1990."}
{"id": "2435534", "revid": "287204", "url": "https://it.wikipedia.org/wiki?curid=2435534", "title": "Nebelhorn", "text": "Il Nebelhorn (2.224 ) \u00e8 una montagna tedesca facente parte delle Alpi dell'Algovia che domina la citt\u00e0 di Oberstdorf, quasi al confine con l'Austria. Con la sua cima pi\u00f9 alta raggiunge i 2224 metri di altitudine.\nSport Invernali.\nIn inverno, grazie anche a degli ottimi impianti di risalita, il Nebelhorn \u00e8 una meta molto frequentata da turisti e da appassionati di sport invernali. \u00c8 possibile infatti praticare numerose discipline come lo sci e lo snowboard in virt\u00f9 della presenza di varie piste di diversa difficolt\u00e0.\nCuriosit\u00e0.\nPer via della sua particolare conformazione, caratterizzata da forti strapiombi che rendono possibile la formazione di piste da sci lungo i lati del monte, la strada carrozzabile che porta al Nebelhorn fa registrare delle pendenze elevatissime.\nInfatti la strada che da Oberstdorf porta all'impianto di risalita del Nebelhorn, a quota 1925 metri, misura circa 8\u00a0km con una pendenza media del 14% e con 2 rampe che, in prossimit\u00e0 dell'ottavo chilometro, toccano addirittura il 40%.\nProprio in virt\u00f9 di questa straordinaria peculiarit\u00e0 il Nebelhorn, negli ultimi anni, \u00e8 diventato molto conosciuto tra i cicloamatori pi\u00f9 esperti e preparati che, provenienti da tutta Europa, si danno appuntamento alle sue pendici per tentarne la scalata in bicicletta.\nTuttavia, tale gesto atletico, pu\u00f2 talvolta rivelarsi anche molto pericoloso proprio a causa delle pendenze assolutamente fuori dal normale. Specie in discesa infatti, le temperature elevate raggiunte dai freni, potrebbero causare un surriscaldamento dei cerchi delle ruote ed il conseguente scoppio delle camere ad aria. Ragion per cui \u00e8 consigliabile affrontare l'ascesa al Nebelhorn muniti di Mountain-Bike."}
{"id": "2435536", "revid": "100054", "url": "https://it.wikipedia.org/wiki?curid=2435536", "title": "Alfa Romeo 6C Competizione Maggiorata", "text": ""}
{"id": "2435537", "revid": "1310927", "url": "https://it.wikipedia.org/wiki?curid=2435537", "title": "Futbalov\u00fd Klub Senica", "text": "Il Futbalov\u00fd Klub Senica, meglio noto come Senica, \u00e8 una societ\u00e0 calcistica slovacca con sede nella citt\u00e0 di Senica. Oggi milita nella massima divisione del campionato slovacco.\nIl 23 giugno 2009 ha assorbito l' dopo che questa si era sciolta il 18 giugno 2009. Nel campionato 2009-2010 ha giocato in prima divisione e nella stagione seguente \u00e8 giunta al secondo posto in classifica.\nOrganico.\nRosa 2015-2016.\n "}
{"id": "2435549", "revid": "123632790", "url": "https://it.wikipedia.org/wiki?curid=2435549", "title": "Plotone Suicida", "text": "Il Plotone Suicida o anche Escuadra o Pelot\u00f2n Suicida era una squadra di soldati guerriglieri, che compirono una serie di azioni pericolose e al contempo folli (da qui il nome \"suicida\") durante la Battaglia di Santa Clara nel 1958.\nIl 21 agosto 1958 una colonna guidata dal comandante Ernesto \"Che\" Guevara parte da El Salto e inizia un lungo percorso che la porter\u00e0 nella provincia di Villa Clara. Durante questo tragitto si verificano molti combattimenti, nei quali il capitano Roberto Rodr\u00edguez Fern\u00e1ndez, detto \"El Vaquerito\", si mette in evidenza. Arrivati in Villa Clara, il \"Che\" propone la formazione di un nuovo plotone: il \"Plotone Suicida\".\nLa prima azione del plotone fu l'attacco alla caserma di Fomento e poi della caserma di Cabaigu\u00e0n. Il plotone del Vaquerito fu il primo ad entrare a Santa Clara con l'ordine di attaccare il quartier generale della polizia. Fulgencio Batista, impaurito dall'ingente perdita di soldati, invi\u00f2 un treno carico di armi e munizioni per rinforzare le sue divisioni. Che Guevara diede ordine al \"Plotone Suicida\" di raggiungere le colline ed agguantare il treno. La squadra capitanata da \"El Vaquerito\" spazz\u00f2 via le linee nemiche con un'audace azione supportata da un massiccio utilizzo di bombe a mano, costringendo il convoglio a cambiare direzione spostandosi nel centro della citt\u00e0, dove fu assaltato dal \"Che\" e dai suoi uomini.\nDurante i successivi scontri, Roberto Rodr\u00edguez Fern\u00e1ndez viene colpito in testa da una pallottola di M1. Ernesto \"Che\" Guevara, vista la ferita, dice soltanto: \"Ci saranno voluti cento uomini per avere ragione di lui. \u00c8 come se mi avessero ucciso cento uomini\".\nAlcuni mesi dopo il comandante argentino replica: \"Il plotone suicida era un esempio di morale rivoluzionaria, ne facevano parte solamente volontari scelti. Tuttavia ogni volta che moriva un uomo - questo accadeva in ogni combattimento - e che si designava il nuovo aspirante, coloro che venivano scartati ne erano cos\u00ec addolorati che qualche volta si mettevano a piangere. Era curioso vedere quegli uomini pronti a tutto, nobili guerrieri, che improvvisamente tornavano ragazzi e si mettevano a piangere per la disperazione di non poter avere l'onore di combattere e di morire in prima linea\"."}
{"id": "2435550", "revid": "94830864", "url": "https://it.wikipedia.org/wiki?curid=2435550", "title": "Marranesimo", "text": "Premessa.\nDurante il XIV secolo in un periodo in cui la maggioranza degli Ebrei europei viveva isolata e ripiegata su alcune componenti della propria tradizione religiosa, diritto e mistica in particolare, e non si trovavano pi\u00f9 in sintonia con l'evolversi del mondo esterno e con il quale riusciva ad avere contatti minimi, un elemento di modernit\u00e0 se non l'unico esistente dal punto di vista religioso erano i cosiddetti marrani,un termine dispregiativo che in spagnolo significa \" maiali\",e che designava quel gruppo di ebrei che erano stati costretti a subire il battesimo nella penisola iberica, ma che, in forma segreta erano rimasti fedeli al Giudaismo. Nella diaspora, l'appellativo si estese per le successive generazione fino ad arrivare a comprendere i \"nuovi cristiani\" o \"conversos\" che facevano il ritorno al giudaismo. I marrani che spesso conoscevano il latino e naturalmente il portoghese e lo spagnolo, dedicavano i propri studi alla cultura profana e religiosa dei cristiani e in questo modo \u00e8 attendibile che riuscissero ad ottenere informazioni sul giudaismo, bisogna sottolineare il fatto che essi in Spagna potevano ottenere liberamente i titoli accademici a differenza di altri paesi dove ai membri della diaspora esso veniva negato.\nil fatto che essi potessero studiare e ottenere il titolo accademico comportava anche al fatto che potessero scrivere e pubblicare delle opere, i marrani componevano i loro scritte in lingue europee diffuse e in questo modo fecero conoscere il giudaismo non solo ai nuovi cristiani, che avevano vaghe conoscenze o che ne erano sprovvisti, ma anche ai cristiani che non avevano dimestichezza con la lingua ebraica o che non lo conoscevano affatto e pertanto non potevano leggere direttamente le opere religiose ebraiche.\nDella prima traduzione completa della Bibbia ebraica, in spagnolo, stampata da tipografi marrani a Ferrara nel 1553, furono pubblicate due edizioni, una per gli ebrei e una per i cristiani; Sempre a Ferrara nel 1536 Samuel Usque aveva pubblicato in portoghese il suo trattato Consolacam as tribulacoens de Israel, la prima apologia del giudaismo in una lingua europea, \u00e8 importante sapere che in Europa e particolarmente in Spagna costituivano una componente culturale, sociale , politica inestinguibile , da un lato essi erano fortemente radicati nella vita spagnola ma dall'altro rappresentavano un centro fortemente polarizzante di influenza politica che non sempre veniva gradita dai sovrani, la chiesa li temeva per il loro crescente potere all'interno delle gerarchie ecclesiastiche, poich\u00e9 molti di questi convertiti mantenevano vivo il loro spirito ebraico nel loro cuore. Dopo la pubblicazione dell'opera di Usque, Papa Pio IV, consapevole della funzione propagandistica che queste edizioni avrebbero avuto, a Ferrara in due anni furono pubblicati dieci libri in spagnolo e in portoghese, nel 1555 proibi la stampa di opere ebraiche in lingue europee.\nCategorie.\nI comportamenti dei marrani nei confronti del giudaismo, alcuni dei quali anticiparono le soluzioni che sarebbero state poi applicate nell'Ottocento al tempo dell'emancipazione, si possono raggruppare in quattro categorie.\nFu un marrano olandese, Baruch Spinoza (1632-1677), il quale inizi\u00f2 la moderna esegesi biblica e mise in evidenza, con molto anticipo per i suoi tempi, la contraddizione fondamentale del giudaismo: Il concetto di Dio unico e universale, da una parte e dall'altra i suoi rapporti speciali con il giudaismo e con il \"popolo eletto\"."}
{"id": "2435552", "revid": "125629669", "url": "https://it.wikipedia.org/wiki?curid=2435552", "title": "Maurizio Prollo", "text": "Biografia.\nProllo entra nel mondo del cinema giovanissimo, a 16 anni, col film \"Mery per sempre\" di Marco Risi del 1989 nel ruolo di Claudio Catalano, con Michele Placido, Claudio Amendola e Francesco Benigno.\nIl suo secondo film \u00e8 sempre di Marco Risi e sempre nello stesso ruolo di Claudio \"Ragazzi fuori\" del 1990.\nPer un certo tempo vive in Svizzera\nPartecipa anche al film del 1992 Vite perdute di Giorgio Castellani, assieme al cantante neo melodico di successo Gianni Celeste.\nDopo questi film, partecipa anche ai film \"Anni 90\" del 1992 e \"Anni 90 - Parte II\" 1993 assieme all'amico e attore Francesco Benigno.\nNel 1999 partecipa a qualche puntata della serie \"Il commissario Montalbano\"\nNel 2007 \u00e8 apparso nel video della canzone \"Pensa\" di Fabrizio Moro.\nNel 2011 interpreta il ruolo di un mafioso in nella serie televisiva \"Squadra antimafia - Palermo oggi 3\".\nProcedimenti giudiziari.\nNel 1994 viene arrestato dalla Guardia di Finanza per essersi rifiutato di fermarsi ad un posto di blocco mentre era al volante della sua Fiat Panda."}
{"id": "2435553", "revid": "1543377", "url": "https://it.wikipedia.org/wiki?curid=2435553", "title": "Alfa Romeo 6C 3000 Competizione Maggiorata", "text": "L'Alfa Romeo 6C 3000 CM (Competizione Maggiorata) \u00e8 una vettura da competizione prodotta dall'Alfa Romeo nel 1953 in 6 esemplari, 4 coup\u00e9 e 2 spider.\nStoria del modello.\nLa vettura da competizione nacque per sostituire la 6C 3000 C50 nelle competizioni di categoria Sport del 1953.\nRispetto al modello precedente le differenze furono sostanziali poich\u00e9 vennero progettati un nuovo telaio tubolare a trave centrale e nuove sospensioni, che adottarono davanti uno schema a quadrilateri trasversali e dietro un ponte De Dion. I freni rimasero a tamburo sulle quattro ruote ma vennero potenziati e i posteriori montati all'uscita del differenziale.\nIl motore sei cilindri in linea, progettato da Giuseppe Busso per il prototipo 6C 3000, venne ulteriormente potenziato aumentando la cilindrata a 3.495 cm\u00b3 per sviluppare 246 CV e raggiungere, nelle successive evoluzioni, i 275 CV.\nIn tutto vennero costruiti sei esemplari per la stagione 1953, quattro berlinette e due barchette, tutte realizzate dalla Carrozzeria Colli con richiami allo stile introdotto dalla Touring con la 1900 C52 Disco Volante.\nCarriera sportiva.\nIl debutto della vettura avvenne alla Mille Miglia del 1953 per cui vennero preparati tre esemplari destinati agli equipaggi Juan Manuel Fangio - Giulio Sala, Karl Kling - Hans Klenk, e Consalvo Sanesi - Giuseppe Cagna. \nLa vettura di Sanesi mantenne il comando della corsa fino a Pescara, quando un cedimento del telaio lo costrinse al ritiro, a quel punto Kling pass\u00f2 in testa ma presso Roma fu costretto ad abbandonare sempre per un guasto al telaio; a quel punto Fangio subentr\u00f2 alla guida della corsa ma sulla Futa fu costretto da uno sfarfallamento delle ruote anteriori a moderare l'andatura e a cedere il passo alla Ferrari 340 MM Spider Vignale di Giannino Marzotto - Marco Crosara per concludere in seconda posizione.\nTre vetture vennero schierate anche alla 24 Ore di Le Mans per gli equipaggi Sanesi - Carini, Fangio - Marimon, Kling - Riess ma furono tutte costrette al ritiro per guasti meccanici rispettivamente al cambio, al motore e all'assale posteriore.\nUna sola berlinetta chiusa venne destinata alla 24 Ore di Spa-Francorchamps e alla 1000\u00a0km del Nurburgring. Entrambe la trasferte furono sfortunate e terminarono con due ritiri, nella prima occasione la vettura di Fangio - Sanesi usc\u00ec di strada sotto la pioggia mentre nella seconda Karl Kling usc\u00ec di strada in prova dopo l'impatto di una lepre contro il parabrezza.\nLa prima delle due barchetta invece vinse il \"1\u00ba Gran Premio Supercortemaggiore\" organizzato dall'Agip sul circuito di Merano nel 1953 con Juan Manuel Fangio al volante. Questa fu la prima ed unica vittoria della 6C 3000 CM e l'ultima volta in cui Fangio guid\u00f2 un'Alfa Romeo ufficiale. Dopo questa vittoria la vettura venne soprannominata \"Spider Merano\".\nLa 6C 3000 PR.\nNel 1954 arriv\u00f2 l'ultimo atto della serie, la 6C 3000 PR, Passo Ridotto, realizzata a partire dal telaio della seconda barchetta in occasione del 2\u00ba Gran Premio Supercortemaggiore, stavolta organizzato all'Autodromo di Monza. Le differenze stavano nella cilindrata del motore, ridotta sotto i tre litri in conformit\u00e0 al regolamento internazionale Vetture Sport 1954, e nel passo, ridotto a 2200 mm. La carrozzeria venne completata dalla Touring appena in tempo per essere spedita a Monza dove purtroppo l'unico esemplare venne distrutto in prova da Consalvo Sanesi senza aver mai corso. Dopo essere stato recuperato in Sud America \u00e8 stato restaurato da un appassionato inglese sulla base dei disegni originali.\nDestino delle vetture.\nNel 1954 l'attivit\u00e0 sportiva ufficiale dell'Alfa Romeo venne interrotta e tutti i telai delle 6C 3000 CM vennero alienati subendo destini diversi. \nDelle due barchette la 6C 3000 PR \u00e8 andata completamente distrutta nell'incidente mentre la 6C 3000 CM Spider Merano al termine della sua carriera agonistica \u00e8 stata utilizzata dal Reparto Esperienze per studiare l'impiego dei freni a disco sulle vetture di serie ed oggi \u00e8 conservata nel Museo Storico Alfa Romeo.\nLe quattro berlinette vennero vendute a vari clienti privati, una al pilota Joakim Bonnier, che dopo un incidente la fece ricarrozzare da Zagato come barchetta; una alla carrozzeria Ghia di cui ora non si hanno pi\u00f9 notizie; una alla carrozzeria Boano, che ne realizz\u00f2 una vettura speciale per il presidente argentino Juan Domingo Peron e che, anni dopo, a seguito di un incidente \u00e8 stata dotata di una carrozzeria replica della berlinetta Colli e l'ultima alla Pininfarina, che la utilizz\u00f2 come base per le Dream car della serie Superflow disegnate da Aldo Brovarone, da cui nel 1966 deriv\u00f2 la linea del Duetto."}
{"id": "2435560", "revid": "100054", "url": "https://it.wikipedia.org/wiki?curid=2435560", "title": "6C 3000 Competizione Maggiorata", "text": ""}
{"id": "2435564", "revid": "123887683", "url": "https://it.wikipedia.org/wiki?curid=2435564", "title": "Stampa lenticolare", "text": "La stampa lenticolare \u00e8 una tecnologia in cui un materiale lenticolare \u00e8 usato per ottenere immagini che danno l'illusione della profondit\u00e0, o che cambiano quando l'immagine viene vista da diversi angoli di vista.(H3D) Questa tecnologia \u00e8 nata negli anni '40 del secolo scorso, ha avuto un'applicazione popolare nelle cartoline degli anni '70, ma in tempi recenti si \u00e8 decisamente evoluta grazie all'utilizzo del computer per l'elaborazione delle immagini, e all'adozione di tecniche di stampa pi\u00f9 accurate e sofisticate.\nLa stampa lenticolare viene attualmente utilizzata principalmente come strumento di marketing e pubblicit\u00e0, per mostrare prodotti in movimento, o che cambiano. I recenti cambiamenti tecnologici inoltre permettono ora di stampare lenticolare anche in grandi formati, per cartelloni e poster.\nIl funzionamento.\nLa tecnica lenticolare utilizza le propriet\u00e0 di rifrazione e riflessione della luce quando attraversa un materiale plastico trasparente zigrinato.\nIl lenticolare permette di fare vedere all'osservatore due o pi\u00f9 immagini distinte a seconda della posizione da cui egli guarda l'immagine. \u00c8 proprio su questo principio che si basano gli effetti tipo:\nL'effetto 3D si basa invece sulla possibilit\u00e0 di far vedere all'occhio sinistro un'immagine diversa rispetto a quella vista dall'occhio destro: in questa maniera riusciamo a ricreare nella nostra immagine la parallasse (cio\u00e8 la variazione della posizione apparente di un corpo quando viene guardato da due punti di vista distinti).\nL'effetto ottenuto sar\u00e0 assolutamente naturale: \u00e8 proprio grazie alla parallasse che gli esseri umani percepiscono gli oggetti in 3D.\nLa stampa lenticolare \u00e8 in continua evoluzione; tra le novit\u00e0 l'H3D System, realizzato grazie ai progressi nella computer grafica, nei materiali e nelle tecnologie di stampa. Tale sistema permette di ottenere risultati qualitativamente sorprendenti, sia in termini di effetti visivi che di nitidezza delle immagini ad alta risoluzione.\nLenticolari per radiografie tridimensionali.\nI lenticolari ; \u00e8 noto almeno dagli anni '40 ed oggetto di numerosi brevetti. Per i lenticolari radiografici \u00e8 stato proposto il nome di lentixolauesta, parola che \u00e8 stata ottenuta incrociando le parole \"(raggi) X\" e \"lenticolari\")."}
{"id": "2435565", "revid": "291201", "url": "https://it.wikipedia.org/wiki?curid=2435565", "title": "Tol Fuin", "text": ""}
{"id": "2435569", "revid": "770813", "url": "https://it.wikipedia.org/wiki?curid=2435569", "title": "Fuerza A\u00e9rea Ecuatoriana", "text": "La Fuerza A\u00e9rea Ecuatoriana, spesso abbreviata in FAE, e conosciuta internazionalmente con la denominazione in lingua inglese Ecuadorian Air Force), \u00e8 l'attuale aeronautica militare dell'Ecuador e parte integrante delle forze armate ecuatoriane.\nEredita le tradizioni militari della precedente Fuerza A\u00e9rea del Ej\u00e9rcito Equatoriano.\nStoria.\nLa FAE venne ufficialmente creata ufficialmente il 27 ottobre del 1920 anche se un certo grado di attivit\u00e0 aerea militare era gi\u00e0 presente nel paese da alcuni anni. Per esempio gi\u00e0 nel 1910 a seguito della crisi Per\u00f9-Ecuador il paese latinoamericano dispieg\u00f2 una componente aerea in ausilio alle forze armate tradizionali attingendo dagli aerei del Club de Tiro Guayaquil adibiti inizialmente per l'attivit\u00e0 sportiva. La bont\u00e0 dell'utilizzo del mezzo aereo convinse lo stato maggiore ecuadoriano a trasformare il Club de Tiro in scuola di volo. Fu allora che venne chiamato Cosme Rennella, asso durante la Prima guerra mondiale, come istruttore grazie al quale la scuola pot\u00e9 crescere e svilupparsi come oggi la conosciamo contribuendo in maniera determinante alla nascita dell'Aviazione Militare Ecuadoriana.\nScuola di volo che all'inizio venne stanziata in quel di Salinas con un pugno di aerei statunitensi dei tipi pi\u00f9 disparati.\nSolamente sfiorata dalla Seconda guerra mondiale, la FAE pot\u00e9 continuare indisturbata il suo potenziamento sostituendo i datati velivoli Ryan PT-22 Recruit, Curtiss-Wright CW-22 Falcon e Fairchild PT-19A Cornell con i moderni caccia a reazione Dassault Mirage F1, IAI Kfir C2, CE, e SEPECAT Jaguar Mk.1, velivoli che avranno modo di distinguersi nelle numerose crisi che l'Ecuador ha dovuto sostenere con il vicino Per\u00f9 per il controllo delle frontiere tra i due paesi. Nel 1995, uno scontro tra due Mirage F1 ecuadoriani e due Sukhoi Su-22 peruviani durante la guerra per il controllo della regione di confine detta guerra del Cenepa, si \u00e8 concluso con l'abbattimento dei due aerei peruviani.\nStruttura.\nLa struttura attuale della FAE \u00e8 suddivisa su tre gruppi di combattimento (\"\"Ala de combate\"), suddivisi in due o tre squadroni da combattimento (\"Escuadr\u00f3n de Combate\"), pi\u00f9 un gruppo di trasporto (\"Ala de transporte\"\") suddiviso in quattro squadriglie da trasporto:\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2435572", "revid": "61051", "url": "https://it.wikipedia.org/wiki?curid=2435572", "title": "Ecuadorian Air Force", "text": ""}
{"id": "2435573", "revid": "729019", "url": "https://it.wikipedia.org/wiki?curid=2435573", "title": "Cheyenne (gioco da tavolo)", "text": "Cheyenne \u00e8 un gioco da tavolo per bambini di Milton Bradley per 2, fino a 4 giocatori. \u00c8 basato sull'omonima serie televisiva della Warner Bros., in cui figurava Clint Walker, andata in onda dal 1955 al 1962, e vincitrice del premio Golden Globe dell'anno 1957. Il gioco consiste in una tipica competizione su percorso.\nUna seconda edizione del gioco fu pubblicata proprio durante il periodo di disputa tra Clint Walker e la Warner Bros. Il gioco segue il trend che caratterizz\u00f2 gli anni cinquanta, durante i quali furono pubblicati numerosi giochi da tavolo basati su programmi televisivi."}
{"id": "2435574", "revid": "61051", "url": "https://it.wikipedia.org/wiki?curid=2435574", "title": "Aeronautica militare ecuadoriana", "text": ""}
{"id": "2435576", "revid": "322321", "url": "https://it.wikipedia.org/wiki?curid=2435576", "title": "Fontana del Calamo", "text": "La fontana del C\u00e0lamo, chiamata anche fontana delle Tredici Cannelle \u00e8 una fontana rinascimentale di Ancona.\nStoria e descrizione.\nSul luogo sorgeva gi\u00e0 anticamente una fontana in epoca greca, che venne inglobata nelle mura cittadine durante il Medioevo. La sua denominazione sembra derivare dalla parola latina \"C\u00e0lamus\", \"Canna\", a testimonianza che si era dominati da un ambiente di tipo palustre.\nDemolita nel 1503, venne ricostruita, in stile rinascimentale-manierista, su disegno dell'architetto Pellegrino Tibaldi fra il 1559 e il 1560 e realizzata da maestranze recanatesi.\nSi presenta come una lunga serie di tredici riquadri separati da volute, incentrati su altrettanti mascheroni gettanti acqua, da cui deriva la comune denominazione di \"Fontana delle Tredici Cannelle\". I mascheroni, di cui 12 bronzei ed il centrale in pietra, raffigurano satiri e sileni. Quello centrale \u00e8 sormontato dal bassorilievo del \"Cavaliere all'assalto\", emblema della citt\u00e0 di Ancona.\nOggi la fontana riceve le acque dell'acquedotto cittadino, ma, anticamente, attingeva l'acqua da una grande cisterna posta sotto il muro alle sue spalle; la cisterna riceveva le acque dall'acquedotto proveniente da Monte Conero. Essa, oggi, \u00e8 vuota, ma visitabile tramite un passaggio che si apre alla destra della fontana.\nSecondo un'antica tradizione, il viaggiatore che volesse tornare in citt\u00e0 dovrebbe bere l'acqua che sgorga dalla fontana."}
{"id": "2435578", "revid": "256896", "url": "https://it.wikipedia.org/wiki?curid=2435578", "title": "Padri serviti", "text": ""}
{"id": "2435584", "revid": "2373", "url": "https://it.wikipedia.org/wiki?curid=2435584", "title": "Regione biogeografica", "text": ""}
{"id": "2435586", "revid": "174925", "url": "https://it.wikipedia.org/wiki?curid=2435586", "title": "Sorriso del grande tentatore", "text": ""}
{"id": "2435590", "revid": "438678", "url": "https://it.wikipedia.org/wiki?curid=2435590", "title": "Quattroemezzo", "text": "Quattroemezzo \u00e8 un album dell'artista reggae italiano Brusco, pubblicato nel 2009."}
{"id": "2435594", "revid": "112697622", "url": "https://it.wikipedia.org/wiki?curid=2435594", "title": "Richard Martin Stern", "text": "Stern ha iniziato la sua carriera di scrittore nel 1950 con il racconto di investigatori privati che indagavano su un caso particolare, con il quale vinse un Edgar Award nel 1959.\nEgli \u00e8 diventato molto famoso con il romanzo \"La torre\" (1973), in cui Stern si ispira alla costruzione del World Trade Center a New York. La Warner Bros. ha acquistato i diritti d'autore del libro, trasformandolo nel film \"L'inferno di cristallo\", diretto da John Guillermin. \nStern ha scritto molti romanzi. Questi riguardavano spesso misteri o catastrofi naturali. Mor\u00ec nel 2001 dopo una lunga malattia."}
{"id": "2435595", "revid": "24883281", "url": "https://it.wikipedia.org/wiki?curid=2435595", "title": "Armada Argentina", "text": ""}
{"id": "2435598", "revid": "1543377", "url": "https://it.wikipedia.org/wiki?curid=2435598", "title": "FN SCAR", "text": "L'FN SCAR (acronimo per S\"pecial Operations Forces Combat Assault Rifle\") \u00e8 un fucile d'ordinanza modulare a fuoco selettivo sviluppato dalla Fabrique National d'Herstal (FN) su richiesta dello USSOCOM e prodotto a partire dal 2009.\nStoria.\nL'annuncio da parte del SOCOM del vincitore dell'appalto arriv\u00f2 nel 2004. La FN si doveva occupare della progettazione e della produzione in serie del fucile. Verso la met\u00e0 del 2005, i primi SCAR erano disponibili all'utente finale, ovvero le forze speciali statunitensi. Poich\u00e9 lo US SOCOM utilizzava la stessa designazione della marina, le due versioni di SCAR furono chiamate Mark 16 (il \"light\") e Mark 17 (l\"'heavy\").\nI test finirono nel 2007 e l'Aprile 2009 vide la prima grande fornitura di 600 pezzi al reggimento 75th Ranger Regiment. Da questa data in poi, lo SCAR ha iniziato a sostituire la maggior parte dei fucili usati dalle forze SOCOM come le carabine M4, i fucili M16 e i fucili di precisione SR-25.\nFunzionamento e descrizione.\nL'arma non \u00e8 basata su nessun fucile precedente, e la sua progettazione \u00e8 partita da zero. In tutte le sue varianti utilizza un sistema di recupero di gas. Il fucile ha dimostrato una bassa sensibilit\u00e0 alla sabbia fine e quindi una notevole affidabilit\u00e0 in condizioni estreme. Durante un test dell'esercito americano compiuto su dieci esemplari di SCAR, Heckler &amp; Koch XM8, Heckler &amp; Koch HK416 e carabine M4, che consisteva nello sparare 6000 colpi con ciascun fucile in ambiente sabbioso, lo SCAR si \u00e8 piazzato secondo, essendosi inceppato 226 volte. Lo ha battuto l'XM8 che si \u00e8 bloccato solo 127 volte. Dietro l'HK416 con 233 e l'M4 con 882 stop.\nLa posizione del grilletto e del selettore di fuoco \u00e8 studiata per un uso ambidestro. \u00c8 disponibile l'opzione automatico o semiautomatico, ma non le raffiche limitate ad un certo numero di cartucce. Il calcio in polimeri \u00e8 adattabile e presenta un supporto per la guancia del tiratore.\nIl fucile presenta inoltre una guida Picatinny lungo tutta la parte superiore, per l'aggiunta di vari moduli come ottiche e puntatori, ed altre tre disposte lungo i due lati e sotto la canna.\nAccessori.\nLanciagranate EGLM.\nL'EGLM (acronimo di \"Enhanced Grenade Launcher Module\" cio\u00e8 in italiano \"modulo lanciagranate potenziato\"), chiamato ufficialmente \"FN40GL\" o \"Mk 13 Mod 0.\" \u00e8 un lanciagranate da 40 mm basato sul GL-1 per l'FN F2000 ed introdotto nel 2008, che pu\u00f2 essere montato su entrambe le versioni dello SCAR.\nVarianti.\nL'appalto del SOCOM prevedeva che la nuova arma fosse disponibile in due versioni, a cui corrispondevano diversi calibri:\nI due modelli sono simili nel 90% dei pezzi e il cambio di canna richiede pochi minuti senza bisogno di ulteriori aggiustamenti.\nL'idea chiave dello SCAR \u00e8 la modularit\u00e0, cio\u00e8 la capacit\u00e0 di fornire all'operatore un'ampia variet\u00e0 d'opzioni a cominciare dalla canna, che pu\u00f2 essere scelta corta per il combattimento ravvicinato o lunga per una variante di precisione che poteva utilizzare anche munizioni raccolte sul campo come quelle degli AK-47.\nEntrambe le versioni, sono quindi disponibili in tre varianti:\nTutte queste varianti non modificano le procedure di manutenzione, gli equipaggiamenti opzionali utilizzabili o i sistemi di controllo come il selettore di fuoco.\nAlla fine del 2008, la FN ha introdotto versioni semiautomatiche dei due SCAR per uso civile chiamate\n16S (versione \"light\") e 17S (versione \"heavy\"). Le fabbriche di produzione hanno sede a Columbia, Carolina del Sud per i fucili destinati all'esercito e a Fredricksburg, Virginia per quanto riguarda le 16S e 17S destinate ad uso civile e da parte delle forze di polizia.\nCompetizioni.\nNel 2008, l'FN HAMR IAR, basato sullo SCAR (acronimo che sta per Heat Adaptive Modular Rifle), \u00e8 stato uno dei quattro fucili finalisti alla gara indetta dal Corpo dei Marines per un fucile da fanteria automatico leggero (in inglese \"Infantry Automatic Rifle\" da cui IAR). La principale differenza tra l'HAMR e lo SCAR \u00e8 la capacit\u00e0 di passare automaticamente dal fuoco a otturatore chiuso al fuoco a otturatore aperto se la camera si surriscalda."}
{"id": "2435600", "revid": "228587", "url": "https://it.wikipedia.org/wiki?curid=2435600", "title": "Ptoion", "text": "Il monte Ptoion () o Ptoon () o Ptoo () \u00e8 una catena montuosa della Beozia situata ad est dell'antico lago Copaide e a nord del lago Yliki, un po' ad est dell'antica citt\u00e0 di Acrefia. Le vette pi\u00f9 alte sono il Petal\u00e1s (781 m) ad est e lo Hagia Pelagia (726 m) ad ovest.\nQuesta catena montuosa era nota nell'antichit\u00e0 per un importante oracolo di Apollo, che era posto presso la sorgente di Perdikovrysi. Gli scavi, inizialmente portati avanti (con alcune interruzioni) da Maurice Holleaux tra il 1884 e il 1935, hanno riportato alla luce statue arcaiche (in particolare kouroi) del VI secolo a.C. e tripodi collocati in varie posizioni nell'area del santuario.\nStoria dell'oracolo di Apollo.\nL'oracolo di Apollo Ptoo () era collocato 3 km a nord-est di Acrefia. Pausania il Periegeta riferisce che originariamente era l'oracolo di Ptoo, un eroe locale figlio di Atamante e di Temisto, in seguito rimpiazzato da Apollo, che acquis\u00ec il nome Ptoo come epiteto locale. L'eroe, dunque, ricevette un suo piccolo santuario sul Kastraki, circa un km a ovest della collocazione originale, che mostra segni di attivit\u00e0 umana dal VII fino al IV secolo a.C.\nSul monte Ptoion ci sono resti di un insediamento neolitico-elladico e di una fortezza micenea, abbandonata durante il periodo arcaico.\nL'oracolo di Apollo \u00e8 menzionato da Erodoto, che descrive una visita ad esso da parte di Mis di Europo, mandato dal generale persiano Mardonio per ottenere responsi da vari oracoli:\nLo stesso episodio \u00e8 menzionato anche da Pausania.\nL'area, compreso il santuario, fu controllata da Tebe fino alla fine del periodo classico, come dimostrano i resti di fortificazioni tebane sulle varie vette della catena montuosa (anche se non sul monte Ptoion). In seguito il santuario fu sotto il controllo della lega beotica e pi\u00f9 tardi di Acrefia. All'epoca in cui Pausania visit\u00f2 il sito, nel II secolo d.C., l'oracolo \"infallibile\" non era pi\u00f9 attivo.\nSecondo un decreto dell'anfizionia delfica, dal 228/226 a.C. in poi ogni cinque anni vicino all'oracolo si tennero le feste Ptoie (), una competizione musicale in onore di Apollo. Queste feste in seguito si estinsero, ma furono ripristinate sotto gli imperatori della dinastia giulio-claudia come Ptoie e Cesaree () e continuarono ad essere celebrate fino all'inizio del III secolo d.C.\nIn epoca bizantina il santuario fu rimpiazzato dal monastero cristiano di Santa Pelagia, che si spost\u00f2 sulla cima del monte Ptoion durante il periodo ottomano.\nRitrovamenti archeologici.\nI resti del santuario dell'eroe Ptoo mostrano la presenza di due terrazze, quella inferiore dedicata all'eroe, quella superiore dedicata a una divinit\u00e0 femminile ancora non identificata; si tratta di uno stretto tempio del IV secolo a.C. costruito sopra un edificio preesistente risalente al VII/VI secolo a.C.\nIl santuario di Apollo Ptoo, invece, si sviluppava su tre terrazze. In cima al sito c'era un tempio di ordine dorico periptero con 8 \u00d7 13 colonne risalente alla fine del IV secolo a.C., costruito sulle fondamenta di un tempio arcaico; la sede dell'oracolo era nella grotta orientale della sorgente, dove i sacerdoti davano i responsi. Ci sono tracce di edifici ausiliari in quel luogo e nei livelli inferiori. L'importanza transregionale del santuario nel periodo arcaico \u00e8 resa evidente dall'alto numero di kouroi e di tripodi rinvenuti negli scavi, oggi conservati al Museo archeologico di Tebe e al Museo archeologico nazionale di Atene."}
{"id": "2435608", "revid": "290948", "url": "https://it.wikipedia.org/wiki?curid=2435608", "title": "SN1", "text": ""}
{"id": "2435610", "revid": "290948", "url": "https://it.wikipedia.org/wiki?curid=2435610", "title": "SN2", "text": ""}
{"id": "2435612", "revid": "2115763", "url": "https://it.wikipedia.org/wiki?curid=2435612", "title": "Sinagoga Norsa Torrazzo", "text": "La sinagoga Norsa Torrazzo, costruita nel 1513 ma rifatta nel 1751, \u00e8 situata nell'edificio di via Govi 13 a Mantova. \u00c8 monumento nazionale.\nLa sinagoga.\nBen sei erano le sinagoghe nell'antico ghetto di Mantova. Quando alla fine dell'Ottocento fu decisa la demolizione del quartiere ebraico, tra il 1899 e il 1902 si procedette al trasferimento e fedele ricostruzione di una di esse nel cortile dell'edificio attuale, che dal 1825 era una casa di riposo. La sinagoga Norsa Torrazzo, di rito italiano, \u00e8 cos\u00ec l'unica di Mantova ad essere sopravvissuta con i suoi arredi originari settecenteschi. Le altre sinagoghe sono state demolite agli inizi del Novecento e i loro arredi sono andati dispersi o sono stati trasferiti in Israele.\nLa sala di preghiera \u00e8 rettangolare. Le pareti e la volta sono ricoperti di stucchi (calchi fedeli degli originari che non si poterono staccare), esaltanti la magnificenza della famiglia Norsa o riproducenti versetti biblici in ebraico. L'aron e la tevah si fronteggiano, l'uno a sinistra, l'altra a destra dell'ingresso, posti in due nicchie monumentali, rialzate su tre gradini e illuminate da finestre. Entrambi sono di legno finemente lavorato e sono impreziosito da tessuti ricamati. Due file parallele di banchi, in legno scuro, accolgono gli oranti sui due lati. Lampadari in ferro battuto pendono dal soffitto.\nIl matroneo \u00e8 collocato sulla parete di ingresso e si affaccia sulla sala con una balaustra aperta su colonne.\nLa sinagoga Norsa Torrazzo \u00e8 monumento nazionale ed \u00e8 oggi regolarmente aperta al pubblico. \nI locali della sinagoga.\nNei locali dell'edificio della sinagoga ha sede la comunit\u00e0 ebraica di Mantova e l'Associazione Culturale Mantova Ebraica. All'ingresso una lapide, posta il 25 aprile 1998, ricorda i \"64 cittadini ebrei\" deportati da Mantova durante l'Olocausto \"nei campi di sterminio nazisti, dai quali non fecero ritorno\". L'ultimo piano \u00e8 occupato da un Archivio storico che ospita documenti dal 1522 al 1861 e quello amministrativo con documentazione dal 1861 ad oggi. Oltre a libri e manoscritti sono conservati spartiti musicali ottocenteschi, registri di stato civile e sentenze e carte del tribunale ebraico."}
{"id": "2435613", "revid": "767487", "url": "https://it.wikipedia.org/wiki?curid=2435613", "title": "The September Issue", "text": "The September Issue \u00e8 un documentario statunitense del 2009 diretto da R. J. Cutler e incentrato sul mondo della moda.\nL'opera segue per diversi mesi Anna Wintour, la celebre direttrice di \"Vogue America\", durante gli incontri di lavoro e le settimane della moda, insieme alla collega Grace Coddington. Il titolo fa riferimento al numero di settembre della rivista, considerato il pi\u00f9 importante in quanto caratterizza le scelte editoriali di tutto l'anno.\nSinossi.\nIl documentario ruota attorno alla realizzazione del numero di settembre di \"Vogue America\", nel 2007 (il numero di tale mese \u00e8 tradizionalmente il numero pi\u00f9 grande e importante dell'anno).\nViene descritto lo sforzo che serve per creare la rivista e la passione che Grace Coddington, ex modella diventata direttrice creativa e l'unica persona che controbatte apertamente Anna Wintour, ha per la prestigiosa rivista di moda. Coddington \u00e8 spesso ritratta come la principale vittima della personalit\u00e0 fortemente autoritaria di Wintour. Il rapporto tra Wintour e Coddington si rivela simbiotico, poich\u00e9 la prima riconosce l'esperienza della seconda e il suo occhio attento per il design. Alla fine, Wintour approva la maggior parte delle idee di Coddington, che compaiono nella versione finale del numero di settembre.\nEdizione italiana.\nIl doppiaggio italiano \u00e8 stato effettuato dalla \u201cDirezione Produzione Radiofonia Rai\u201d, con la direzione di Roberta Paladini e l'adattamento dei dialoghi di Sonia Secchi. \u00c8 stato trasmesso in prima visione e in prima serata su Rai 5 il 17 gennaio 2011.\nAccoglienza.\n\"The September Issue\" ha ricevuto recensioni generalmente positive. Sull'aggregatore Rotten Tomatoes ha un indice di gradimento dell'83% basato su 114 recensioni, con un voto medio di 7 su 10. Il sito critici consenso si legge: \u00ab\"Questo documento sulla realizzazione del pi\u00f9 grande numero di \u201cVogue\u201d e sulla sua gelida caporedattrice \u00e8 un affascinante piacere per gli occhi e un divertimento leggero\"\u00bb. Su Metacritic ha una valutazione media di 69 su 100 basata su 28 recensioni, corrispondente a \u00ab\"recensioni generalmente favorevoli\"\u00bb."}
{"id": "2435614", "revid": "112441995", "url": "https://it.wikipedia.org/wiki?curid=2435614", "title": "Case di terra della Fraschetta", "text": "Le case di terra della Fraschetta si trovano nell'omonima area delimitata tra Alessandria, Tortona e Novi Ligure in Piemonte. La Fraschetta (\"Frasch\u00e8ta\" in alessandrino), nei secoli passati \u00e8 stato un lembo di territorio sotto il dominio dei duchi di Milano ricco, appunto, di \"frasche\".\nLa storia delle case di terra della Fraschetta.\nLe case di terra della Fraschetta sono anche definite \"trunere\". Si pensa che il termine \"trunera\" prenda il nome da \"tr\u00f2\" o \"tr\u00f2n\" che in alessandrino significa mattone in terra cruda. Tale definizione non \u00e8 supportata da fonti etimologiche attendibili o sufficienti ed \u00e8 di uso recente. Pare molto probabile che sia un'invenzione accademica. La modalit\u00e0 di costruzione delle case in terra nell'area dell'alessandrino non ha storicamente una definizione propria, ma le case semplicemente vengono definite in dialetto \"c\u00e0 d' t\u00e8ra\".\nEcomuseo \"Tron e Trunere. Ecomuseo della terra cruda\".\n\u00c8 attualmente in fase di approvazione da parte della Regione Piemonte l'ecomuseo \"Tron e Trunere. Ecomuseo della terra cruda\".\nLa proposta di costituzione dell'ecomuseo \"Tron e Trunere. Ecomuseo della terra cruda\" \u00e8 dettata dalla necessit\u00e0 di integrare alcune progettualit\u00e0 specifiche che il territorio ha espresso autonomamente. I tre soggetti promotori hanno sottoposto al vaglio della commissione giudicatrice regionale nel gennaio del 2006 i propri progetti; ad ogni proposta \u00e8 stata riconosciuta una valenza e connotazione specifiche, sebbene il comune denominatore su cui tutte e tre fondano la loro candidatura sia il patrimonio architettonico locale in terra cruda. Da ci\u00f2 la rilettura, rielaborazione e ridefinizione della proposta ecomuseale in forma congiunta avvenuta nel gennaio 2009. Nello specifico gli attori coinvolti sono il Comune di Bosco Marengo (Alessandria), il Comune di Novi Ligure (Alessandria) e l'Associazione \u201cAmici della Biblioteca della Fraschetta\u201d di Spinetta Marengo (Alessandria); il coordinamento dei lavori, almeno per questa prima fase interlocutoria e d'eventuale avvio, \u00e8 affidato alla Provincia di Alessandria, con referente l'Assessorato alla Cultura e l'Assessorato alla Pianificazione Territoriale, quale appunto soggetto coordinatore pro-tempore.\nNormativa.\nLe trunere sono protette dalla L.R. del Piemonte 2/2006, il comune di Novi Ligure fa parte \"dell'Associazione Nazionale Citt\u00e0 della Terra Cruda\" dal 2004."}
{"id": "2435616", "revid": "647472", "url": "https://it.wikipedia.org/wiki?curid=2435616", "title": "Rotocalco cinematografico", "text": "Il rotocalco cinematografico \u00e8 una rivista popolare dedicata al mondo del cinema.\nIl rotocalco \u00e8 un settimanale, solitamente di 16 pagine (circa), e racconta, principalmente, del mondo cinematografico, in particolare delle vite degli attori e dei film. \u00c8 corredato da rubriche che possono essere di corrispondenza o di informazioni cinematografiche.\nStoria.\nNascita e prima diffusione.\nA partire dai primi anni dieci si assiste alla comparsa delle prime riviste di cinema, ma il rotocalco, testata giornalistica popolare, vede la sua nascita solo tra la fine degli anni venti e gli inizi degli anni trenta. La sua diffusione fu favorita dalle nuove modalit\u00e0 di stampa che davano la possibilit\u00e0 di produrre giornali a basso prezzo, il pubblico di riferimento era prevalentemente femminile.\nIl rotocalco \u00e8 un settimanale, solitamente di 16 pagine (circa), e racconta, principalmente, del mondo cinematografico, in particolare delle vite degli attori e dei film. \u00c8 corredato da rubriche che possono essere di corrispondenza o di informazioni cinematografiche.\nParte fondamentale di questa testata giornalistica \u00e8 il cineromanzo, la narrazione romanzata di un film. Scopo di questa sezione era informare il lettore sui nuovi film e di invogliarlo ad andare al cinema, oppure di dare la possibilit\u00e0, a chi non poteva frequentare le sale, di immaginarsi il film. Le trame dei film e le vite dei divi vengono romanzate, gli attori hanno storie che ricordano Cenerentola, e il cineromanzo cerca di avvicinarsi al romanzo dell'Ottocento.\nI rotocalchi cinematografici sono corredati da foto, che ritraggono i divi sia in \"pose da star\" che in situazioni quotidiane, questo per aiutare il lettore a immedesimarsi nell'attore, imitandone gli atteggiamenti e lo stile di vita.\nCi\u00f2 che crea il divo \u00e8 lo \"status symbol\" che pu\u00f2 essere il cane, la macchina, il taglio di capelli o qualsiasi altra cosa, il divo si crea perch\u00e9 ha oggetti da divo. La star \u00e8 creata dallo Studio System, senza esso gli attori-divi non esisterebbero, molti non avrebbero nemmeno il nome.\nLe foto accompagnano anche il cineromanzo o gli articoli che parlano dei film in lavorazione, dando la possibilit\u00e0 di vedere le scenografie, le macchine da presa e i costumi. Tutto \u00e8 pensato per coinvolgere il pi\u00f9 possibile il lettore.\nFascismo e dopoguerra.\nCon l'avvento del regime fascista molti rotocalchi sono costretti a chiudere, in particolare nel 1938, a causa della forte contrazione nell'importazione del cinema statunitense in Europa. L'unico modo per sopravvivere era di occuparsi del cinema italiano, creando cos\u00ec un divismo tutto italiano e un mondo ritagliato nella quotidianit\u00e0. Emerge anche il cinema di propaganda ed i film di propaganda a favore della guerra.\nDopo la guerra il rotocalco italiano riprende le forme di quello anni trenta, ma con l'aggiunta di informazioni anche sul nuovo divismo italiano, che \u00e8 pi\u00f9 semplice e modesto rispetto alla pomposit\u00e0 di quello americano che \u00e8 raccontato sotto un velo di ironia. \nI giornalisti spesso si inventano i propri nomi, un esempio incredibile ce lo d\u00e0 Cesare Zavattini, che quando lavorava per la rivista Cinema Illustrazione, si era inventato inviato a Hollywood. Ovviamente inventava tutto e i fatti sono raccontati con un'ironia molto sottile e piacevole.\nCon il rotocalco il cinema americano entra nelle case degli italiani che inizialmente sono incuriositi, poi, con la seconda guerra mondiale, forse ne hanno avuto spavento e infine lo vedono come uno spiraglio per riallacciarsi con il mondo e per sentirsi parte di esso. Il cinema americano porta l'idea di modernit\u00e0, benessere e indipendenza, crea le mode e i modelli di comportamento e fa sognare gli spettatori.\nAnche i rotocalchi fanno parte dell'ingranaggio che ha formato la societ\u00e0 e la cultura italiana di massa, grazie ai prezzi bassi tutti potevano comprarlo e riuscire ad essere partecipi di questo macrocosmo che \u00e8 il cinema."}
{"id": "2435618", "revid": "1718925", "url": "https://it.wikipedia.org/wiki?curid=2435618", "title": "Ethel Lina White", "text": "Biografia.\nNata in Galles, in una famiglia di nove figli, cominci\u00f2 a scrivere sin da bambina. \nImpiegata presso un ufficio governativo del Ministero delle Pensioni, lasci\u00f2 l'incarico per dedicarsi alla scrittura. Nel Regno Unito e in America divenne tra gli anni Trenta e Quaranta una celebre scrittrice di romanzi criminali. \nNel 1931 usc\u00ec il suo primo romanzo giallo: \"La vittima \u00e8 presente\" (\"Put Out the Light\").\nLa White \u00e8 nota principalmente per \"Some Must Watch\" del 1933, da cui nel 1946 fu tratto il film \"La scala a chiocciola\" di Robert Siodmak e \"Il mistero della signora scomparsa\" (\"The Wheel Spins\") del 1936 su cui Alfred Hitchcock bas\u00f2 nel 1938 il film \"La signora scompare\"."}
{"id": "2435624", "revid": "1305772", "url": "https://it.wikipedia.org/wiki?curid=2435624", "title": "Fontana dei Cavalli", "text": "La fontana dei Cavalli fu costruita su progetto dell'artista barocco Lorenzo Daretti nel 1758, con sculture di Gioacchino Varl\u00e8. Si trova di fronte al \"Palazzo dell'Orologio\" di Piazza Roma ad Ancona, nelle Marche.\nStoria.\nGi\u00e0 prima dell'intervento di Daretti, davanti al palazzo del Bargello (luogo corrispondente all'attuale scalinata del teatro delle Muse) sorgeva una fontana che riceveva l'acqua dallo stesso acquedotto che dava origine alla fontana delle Tredici Cannelle. Nel 1755 la fontana fu rinnovata e nel 1758 essa venne completamente riprogettata, utilizzando per\u00f2 tutte le parti precedenti; divent\u00f2 cos\u00ec una fontana barocca.\nNel 1821, per ottenere lo spazio necessario alla costruzione del teatro delle Muse, vennero demoliti il palazzo del Bargello e la chiesa di San Nicola; la fontana allora venne smontata e trasferita nell'attigua Piazza Nuova (poi piazza Garibaldi ed ora intitolata a J. F. Kennedy).\nCon la costruzione della linea tranviaria che segu\u00ec all'ingresso di Ancona nel Regno d'Italia, il monumento si trov\u00f2 troppo vicino alle rotaie (secondo esposti dell'epoca, tra la recinzione del manufatto e la vettura passante \u00abvi era lo spazio largo appena quanto un uomo\u00bb). Per ovviare a questo inconveniente, nel 1908 la fontana venne nuovamente spostata e fu collocata nel luogo ove si trova attualmente, piazza Roma. Lo scultore Vittorio Morelli cur\u00f2 il trasferimento e la nuova sistemazione, sopra un podio di tre gradini circolari ritenuti necessari per adeguare il monumento allo spazio pi\u00f9 ampio; sul gradino pi\u00f9 basso fu incisa una scritta per testimoniare l'anno del restauro: \"R. 1908\".\nDurante la Seconda guerra mondiale i bombardamenti danneggiarono la fontana e le sue sculture, che nel 1946-'48 furono restaurate da Vittorio Morelli.\nNel periodo 1986-1998, in occasione della sistemazione di piazza Roma, la fontana fu smontata, restaurata e riportata al livello del terreno, come quando si trovava in piazza Kennedy, eliminando i tre gradini aggiunti da Morelli; con questi venne rimossa anche l'iscrizione \"R. 1908\"; l'acqua dopo il restauro non \u00e8 pi\u00f9 potabile.\nDescrizione.\nLa fontana \u00e8 costituita da tre vasche concentriche e di dimensione crescente andando dall'alto in basso. La vasca posta in alto e quella ad altezza intermedia sono di forma circolare, mentre quella basale \u00e8 mistilinea. Sopra a tutto \u00e8 posto un putto, detto popolarmente \"pupo di San Nicola\", nome che ricorda ancora, dopo pi\u00f9 di due secoli, la collocazione originaria nei pressi della chiesa omonima. Il putto tiene tra le mani un pesce, dalla cui bocca sgorga l'acqua che poi scende per cascate successive fino alla base. Nella vasca pi\u00f9 bassa sono presenti i quattro cavalli marini (sui fianchi si notano le pinne) che danno il nome della fontana; tra essi si scorgono quattro delfini, posti sopra alla roccia centrale. L'acqua sgorga anche dalla bocca e dal naso degli otto animali marini; sino all'ultimo restauro essa era potabile.\nSimbologia.\nLa fontana ricorda con le sue sculture i due aspetti del mare, entrambi conosciuti dai marinai anconitani: i cavalli marini, sacri a Poseidone, ricordano le tempeste che secondo la mitologia il dio del mare poteva scatenare; i delfini, sacri ad Afrodite, ricordano invece la buona navigazione. In questo monumento, i due dei greci del mare sono cos\u00ec entrambi presenti con i loro simboli affiancati."}
{"id": "2435626", "revid": "287204", "url": "https://it.wikipedia.org/wiki?curid=2435626", "title": "Lautaro", "text": "Sconfisse e stermin\u00f2 le forze spagnole del governatore Pedro de Valdivia, ed era quasi riuscito a cacciarli dalla sua zona quando fu ucciso in battaglia.\nGiovent\u00f9.\nLautaro era il figlio di un \"Lonko\" mapuche (capo in tempo di pace). Quando era ancora giovane fu catturato da alcuni colonizzatori spagnoli, diventando servitore personale di Pedro de Valdivia, conquistatore del Cile. Lautaro apprese l'arte militare e le capacit\u00e0 dell'esercito spagnolo osservando gli altri soldati.\nLautaro fugg\u00ec dalla prigionia riunendosi ai Mapuche durante l'adolescenza. Grazie alle conoscenze acquisite, fu in grado di insegnare l'uso dei cavalli al suo popolo, progettando nuove tattiche per combattere gli invasori. Raggrupp\u00f2 numerosi Mapuche dispersi dando vita ad un esercito di nativi in grado di combattere gli spagnoli con successo. Nel 1553 i Mapuche tennero un parlamento in cui, data la crescita di forze spagnole e la loro decisione di restare nel territorio, fu deciso di cacciarli con la forza. Il toqui Caupolic\u00e1n scelse Lautaro come vice toqui perch\u00e9 aveva servito nella cavalleria spagnola, e conosceva molte tattiche che avrebbero permesso alla fanteria Mapuche di sconfiggere gli avversari.\nCampagne.\nBattaglia di Tucapel.\nCon 6000 guerrieri al suo seguito, Lautaro attacc\u00f2 Forte Tucapel. La guarnigione spagnola non pot\u00e9 resistere all'attacco e si ritir\u00f2 a Pur\u00e9n. Lautaro impadronitosi del forte, era sicuro che gli spagnoli avrebbero tentato di riconquistarlo. Ed infatti Valdivia cerc\u00f2 di farlo con una forza ridotta, subito circondata e massacrata dai Mapuche. La battaglia di Tucapel fu l'ultima di Pedro de Valdivia, catturato e giustiziato.\nDopo la sconfitta di Tucapel gli spagnoli riorganizzarono le loro forze, rinforzando forte l'Imperial ed abbandonando quelli di Confines ed Arauco per poter difendere Concepci\u00f3n. La tradizione Araucaniana, per\u00f2, prevedeva lunghe celebrazioni in seguito ad una vittoria, il che mantenne occupato Lautaro impedendogli di approfittare della debolezza spagnola come avrebbe voluto. Fu solo nel febbraio del 1554 che riusc\u00ec a riunire un esercito di 8000 uomini, giusto in tempo per confrontarsi con la spedizione punitiva guidata da Francisco de Villagra.\nBattaglia di Marihue\u00f1u.\nLautaro scelse la collina di Marihue\u00f1u per combattere gli spagnoli, e quindi divise i suoi uomini in quattro gruppi: due avrebbero dovuto contenere e stancare il nemico, uno sarebbe stato la riserva per lanciare un attacco fresco quando gli spagnoli sarebbero stati sul punto di crollare, e l'ultimo avrebbe coperto l'eventuale ritirata. Inoltre un piccolo gruppo fu inviato a distruggere il ponte di canne che gli spagnoli avevano costruito sul fiume B\u00edo B\u00edo, il che avrebbe impedito la ritirata agli uomini di Villagra.\nL'assalto spagnolo ruppe le prime linee Mapuche, ma la rapida azione del terzo gruppo riusc\u00ec a mantenere la posizione indiana. In seguito le ali della divisione attaccarono gli spagnoli ai fianchi, e la quarta port\u00f2 un attacco da dietro. Dopo ore di battaglia, e la perdita della loro artiglieria, solo un piccolo gruppo di spagnoli riusc\u00ec a ritirarsi dopo una disperata lotta per rompere il blocco dei Mapuche, che volevano impedirgli la ritirata.\nNonostante questa nuova vittoria, Lautaro fu ancora impossibilitato ad inseguire gli spagnoli a causa delle celebrazioni religiose della vittoria. Quando giunsero a Concepci\u00f3n, questo era gi\u00e0 stato abbandonato. Dopo averlo bruciato non proseguirono l'offensiva con le forze rimaste, e la campagna si concluse.\nA Santiago Villagra riorganizz\u00f2 le forze e, sempre nel 1554, ripart\u00ec per Arauco rafforzando gli avamposti di Imperial e Valdivia, senza cercare lo scontro con i Mapuche che stavano affrontando la loro prima epidemia di vaiolo portata dagli spagnoli.\nNel 1555 la Audiencia di Lima ordin\u00f2 la ricostruzione di Concepci\u00f3n, effettuata sotto il comando di Alvarado. Quando lo seppe Lautaro attacc\u00f2 Concepci\u00f3n con 4000 guerrieri. Cinse la citt\u00e0 con un assedio che Alvarado tent\u00f2 invano di rompere. Solo 38 spagnoli riuscirono a fuggire per mare alla seconda distruzione della citt\u00e0.\nLe battaglie di Peteroa e Mataquito.\nA questo punto Lautaro organizz\u00f2 l'attacco a Santiago del Cile, per il quale ottenne scarso supporto dalle sue truppe, presto scese a soli 600 uomini. Nell'ottobre del 1556 la sua marcia raggiunse il fiume Mataquito, dove stabil\u00ec il campo di Peteroa. Nella battaglia di Peteroa respinse gli spagnoli, guidati prima da Diego Cano e poi da Pedro de Villagra. Venendo a sapere dell'arrivo imminente di altri spagnoli, Lautaro si ritir\u00f2 verso il fiume Maule River, mentre gli spagnoli all'inseguimento lo costrinsero a superare anche il fiume Itata. Da qui fece partire una nuova campagna contro Santiago quando l'esercito di Francisco de Villagra lo super\u00f2 per andare ad aiutare gli insediamenti spagnoli in Regione dell'Araucan\u00eda, invece di battersi, lasciando loro la possibilit\u00e0 di attaccare la citt\u00e0.\nNonostante i Mapuches si muovessero in segreto, i capi della citt\u00e0 seppero del loro arrivo e mandarono una piccola spedizione a trattenerli, prendendo tempo per poter avvisare Francisco de Villagra chiedendogli di tornare da sud. Gli spagnoli si incontrarono sul campo e, grazie al tradimento di un Picunche locale, trovarono il luogo in cui erano accampati gli uomini di Lautaro. All'alba del 29 aprile 1557 i conquistadores lanciarono un attacco a sorpresa dalle colline di Caune, ottenendo una vittoria decisiva nella battaglia di Mataquito in cui Lautaro fu ucciso all'inizio del conflitto. Dopo la sconfitta del suo esercito, la sua testa fu tagliata ed esibita nella piazza di Santiago.\nImportanza.\nLautaro viene considerato un'icona della guerra di Arauco per le strategie rivoluzionarie che mise in campo.\nIl suo nome fu usato da Francisco de Miranda quando fond\u00f2 la Logia Lautaro, societ\u00e0 dell'indipendenza americana a cavallo tra XVIII e XIX secolo. Lautaro \u00e8 stato un protagonista chiave del poema epico La Araucana scritto da Alonso de Ercilla, una delle pi\u00f9 importanti opere sulla conquista spagnola delle Americhe. \u00c8 stato anche il soggetto di un poema scritto dal premio Nobel cileno Pablo Neruda.\n\u00c8 un importante personaggio nel romanzo storico \"Ines del Alma Mia\" scritto da Isabel Allende. Secondo la Allende, Lautaro scelse volontariamente di farsi catturare dagli spagnoli per poterne scoprire i segreti, scappando solo quando decise di saperne abbastanza."}
{"id": "2435629", "revid": "339392", "url": "https://it.wikipedia.org/wiki?curid=2435629", "title": "Petrodvorec", "text": ""}
{"id": "2435636", "revid": "122132314", "url": "https://it.wikipedia.org/wiki?curid=2435636", "title": "Daniele Rotondo", "text": "Carriera.\nEsordisce in televisione nel 1979 collaborando con Telenorba, dove sarebbe rimasto per 18 anni come redattore, inviato, conduttore del telegiornale e di trasmissioni di approfondimento giornalistico. Dal settembre 1991 capo della redazione romana di Telenorba. Diventa giornalista parlamentare.\nNel 1997 l'assunzione alla Rai alla redazione politica e come inviato speciale del Tg2. Si occupa anche di sociale con servizi e interviste nelle rubriche del telegiornale. Dal 2006 diventa anche conduttore del Tg2. \nNegli anni \u201880 si diploma alla Scuola Superiore di Giornalismo nell\u2019Universit\u00e0 di Urbino.Nei primi anni 2000 si laurea in Scienze della Comunicazione all\u2019 Universit\u00e0 di Cassino con una tesi sul linguaggio televisivo e le sue ricadute psicologiche con il Prof. Petruccelli.\nModeratore di dibattiti, congressi e presentazioni di libri, ha insegnato alla \"school of management\" della Libera Universit\u00e0 Mediterranea di Casamassima.\nVive e lavora a Roma alla redazione politica del Tg2. Sposato con Gabriela, ha un figlio di nome Mattia."}
{"id": "2435641", "revid": "73843", "url": "https://it.wikipedia.org/wiki?curid=2435641", "title": "Carles Marco", "text": ""}
{"id": "2435644", "revid": "318951", "url": "https://it.wikipedia.org/wiki?curid=2435644", "title": "Tolstoianesimo", "text": ""}
{"id": "2435646", "revid": "729019", "url": "https://it.wikipedia.org/wiki?curid=2435646", "title": "Tele2 Liga Cuppen", "text": "La Coppa di Lega danese, o Tele2 Liga Cuppen, era una competizione calcistica danese. La federazione calcistica danese non conteggia come ufficiali i match disputati nell'ambito di questa manifestazione.\nFormato.\nIl torneo era un triangolare con partite da 45 minuti tra le tre squadre meglio piazzate dell'ultima Superliga."}
{"id": "2435649", "revid": "165042", "url": "https://it.wikipedia.org/wiki?curid=2435649", "title": "Lapidatura", "text": ""}
{"id": "2435650", "revid": "478814", "url": "https://it.wikipedia.org/wiki?curid=2435650", "title": "Schiacciata (pallavolo)", "text": ""}
{"id": "2435656", "revid": "767487", "url": "https://it.wikipedia.org/wiki?curid=2435656", "title": "Ellegarden", "text": "Gli Ellegarden erano una band rock giapponese, formatasi nel dicembre del 1998 a Chiba. La band era composta dal batterista Hirotaka Takahashi, cantante Takeshi Hosomi, chitarrista Shinichi Ubakata e bassista Yuichi Takada.\nOrigini.\nI testi inglesi delle canzoni della band, che sono per lo pi\u00f9 scritti da Takeshi, sono solitamente corretti grammaticalmente e pronunciati bene. In un numero uscito nell'estate del 2006 della rivista j-rock americana \"Purple Sky\", Takeshi ha attribuito ci\u00f2 al fatto di aver passato diverso tempo a lavorare come ingegnere informatico ad Oakland, California e pi\u00f9 tardi in Giappone, dove aveva collaboratori di lingua inglese.\nIl cantante della band, Takeshi Hosomi, \u00e8 molto amico di Sawao Yamanaka dei Pillows, Masafumi Got\u014d degli Asian Kung-Fu Generation e Atsushi Horie degli Straightener's Atsushi Horie.\nAttualmente la band ha subito un'interruzione.\nStoria.\nNel 2006, gli Ellegarden si sono esibiti in numerosi Festival Musicali Estivi giapponesi, tra i quali figurano \"Fuji Rock\", \"Summer Sonic\", \"Nano Mugen Fes\" e \"Rising Sun Rock Festival\". Al loro ultimo tour dell'anno ha partecipato anche la band statunitense Allister, che li conobbe al festival \"SXSW\" del 2006. Inoltre, si sono esibiti come band di supporto dei Foo Fighters al loro concerto all'Osaka Castle Hall.\nGli Ellegarden hanno fatto parte della formazione del \"Shibuya Jack\", un unico concerto lungo un giorno che si \u00e8 svolto in diversi locali nel distretto di Shibuya a Tokyo, nel 2006. La loro popolarit\u00e0 ha causato il sovraffollamento del locale dove si trovavano a suonare, il Club Asia, oltre a diverse centinaia di persone che non riuscirono ad entrare.\nIl 2 maggio 2008 \u00e8 stato annunciato che la band avrebbe subito un periodo di pausa, quando il seguente messaggio \u00e8 stato pubblicato sul sito ufficiale del gruppo:\n\"Gli ELLEGARDEN sono stati in procinto di creare un nuovo album fin dall'anno scorso, tuttavia durante le attivit\u00e0 della band \u00e8 nata una divergenza di opinioni riguardo alle motivazioni che portano a creare un nuovo album. Non sentiamo pi\u00f9 di poter creare un album di cui saremmo soddisfatti, e dopo molte discussioni siamo arrivati alla conclusione di finire la creazione dell'album e sospendere a tempo indefinito le attivit\u00e0 della band.\"\n\"Tutti i concerti decisi in precedenza (inclusi quelli che non sono stati ancora annunciati) fino ai primi di Settembre 2008 avranno comunque luogo.\"\n\"Vogliamo ringraziare tutte le persone che hanno supportato gli ELLEGARDEN dal profondo dei nostri cuori.\"\n\"Per fare in modo di riuscire a creare ancora della musica sotto il nome di ELLEGARDEN, ognuno di noi ha deciso di lavorare sulla propria crescita e sviluppo personale.\"\n\"Grazie di tutto.\"\n\"Il leader degli ELLEGARDEN, Shinichi Ubukata\"\nDopo tale annuncio di interruzione, la band ha continuato ad esibirsi dal vivo e recentemente ha annunciato la pubblicazione di un greatest hits intitolato \"Ellegarden Best (1999-2008)\". L'album presenta 21 canzoni ed \u00e8 stato pubblicato il 2 luglio 2008. Dopo le partecipazioni a diversi festival di primo livello (tra i quali \"Rock in Japan\", \"Sky Jamboree\", \"Nano Mugen Fes\" e \"Treasure 05x: The Greatest Riot Returns\"), la band ha tenuto quattro concerti individuali nei primi giorni di settembre, per dire addio ai fan prima dell'interruzione; due esibizioni allo Zepp Osaka, seguite da altre due esibizioni allo Shinkiba Studio Coast di Tokyo."}
{"id": "2435659", "revid": "339392", "url": "https://it.wikipedia.org/wiki?curid=2435659", "title": "Sinterazione", "text": ""}
{"id": "2435660", "revid": "290023", "url": "https://it.wikipedia.org/wiki?curid=2435660", "title": "Chiesa di Santa Maria di Mesumundu", "text": "La chiesa di Santa Maria di Mesumundu, nota anche come chiesa della Madonna delle Rose, \u00e8 un edificio religioso di Anela, provincia di Sassari, ubicato a un centinaio di metri a nord-ovest dall'abitato. Costruita durante la prima met\u00e0 del XII secolo, ha notevolmente conservato la struttura originaria, caratterizzata da un gusto architettonico di transizione fra il romanico e il gotico. Nella chiesa era conservata una statua lignea del Cinquecento della Beata Vergine delle Rose, ora nella chiesa parrocchiale di Anela e qui sostituita da una copia.\nStoria.\nLa chiesa fu edificata nella prima met\u00e0 del XII secolo da maestranze probabilmente toscane e consacrata il 13 maggio 1162 da Attone, vescovo di Castro gi\u00e0 monaco camaldolese. Un anno dopo la consacrazione, nel 1163, dietro esortazione del giudice Barisone di Torres e dell'arcivescovo Alberto, l'edificio, assieme alla chiese di San Giorgio di Aneleto e di San Saturnino di Usolvisi, fu donato con ogni sua pertinenza dal vescovo Attone a Gregorio, priore generale dell'eremo di San Salvatore di Camaldoli. Ai monaci, in cambio, vengono richieste alcune condizioni: l'ossequio al vescovo, la consacrazione degli oli santi e delle chiese, la partecipazione alla festa per la Santissima Annunziata, la cura pastorale delle popolazioni e il tributo di una libbra d'argento in occasione delle visite dei legati pontifici. Presso la chiesa di Santa Maria non vi fu mai, comunque, un vero e proprio monastero, ma pi\u00f9 probabilmente una semplice residenza di monaci, quindi priva di priore o abate e, conseguentemente, della piena autonomia. Anche in assenza di notizie certe, \u00e8 facile supporre che i monaci dovettero risiedere presso Santa Maria almeno fino al Trecento o al Quattrocento, come nel resto dell'isola. Nel 1977 viene eseguito un importante intervento di restauro da parte della Soprintendenza locale, che porta alla ricostruzione di ci\u00f2 che restava della facciata principale.\nStruttura e opere.\nArchitettonicamente, la chiesa si caratterizza per uno stile di transizione tra il romanico ed il gotico, che privilegia forme semplici ma eleganti, con il ricorrente uso di blocchi da costruzione squadrati, in pietra tufacea locale, disposti su filari regolari di diversa altezza. La chiesa ha uno sviluppo complessivo di circa 17 metri e una larghezza esterna di circa 6, con un'altezza delle pareti laterali variabile intorno ai 6 metri. L'impianto interno \u00e8 a navata unica con abside orientata a nord-est. Nei fianchi si aprono tre monofore centinate a doppia ghiera leggermente ogivale sia all'interno, sia all'esterno. Un'ulteriore monofora \u00e8 presente nell'abside. La copertura \u00e8 a capriate lignee a vista, mentre nell'abside \u00e8 voltata a semi-cupola. La zona absidale \u00e8 rialzata di due gradini rispetto all'aula ed \u00e8 sottolineata dalla presenza di un arco santo impostato su due semplici capitelli.\nAll'interno della chiesa si conserva una copia della statua lignea policroma della Beata Vergine delle Rose, risalente al Cinquecento. L'originale \u00e8 attualmente conservato presso la chiesa parrocchiale di Anela. \u00c8 inoltre conservata un'altra statua lignea di san Francesco d'Assisi rivestita di stucco policromo, databile al Seicento."}
{"id": "2435662", "revid": "165042", "url": "https://it.wikipedia.org/wiki?curid=2435662", "title": "Tombacco", "text": ""}
{"id": "2435663", "revid": "36426", "url": "https://it.wikipedia.org/wiki?curid=2435663", "title": "Neorinascimentale", "text": ""}
{"id": "2435665", "revid": "1494169", "url": "https://it.wikipedia.org/wiki?curid=2435665", "title": "Bolscevica", "text": ""}
{"id": "2435666", "revid": "47767", "url": "https://it.wikipedia.org/wiki?curid=2435666", "title": "Imperatore Federico II", "text": ""}
{"id": "2435676", "revid": "339392", "url": "https://it.wikipedia.org/wiki?curid=2435676", "title": "5,56 mm NATO", "text": ""}
{"id": "2435677", "revid": "110157", "url": "https://it.wikipedia.org/wiki?curid=2435677", "title": "Zaria", "text": "Zaria \u00e8 una citt\u00e0 della Nigeria settentrionale, nella zona degli altopiani, con abitanti (2007). \nEconomia.\nLa citt\u00e0 ha un'attivit\u00e0 centrata attorno all'industria agricola. Vi sono centri di lavorazione del cotone e del tabacco; notevole \u00e8 anche la produzione di olio e lo sviluppo dell'industria meccanica. A Zaria vi sono inoltre un aeroporto e un'universit\u00e0."}
{"id": "2435679", "revid": "287204", "url": "https://it.wikipedia.org/wiki?curid=2435679", "title": "Campionato argentino di scacchi", "text": "Il Campionato argentino di scacchi (Campeonato argentino de ajedrez) si svolge annualmente in Argentina dal 1921 per determinare il campione nazionale di scacchi.\nFino al 1949 il campionato fu organizzato con la formula del match diretto tra il campione in carica e uno sfidante, normalmente il vincitore del \"Torneo Major\", che si svolgeva nello stesso anno o nell'anno precedente. In alcuni anni il vincitore del \"Torneo Major\" era considerato direttamente il campione. Nel 1924 e 1925 il campione in carica venne confermato senza giocare alcun match.\nA partire dal 1950 (ad eccezione del 1952, in cui si gioc\u00f2 ancora un match) si \u00e8 svolto un torneo ad inviti con la formula del girone all'italiana."}
{"id": "2435683", "revid": "299827", "url": "https://it.wikipedia.org/wiki?curid=2435683", "title": "Blessed (Elton John)", "text": ""}
{"id": "2435685", "revid": "1452073", "url": "https://it.wikipedia.org/wiki?curid=2435685", "title": "Yusei Fudo", "text": " \u00e8 il protagonista della serie anime e manga \"Yu-Gi-Oh! 5D's\".\nIl personaggio.\nYusei, eccellante duellante, \u00e8 un ragazzo sicuro, taciturno, onesto, eroico, che identifica gli amici nella cosa pi\u00f9 importante al mondo. Vive nel Satellite, il quartiere povero sfruttato da Nuova Citt\u00e0 di Domino, dove, sconfiggendo pubblicamente il Re dei Duelli Jack Atlas, ex amico che lo trad\u00ec per inseguire il successo, il protagonista riesce a riscattarsi. Nel corso della serie, Yusei scopre di essere nato alle Vette, la zona residenziale pi\u00f9 esclusiva di Nuova Domino, ma dopo la morte del padre, grande scienziato rimasto coinvolto nell'incidente che separ\u00f2 il misero quartiere dalla lussuosa citt\u00e0, venne abbondanato, ancora in fasce, nel Satellite.\nYusei \u00e8 uno dei cinque Predestinati, abili duellanti contrassegnati da un simbolo sul braccio destro: esso rappresenta una parte del Drago Rosso Cremisi, che pu\u00f2 essere risvegliato soltanto dai prescelti, i quali hanno il compito di salvare il mondo. Gli altri eletti sono Jack, Akiza Izinski, che, del giovane Fudo innamorata, viene ricambiata con il proseguire degli eventi, Crow Hogan, amico d'infanzia del protagonista, e Luna e Leo (in seguito), gemellini affezionati a Yusei. Quest'ultimo ha l'emblema della coda del potente mostro, della testa dalla fine della prima stagione. Il suo drago \u00e8 Drago Polvere di Stelle. Nella seconda serie, il giovane Fudo si rivela, inoltre, scelto, come il misterioso Ordine di Yliaster, dalla creatura superiore, dalla quale riceve una lapide di pietra con incisa l'ultima evoluzione di Drago Polvere di Stelle, Drago Stella Cadente.\nCreazione e sviluppo.\nL'acconciatura di Yusei \u00e8 ispirata al bedhead di Kazuki Takahashi, e completa il tema \"sasso, carta, forbici\" iniziato da Yugi Mut\u014d e Jaden Yuki.\nIl nome del personaggio, Yusei, significa \"planetario\", mentre il cognome, Fudo, vuol dire \"costante\", \"irremovibile\".\nStoria.\nPrima serie.\nYusei collauda la sua rossa Duel Runner; quella che possedeva prima, insieme alla carta Drago Polvere di Stelle, gli \u00e8 stata rubata da Jack Atlas, fuggito dal Satellite a Nuova Citt\u00e0 di Domino, dove ha conquistato il titolo di Re dei Duelli. L'amico Rally porta al protagonista una scheda trovata per terra, che migliora la velocit\u00e0 della moto; il marchio sul suo viso, impresso durante il soggiorno nella Struttura, invia, per\u00f2, un segnale alla sicurezza, che sopraggiunge per arrestare il ladro. Yusei affronta l'agente Trudge, a lui ostile da quando lo ha conosciuto nel centro di rieducazione dove il ragazzo era detenuto, in un Duello Turbo, ottenendo, con la sua vittoria, la libert\u00e0 di Rally.\nCon il supporto dei suoi amici, Yusei fugge dal Satellite per entrare a Nuova Domino e vendicarsi di Jack; vano \u00e8 il tentativo di fermarlo da parte dell'agente Trudge, ancora una volta sconfitto dal ragazzo. Il protagonista arriva in citt\u00e0, dove Atlas lo attendeva. Yusei non perdona Jack per avergli rubato Drago Polvere di Stelle, l'unica speranza per i suoi compagni di lasciare il Satellite. il Re dei Duelli restituisce la carta, che non gli serve pi\u00f9, al giovane Fudo, ma quest'ultimo la respinge, volendo conquistarla. Atlas conduce il protagonista all'Arena Kaiba, dove i due ex amici si sfidano in un Duello Turbo; nell'ultimo combattimento, Yusei aveva perso, causa, a detta dell'avversario, di una mancanza di equilibrio nel suo deck. Allo scontro tra Drago Polvere di Stelle, passato sulla sua parte del terreno, ed Arcidemone Drago Rosso di Jack, il giovane Fudo, come l'opponente, sente bruciare intensamente il braccio destro, dove compare un simbolo luminoso. La battaglia risveglia un misterioso drago color cremisi; alla presenza dell'imponente creatura, gli occhi dei due contendenti si illuminano di luce rossa. La potenza dell'enigmatica entit\u00e0 interrompe il duello. Atlas capisce, dunque, di non essere l'unico a possedere l'emblema; il protagonista gli chiede spiegazioni, ma, prima che riceva delle risposte, viene circondato dalla sicurezza.\nYusei viene portato nella Struttura, gli confiscano la Duel Runner, il deck, ed imprimono il marchio della prigione sul suo viso. Jack scopre che, se avesse continuato a duellare con l'ex amico, avrebbe perso; per lui diventa un'ossessione battere quello. Per ordine di Rex Goodwin, direttore generale di Nuova Citt\u00e0 di Domino, Yusei viene sottoposto a vari esami, che ambiscono a trovare il simbolo del drago sul suo corpo. Il vecchio Yanagi, compagno di cella del giovane Fudo, riconosce in lui un Predestinato, avendo visto la creatura risvegliata dal ragazzo durante la battaglia contro Atlas. L'anziano racconta al protagonista la leggenda del Popolo delle Stelle: esso venerava il Drago Cremisi, che solo i cinque prescelti erano in grado di evocare. Non avendo riscontrato l'emblema sul corpo di Yusei, Goodwin ordina ad Armstrong, direttore della Struttura, di duellare contro il giovanotto e spingerlo al limite per far comparire il suo simbolo. Armstrong incastra Bolt Tanner e Yanagi, per costringere Yusei a sfidarlo. Nonostante i trucchi dell'avversario, il giovane Fudo vince il duello, con un deck composto dalle carte donategli dagli altri detenuti, ed ottiene la propria libert\u00e0. Tanner gli consiglia di chiedere, una volta uscito dal carcere, aiuto a Blister, per recuperare la sua Duel Runner.\nTramite computer, Blister penetra nel deposito dei beni confiscati, e conferisce a Yusei una carta d'identit\u00e0 fasulla. Grazie ad essa, il giovane Fudo si infiltra nel magazzino, ma trova Trudge ad attenderlo. Il protagonista sale in sella alla sua moto; l'agente lo sfida ad un Duello Turbo per impedirgli di lasciare l'edificio. Il ragazzo sconfigge il suo avversario, ma, fuggendo, ha un incidente. Viene soccorso da Luna e Leo, due fratellini gemelli, i quali, dal marchio impresso sul suo viso, capiscono che lo sconosciuto \u00e8 stato nella Struttura. Yusei riprende conoscenza, ma non ricorda nulla; egli, spiegano i bambini, si trova alle Vette, la zona residenziale pi\u00f9 esclusiva di Nuova Citt\u00e0 di Domino. Per aiutare il giovanotto a recuperare la memoria, Leo gli propone un duello; il combattimento termina con la vittoria del protagonista, che riacquista i suoi ricordi, e, per ringraziarlo, d\u00e0 qualche dritta al piccolo sfidante, suo ammiratore. Per proteggere il ragazzino e la sorella, il giovane Fudo non rivela il suo nome, e, durante la notte, mentre quelli dormono, lascia la villa, dopo aver aggiustato i loro Dueling Disks, troppo larghi per il braccio dei due ospitanti. Appena egli esce dalle Vette, Trudge, appostatosi, si mette sulla sua strada, ma, per conto del direttore generale Rex Goodwin, che aveva ordinato all'agente di non intromettersi, sopraggiunge Lazar, responsabile della sicurezza, nonch\u00e9 braccio destro del direttore generale. Questo consegna a Yusei un invito per la Fortune Cup, contenente anche una foto di Rally e gli altri; l'uomo minaccia il protagonista di far pagare i suoi amici per i reati da lui commessi rubando la Duel Runner, nel caso egli non partecipi alla competizione.\nYusei riceve la visita di Jack, che gli restituisce Drago Polvere di Stelle, sfidandolo: se il protagonista lo sconfigger\u00e0, lo stesso terr\u00e0 la carta, in caso contrario gliela ridar\u00e0.\nYusei assiste ad un duello per strada, quando sente bruciare il suo braccio destro; ha un breve incontro con la Rosa Nera, una duellante mascherata conosciuta per i suoi poteri: ella \u00e8 in grado di dare vita alle sue carte. La fanciulla nota che anche il protagonista ha il simbolo; il ragazzo le si avvicina, ma quella lo allontana, per poi scomparire.\nIl pubblico della Fortune Cup insulta Yusei, ragazzo del Satellite. In realt\u00e0, la competizione, di cui il vincitore avr\u00e0 l'onore di battersi con il Re dei Duelli, \u00e8 stata organizzata da Goodwin per riunire i cinque Predestinati ed avere la conferma che i sospettati siano gli eletti. Il protagonista deve duellare contro l'enigmatico Shira, incaricato da Rex di spingere al limite l'avversario per far comparire il suo segno del drago. Hunter Pace, ex Re dei Duelli, udendo che il giovane Fudo ha battuto Jack Atlas in un incontro non ufficiale, sconfigge Shira, e si sostituisce a lui nel combattimento contro Yusei per riconquistare il titolo. Il Duello Turbo si conclude con la vittoria del protagonista.\nLa notte prima della semifinale contro Greiger, Yusei viene a sapere dall'imminente avversario che il villaggio da cui quest'ultimo proviene \u00e8 stato saccheggiato; Goodwin ha chiesto all'uomo di battere il protagonista, e, in cambio, egli mander\u00e0 gli aiuti per il villaggio. Greiger intuisce che anche Yusei \u00e8 ricattato dal direttore generale; entrambi gli opponenti sono costretti a vincere. I due si affrontano in un Duello Turbo, da cui il giovane Fudo esce trionfante. Greiger rivela al pubblico i crimini di Goodwin, che ha scoperto essere il fautore della distruzione del suo villaggio, usato come campo di prova per tentare, invano, di risvegliare il Drago Cremisi; i soccorsi promessi da Rex non servono, in quanto il villaggio \u00e8 perduto. Greiger si lancia con la sua possente Duel Runner contro il direttore generale per vendicarsi, ma Yusei lo ferma con la sua moto. Goodwin fa passare le parole di Greiger per un crollo emotivo dovuto alla battaglia.\nNella finale, Yusei duella contro Akiza Izinski, la Rosa Nera. L'avversaria, emarginata e ritenuta pericolosa per i poteri conferitile dal simbolo, prova odio; ella si diverte a far soffrire il giovane Fudo, convinta che cos\u00ec anche lui capir\u00e0 cosa significhi il dolore. Yusei cerca di aiutarla, facendole comprendere che pure lui, ragazzo del Satellite, \u00e8 solo, che l'emblema che li accomuna non \u00e8 una maledizione, ma un privilegio, che loro devono unirsi, invece di combattere, e che lei non ha bisogno della sua maschera, che la isola, rendendola insensibile alla sofferenza altrui. Il protagonista ha la meglio sull'opponente, ed il simbolo del drago si imprime sul suo braccio; in cuor suo, Akiza lo ringrazia per ci\u00f2 che ha fatto per lei.\nYusei va a parlare con Goodwin per chiedergli spiegazioni. Jack gli mostra il suo emblema, chiarendogli che Rex ha organizzato la Fortune Cup per radunare i detentori dei simboli; il direttore generale aveva, per\u00f2, bisogno di un pretesto per riunire gli eletti: un po' di tempo dopo che aveva litigato con il protagonista, Atlas ricevette, nella sua dimora del Satellite, la visita di Lazar. Questo gli offr\u00ec una vita agiata a Nuova Citt\u00e0 di Domino, dove Goodwin lo avrebbe reso un duellante famoso, ma ad una condizione: un altro ragazzo del Satellite, Yusei, aveva le qualit\u00e0 per diventare il numero uno, e Jack avrebbe dovuto rubargli Drago Polvere di Stelle. Atlas attir\u00f2 il giovane Fudo in una trappola: lo inform\u00f2 che Rally era stato rapito; il protagonista lo raggiunse, e trov\u00f2 Rally legato in una barca in mezzo alle onde dell'oceano. Jack rivel\u00f2 di essere stato lui a catturare Rally; ribad\u00ec le voci secondo cui Yusei avesse le doti del numero uno, ed invit\u00f2 il ragazzo a scegliere se dimostrargli la sua abilit\u00e0 di duellante o salvare il compagno. Il giovane Fudo si tuff\u00f2 per liberare Rally, e, intanto, Jack gli rub\u00f2 la carta Drago Polvere di Stelle dal deck e la Duel Runner, con cui fugg\u00ec a Nuova Domino. Lazar era andato da Atlas perch\u00e9 sapeva che Yusei non avrebbe mai tradito i suoi amici. Jack chiede a Goodwin di liberare Rally e gli altri, non vuole che il protagonista combatta perch\u00e9 si sente costretto. Durante il Duello Turbo tra i due ex amici, la potenza dello scontro tra Drago Polvere di Stelle ed Arcidemone Drago Rosso risveglia il temibile Drago Cremisi. I prescelti sono riuniti nell'Arena Kaiba; con i poteri del quinto Predestinato, Goodwin mostra loro una visione: i contendenti continuano lo scontro in un'altra dimensione, dove, attaccati dai mostri avversari, sentono realmente dolore. Vedono il Popolo delle Stelle, di cui riconoscono, dai simboli del drago, i Predestinati. Assistono, inoltre, alla futura devastazione del Satellite; per terra, l'enorme emblema di un ragno. Il giovane Fudo sferra l'attacco finale, e torna nel suo mondo con Atlas, Akiza e Luna. Avendo sconfitto il Re dei Duelli, viene proclamato nuovo campione.\nYusei segue un individuo sospetto. Questo ha il simbolo del ragno sul braccio, si dice seguace di un Predestinato Oscuro. L'incappucciato sfida il protagonista ad un Duello delle Ombre, isolandosi con lui all'interno di un cerchio di fiamme viola: i due opponenti vengono sacrificati alla luce, per essere condotti nelle tenebre eterne. Yusei vince l'incontro, liberando dal veleno del ragno l'avversario, che non ricorda nulla da quando, tra la gente, ascoltava i discorsi di alcuni tizi con mantella e cappuccio.\nDinnanzi all'inconcluso ponte che avrebbe dovuto unire il Satellite a Nuova Domino, Goodwin svela a Yusei che, migliaia di anni fa, si scaten\u00f2 una battaglia tra l'esercito della luce e quello delle ombre. Il primo era composto da cinque draghi, tra cui Polvere di Stelle, che, per sconfiggere il male, si fusero nel Drago Rosso Cremisi. Esso imprigion\u00f2 le creature delle ombre nelle Linee di Nazca, a cui l'esplosione del primo Reattore Ener D ridiede vita. Questo fu costruito per sfruttare l'energia dei duelli a vantaggio della ricca citt\u00e0, ma ebbe un malfunzionamento, che provoc\u00f2 un incidente che separ\u00f2 il Satellite da Nuova Domino. Il Drago Cremisi ha scelto Yusei perch\u00e9 \u00e8 forte ed altruista, sapeva che il ragazzo non si sarebbe tirato indietro. Goodwin non ha voluto che il ponte fosse portato a termine per impedire che i Predestinati Oscuri distruggessero anche Nuova Citt\u00e0 di Domino. Tuttavia, il giovane Fudo non pu\u00f2 abbandonare il Satellite al suo destino; torna nel proprio quartiere, dove incontra l'amico Crow, al fianco del quale combatte un Duello Turbo contro due agenti della sicurezza, sconfiggendoli.\nYusei rivede Rally e gli altri, felici del suo ritorno. Durante la notte, mentre i suoi amici dormono, il protagonista si allontana con la propria Duel Runner, seguito da Crow, che, sorpreso il compagno, intende seguirlo. Un Predestinato Oscuro si mette sulla strada del giovane Fudo. Sotto il cappuccio, Kalin Kessler, un vecchio amico di Yusei, che, in cerca di vendetta contro il ragazzo, lo affronta in un Duello Turbo, ansioso di relegarlo negli inferi. Un enorme simbolo luminoso delimita il terreno di gioco. Il protagonista, Jack, Crow e Kalin erano gli Esecutori, che sgominavano le altre bande del Satellite per rendere questo un posto sicuro. L'ultimo era come un leader per i compagni, ma, successivamente, ha cominciato ad aggredire gli agenti; a fermarlo, Yusei, che Kessler colpevolizza per il suo arresto. Durante la sfida, Kalin evoca il suo Immortale Terrestre, che, per risvegliarsi, assorbe le anime degli abitanti del Satellite. Prima che la potente creatura colpisca il giovane Fudo, quest'ultimo ha un incidente con la sua Duel Runner, danneggiata nel corso dello scontro. Il duello viene, perci\u00f2, interrotto, e Yusei portato all'orfanotrofio in cui \u00e8 cresciuto, dove \u00e8 urgentemente sottoposto a delle cure.\nIl duello contro Kalin fa perdere a Yusei la fiducia in se stesso. Il padre di Akiza gli chiede di aiutare la ragazza a svegliarsi dal coma emotivo in cui \u00e8 caduta in seguito alla morte di Sayer, che ella considerava la sua famiglia. L'uomo racconta al protagonista il giorno della nascita della Rosa Nera: Akiza era solo una bambina, quando, arrabbiata con il pap\u00e0, sempre fuori per lavoro, lo ha involontariamente scaraventato contro il muro con i suoi poteri. Il genitore aveva paura della figlia, perci\u00f2, quando quella crebbe, la mand\u00f2 all'Accademia dei Duelli. Yusei, dubitando delle proprie capacit\u00e0, non sa se sia all'altezza del compito affidatogli dall'uomo, ma, non potendo abbandonare Akiza, accetta di soccorrerla. Il giovane Fudo riesce a destare la ragazza, la quale, sconvolta, si convince che lui \u00e8 sempre stato interessato unicamente al suo simbolo. Per dimostrarle di voler essere suo amico, il protagonista accetta di duellare contro di lei. Riuscito a convincerla della sincerit\u00e0 propria e del padre di lei, pentito per non essere stato vicino alla figlia, Yusei mette fine all'incontro, e, successivamente, porta Akiza dalla sua parte.\nYusei, Jack, Akiza, Luna e Leo tornano a Nuova Citt\u00e0 di Domino per incontrare Goodwin. Questo li conduce sulla Scalinata del Drago Cremisi, raccontando della creatura citata, dei draghi posseduti dai Predestinati, delle Linee di Nazca e dell'esplosione del primo Reattore Ener D.\nPer Yusei \u00e8 difficile accettare che Kalin sia diventato un Predestinato Oscuro; si sente in colpa verso di lui, ma Jack lo sprona violentemente a reagire, ricordandogli che \u00e8 stato Kessler a tradire i suoi amici. Grazie ad Atlas, il protagonista ritrova la fiducia in se stesso.\nYusei ed i suoi amici si accingono a tornare nel Satellite; prima di partire, il protagonista chiede a Goodwin che, una volta finita la guerra, il ponte che avrebbe dovuto unire il Satellite a Nuova Citt\u00e0 di Domino venga portato a termine, minacciando, altrimenti, di non adempiere alla sua missione. Rex accetta la richiesta del ragazzo, che si mette in viaggio insieme ai suoi compagni.\nSull'elicottero che condurr\u00e0 Yusei e gli altri al Satellite, Akiza, Luna, Leo e Trudge scoprono che, in realt\u00e0, il giovane Fudo non \u00e8 nato l\u00ec, ma a Nuova Citt\u00e0 di Domino, e che suo padre, il professor Fudo, ha costruito l'originale Reattore Ener D.\nYusei sfida Roman, capo dei Predestinati Oscuri, che trasforma l'incontro in un Gioco delle Ombre. L'avversario rivela al protagonista che il responsabile dell'esplosione del primo Reattore Ener D, conosciuta con il nome di Inversione Zero, \u00e8 stato il professor Fudo, che egli indica come un egoista che, accecato dal successo, non si era accorto della pericolosit\u00e0 del Reattore; turbato, Yusei sostiene l'onest\u00e0 di suo padre. Roman svela, inoltre, di essere il fratello di Rex Goodwin, con il quale lavorava per il professor Fudo. Durante il combattimento, il malvagio Predestinato Oscuro fa duellare al posto suo l'anima di Rally. Il protagonista non se la sente di combattere contro l'amico, ma questo si sacrifica, distruggendo l'Immortale Terrestre di Roman, sulla sua parte del terreno, ed azzerando, cos\u00ec, i propri Life Points. Rally si dissolve, suscitando l'ira di Yusei, che brama vendetta. I nemici danno appuntamento ai Predestinati alle quattro Stelle del Destino, centrali che controllano il Reattore Ener D; esse vengono chiamate con i nomi degli Immortali Terrestri. Gli eletti decidono di dividersi; il protagonista sceglie la centrale Ccapac Apu, dove, intuisce il ragazzo, lo attende Kalin.\nEliminato Devack dalla piccola Luna, Roman lo sostituisce con un nuovo Predestinato Oscuro. Egli trasforma Greiger in un seguace delle ombre, approfittando dell'odio che quello prova verso Rex Goodwin; lo esorta a cominciare la sua vendetta da Yusei, che, durante la Fortune Cup, gli ha impedito di distruggere il direttore generale. Successivamente, il giovane Fudo raggiunge Crow e Greiger, impegnati in un Duello delle Ombre; cerca di farli ragionare, esortandoli a capire che stanno dalla stessa parte. Durante il combattimento, Greiger scopre che, in realt\u00e0, sono stati i Predestinati Oscuri a distruggere il suo villaggio; cerca, perci\u00f2, di ribellarsi alle tenebre che lo possiedono, ma, alla fine, le ombre hanno il sopravvento. Yusei e Crow sono costretti ad assistere alla scomparsa dell'uomo, che, sconfitto, viene relegato negli inferi.\nGiunto presso la centrale Ccapac Apu, Yusei ingaggia un Duello delle Ombre contro Kalin. Il protagonista ricorda: gli Esecutori avevano sgominato le altre bande del Satellite, ma a Kalin non bastava, egli sentiva il bisogno di combattere; la squadra ha cominciato, cos\u00ec, a dare la caccia ai Dueling Disks, per distruggerli. Successivamente, Crow e, appresso a lui, Jack hanno lasciato il gruppo; Yusei sapeva che avevano fatto la scelta giusta, ma non se la sentiva di abbandonare Kalin. Quest'ultimo, in seguito, ha deciso di combattere contro gli agenti di sicurezza, una pazzia, che avrebbe fatto arrestare lui ed il suo amico; il giovane Fudo lo ha abbandonato, sperando che, cos\u00ec, lo avrebbe fatto ragionare, ma quando ha saputo di cariche esplosive nascoste all'interno di Dueling Disks confiscati, ha capito che Kessler non si era fermato. Yusei, Jack e Crow sono tornati da Kalin, braccato dagli agenti, per indurlo a rinsavire. I quattro sono fuggiti; il protagonista si \u00e8 consegnato alla sicurezza, spacciandosi per il capo degli Esecutori, ma quella conosceva il leader della banda, che \u00e8 stato, cos\u00ec, arrestato. Un agente ha apprezzato il gesto di Yusei; vedendo l'uomo complimentarsi con il suo amico, Kalin ha creduto che questo lo avesse tradito. Kessler confessa di aver sofferto molto nella Struttura, fino a quando Roman gli ha dato la possibilit\u00e0 di diventare un Predestinato Oscuro e vendicarsi del giovane Fudo. Con il proseguire del duello, i simboli dei Predestinati si uniscono sulla schiena di Yusei. Una carta si illumina nel deck del ragazzo, che sconfigge l'avversario con Drago Stellare Maestoso, liberando le anime assorbite dall'Immortale Terrestre di Kalin. Quest'ultimo capisce che Yusei non lo ha tradito, ma, avendo perso l'incontro, finisce negli inferi; il giovane Fudo desidera vendicarlo. Il protagonista attiva il Sigillo della Torre, posando la carta Drago Polvere di Stelle nell'apposito spazio.\nTramite il veleno del ragno, Roman si impossessa di Trudge per sfidare Yusei, a cui d\u00e0 appuntamento al vecchio Reattore. Qui, il protagonista si batte in un Duello delle Ombre contro il nemico, intento a gettare l'avversario nella luce che conduce agli inferi, come ha fatto con il padre del ragazzo. Roman rivela che il professor Fudo scopr\u00ec le particelle planetarie, che collegano particelle altrimenti scollegate tra loro, e, successivamente, l'Ener D; cos\u00ec, lo scienziato costru\u00ec il Reattore. Cominciarono, per\u00f2, a verificarsi fenomeni anomali in tutto il mondo, per cui l'uomo decise di sospendere l'attivit\u00e0 del Reattore. Roman non era d'accordo; part\u00ec, dunque, per l'Altopiano di Nazca, dove, si diceva, ogni cinquemila anni alcune creature si davano battaglia. Presso le Linee, egli incontr\u00f2 un membro di Yliaster, il quale gli disse che il Reattore doveva essere riattivato, a costo di eliminare il professor Fudo. L'enigmatico individuo sapeva che Roman aveva uno dei cinque simboli del Drago Cremisi sul braccio destro. Il pap\u00e0 di Yusei fu sostituito dal Predestinato, che, intento a rimettere in funzione il Reattore Ener D, aveva rubato i draghi degli eletti, nonch\u00e9 sigilli del Reattore; tuttavia, il professor Fudo gliele sottrasse, per consegnarle a Rex. Quest'ultimo raggiunse il fratello, il quale, nell'interna lotta tra la luce e le tenebre, aveva scelto l'ombra, ma affid\u00f2 il suo braccio contrassegnato dal simbolo del drago a Rex, chiedendogli di riunire i Predestinati. Roman riattiv\u00f2 il Reattore, dando il via all'Inversione Zero; il professor Fudo mand\u00f2 il figlio in fasce nel Satellite, per salvarlo. Il malvagio confessa a Yusei di avergli mentito sul padre per turbarlo. Alla fine, il protagonista vince il duello; con la distruzione dell'Immortale Terrestre del nemico, le anime da esso intrappolate, tra cui quella di Rally, vengono liberate. Yusei precipita nella luce che conduce agli inferi, dove \u00e8 tormentato dagli spettri delle vittime dell'Inversione Zero, fino a quando una voce esorta quelli a lasciare stare il giovane. Si tratta del padre del protagonista; l'uomo dice al figlio che questo ha ancora molto da fare al Satellite, che \u00e8 destinato a grandi cose, ma ci riuscir\u00e0 solo se ne sar\u00e0 all'altezza. Yusei tenta disperatamente di non separarsi ancora dal genitore, ma viene riportato nel suo mondo.\nUno sconosciuto simbolo dei Predestinati Oscuri appare nel cielo di Nuova Domino. Non avendo attivato, i prescelti, tutti e quattro i Sigilli delle Torri entro il tramonto, il portale per l'inferno si apre, lasciando emergere il Re degli Inferi; quest'ultimo si dirige verso la lussuosa citt\u00e0. Yusei ed i suoi amici giungono a Nuova Domino, presso la Scalinata del Drago Cremisi, sopra cui riluce l'emblema dei nemici. Ad attenderli, Rex Goodwin, che si rivela essere un Predestinato Oscuro: quando si \u00e8 recato da Roman, per mantenere fede alla promessa secondo cui sarebbe tornato dal fratello per sconfiggerlo, ha perso di proposito il duello contro di lui, ambendo a possedere, oltre al potere della luce, anche quello delle tenebre; Rex si \u00e8 trasformato, cos\u00ec, in un Predestinato Oscuro, ed ora sostituisce il suo braccio meccanico con quello del parente, contrassegnato dal simbolo della testa del Drago Rosso Cremisi. In sella alle loro Duel Runners, Yusei, Jack e Crow sostengono un Duello delle Ombre contro il nemico, che mira a distruggere il mondo per crearne uno tutto per s\u00e9. Il malvagio tenta di rompere l'amicizia tra il giovane Fudo ed i suoi amici, ma invano. Prima Crow, poi Jack rimangono con un Life Point, e, non in condizioni di proseguire l'incontro perch\u00e9 malridotti, ripongono le loro speranze in Yusei, lasciando in gioco alcune carte che possano essergli d'aiuto. Il protagonista cerca di far capire a Goodwin che anche per quest'ultimo il legame con Roman \u00e8 pi\u00f9 forte della sete di potere, ma il malvagio, sebbene confuso per brevi istanti, non desiste. Il simbolo della coda del Drago Cremisi scompare dal braccio destro di Yusei e si imprime su quello di Crow, per essere sostituito, sul corpo del protagonista, dall'emblema della testa; questo, sostiene il giovane Fudo, ha abbandonato Goodwin perch\u00e9 il Drago Cremisi ha capito che Rex non intende onorare la memoria del fratello. I cinque emblemi dei Predestinati si uniscono sulla schiena di Yusei; una carta riluce dal deck del ragazzo. Nonostante anch'egli sia rimasto con un unico Life Point, il protagonista sconfigge l'opponente e, dopo di lui, il Re degli Inferi con Drago Stellare Maestoso, fusione di Polvere di Stelle ed il nuovo Drago Maestoso; grazie a lui, i Predestinati Oscuri potranno tornare sulla Terra, mentre Rex, compreso che il giovane Fudo aveva ragione, rimane nelle tenebre insieme a Roman, con il quale desidera recuperare il tempo perduto. Il drago di Yusei porta lui, Jack e Crow verso una meta ignota; dopo qualche mese, nessuno ha ancora notizie dei tre amici. In realt\u00e0, questi si trovano al Satellite, ed hanno portato a termine il ponte che unisce il quartiere a Nuova Citt\u00e0 di Domino.\nSeconda serie.\nYusei, Jack e Crow ricevono la visita dell'agente Trudge, che chiede loro aiuto per catturare Ghost, un misterioso duellante che costringe le sue vittime a combattere contro di lui; Hogan respinge la richiesta, essendo, i tre amici, impegnati a prepararsi per il Grand Prix Mondiale dei Duelli Turbo. In seguito alla sconfitta di Trudge per mano di Ghost, il giovane Fudo e gli altri notano un'esplosione. Compreso il coinvolgimento dell'agente, i ragazzi si precipitano all'ospedale, dove Trudge, malridotto, avverte Yusei di non usare, contro Ghost, i mostri Synchro. In sella alle loro Duel Runners, il protagonista, Jack e Crow intraprendono la ricerca del criminale, in cui si imbatte il primo. Durante il Duello Turbo che segue, Ghost mette in campo il suo Imperatore Macchina Wisel, che, divoratore di mostri Synchro, assorbe Drago Polvere di Stelle; il giovane Fudo capisce, cos\u00ec, il senso delle parole di Trudge. I simboli dei cinque Predestinati si uniscono sulla schiena di Yusei, il quale vince sull'opponente. Questo, dall'autostrada, precipita nel vuoto; la sua Duel Runner esplode. Il protagonista ed i suoi amici scendono per prestargli soccorso, ma presto si rendono conto che, in realt\u00e0, Ghost \u00e8 un robot.\nYusei, Jack e Crow vengono a sapere circa la caduta di una lastra di pietra, la cui apparizione, intuiscono, coincide con la comparsa di Ghost.\nYusei viene rapito da alcuni uomini, che vogliono costringerlo a gareggiare nella loro squadra al Grand Prix Mondiale dei Duelli Turbo. Akiza raggiunge l'amato, e sfrutta i suoi poteri (grazie a cui pu\u00f2 dare vita ai mostri delle carte di Duel Monsters) per aprire un varco nel camion dov'\u00e8 rinchiuso il ragazzo. Con lei, Yusei fugge in sella alla sua Duel Runner. Sulla sua strada, un misterioso Duellante Turbo, che lo costringe a battersi contro di lui. Con il proseguire della battaglia, il giovane Fudo si rende conto che l'avversario \u00e8 onesto ed appassionato; quello si toglie il casco, rivelandosi una ragazza. Questa si presenta come Sherry LeBlanc; confessa al protagonista che anche lei intende rapirlo, per assicurarsi che partecipi al suo fianco nel Grand Prix. La sfida riprende. Sherry confida all'avversario di voler gareggiare nel torneo per vendicarsi dell'Ordine di Yliaster; racconta che, unica superstite della famiglia, \u00e8 stata inseguita dall'enigmatica organizzazione. Pare che, dietro il Grand Prix, ci sia proprio Yliaster. Il duello \u00e8 appassionante, tra i due contendenti si instaura una speciale sintonia, che turba Akiza. I rapitori di Yusei gettano una pietra sull'autostrada, ma Izinski d\u00e0 vita a Drago Polvere di Stelle, in mano al protagonista, affinch\u00e9 distrugga il masso. A causa dell'imprevisto, gli sfidanti sono costretti ad interrompere il Duello Turbo; sicura che lo rincontrer\u00e0 presto, Sherry si congeda da Yusei, chiedendogli di pensare alla sua proposta.\nYusei pensa ad un metodo per sconfiggere Ghost senza ricorrere ai mostri Synchro. La sera dell'inaugurazione del Grand Prix, un ragazzo misterioso sfida il protagonista ad un Duello Turbo, per insegnargli una tecnica che gli consentir\u00e0 di evocare, nel combattimento contro Ghost, le creature Synchro. Si tratta dell'Accel Synchro, fusione tra un mostro Tuner ed uno Synchro, che bisogna effettuare alla velocit\u00e0 della luce. L'incontro si conclude con la vittoria del giovane Fudo, che si pone l'obiettivo di imparare a sfruttare l'evocazione Accel Synchro.\nYusei, Jack e Crow sono stati invitati a cena da Trudge, che chiede loro di ospitare un ragazzo che ha perduto la memoria, con risposta negativa. Usciti dal ristorante, il protagonista ed i suoi amici notano un giovane maneggiare la Duel Runner di Atlas, scambiandolo per un ladro. Si tratta di Bruno, il ragazzo di cui Trudge ha parlato loro. Montato sulla sua moto, Jack si accorge che la velocit\u00e0 della stessa \u00e8 aumentata; il giovane Fudo ed i suoi compagni permettono a Bruno di restare. Date le capacit\u00e0 del nuovo amico, il protagonista gli chiede di aiutarlo con il motore sfruttante le particelle planetarie che ha progettato. Insieme, i due creano un programma, che, per\u00f2, viene rubato. Dall'unica impronta lasciata dal ladro, Yusei e gli altri risalgono a Lazar. Lo seguono in una fabbrica, dove l'uomo consegna il programma a Primo, appartenente all'Ordine di Yliaster, che ha preso il posto di Rex Goodwin come direttore di Nuova Domino; grazie al programma, Primo d\u00e0 vita ad un esercito di Duelbot, affinch\u00e9 invada la citt\u00e0. Il giovane Fudo rimane intrappolato con Lazar; per uscire, deve sconfiggere in duello un robot, che ha memorizzato la sua tattica di gioco. La fabbrica non serve pi\u00f9 a Primo, che imposta il timer per farla esplodere. Yusei riesce a battere in tempo il suo avversario, ed a fuggire dall'edificio insieme a Lazar. Questo gli consiglia di dimenticare il programma, altrimenti si ritrover\u00e0 a combattere nemici troppo potenti.\nYusei e Bruno penetrano nel quartier generale della sicurezza, dove qualcuno ha minacciato di far esplodere un ordigno. Incontrano i responsabili, Sherry e Mizoguchi, ed apprendono dalla prima che non c'\u00e8 alcuna bomba, bluff utilizzato per infiltrarsi nella sede e cercare informazioni sulla misteriosa carta che ha condizionato la vita di LeBlanc, quella per cui Yliaster l'ha braccata. Mentre il suo amico segue la ragazza per tentare di fermarla, il giovane Fudo rimane bloccato con Mizoguchi; se sconfigger\u00e0 a duello l'ultimo, la porta alle spalle dell'uomo si aprir\u00e0, permettendo a Yusei di raggiungere Sherry. Il protagonista ottiene la vittoria, e, insieme all'avversario, si reca da LeBlanc e Bruno, il quale sta aiutando la fanciulla ad analizzare la carta al computer. Ad un tratto, una luce abbagliante travolge il giovane Fudo, il suo amico e Sherry, che vengono catapultati, per brevi istanti, in una dimensione sconosciuta, dove notano un'enigmatica entit\u00e0.\nYusei, Jack e Crow dispongono di un nuovo motore, che aumenta la velocit\u00e0 delle Duel Runners.\nHa inizio il Grand Prix Mondiale dei Duelli Turbo. I primi ad affrontarsi sono il Team 5D's, ovvero la squadra di Yusei, ed il Team Unicorn. Jack ed Akiza (sostituitasi ad Crow, infortunatosi alla spalla destra) vengono battuti da Andre, il quale esce sconfitto dallo scontro con il protagonista. Questo vince anche su Breo e Jean, portando il suo gruppo alla vittoria.\nIl Team 5D's si batte contro il Team Catastrofe, in possesso di una carta delle tenebre ricevuta da Primo, la quale provoca incidenti agli avversari. Nonostante i trucchi degli opponenti, la squadra di Yusei trionfa, con due vittorie consecutive da parte di Crow e Jack.\nPrimo d\u00e0 ai Duelbot l'ordine di invadere Nuova Citt\u00e0 di Domino. Si batte personalmente contro Yusei, che, ancora una volta, sta ostacolando i suoi piani. Il nemico assume le sue vere sembianze, definendo la propria trasformazione come evoluzione ultima della Duel Runner. Il duellante misterioso che ha mostrato al protagonista come effettuare l'Accel Synchro (che si \u00e8 rivelato essere Bruno, la cui missione \u00e8 quella di aiutare Yusei) spiega al giovane Fudo che, per ottenere l'evocazione citata, bisogna raggiungere lo stato denominato Clear Mind; lo esorta a concentrarsi, ad udire la forza del vento. Yusei finisce in un'altra dimensione, dove incontra l'enigmatica entit\u00e0 che aveva visto insieme a Bruno e Sherry, per la cui volont\u00e0 il ragazzo riceve la carta del Clear Mind ed una stele di pietra con inciso un mostro. L'Ordine di Yliaster capisce, cos\u00ec, che anche il protagonista \u00e8 stato scelto dalla creatura superiore. Il giovane Fudo si accinge ad effettuare l'Accel Synchro per evocare il mostro della stele, ma Primo lo turba, ricordandogli dell'Inversione Zero, incitandolo a non ripetere l'errore commesso dal padre. Il tentativo di Yusei di effettuare l'Accel Synchro fallisce, ma presto, determinato a difendere la citt\u00e0, sostenuto dai suoi amici, il ragazzo riesce a portarlo a compimento, e ad evocare il mostro della stele: la carta del Clear Mind si trasforma in Drago Stella Cadente. Il protagonista vince il duello, che ha attivato vari frammenti del Circuito; il corpo dell'avversario si spezza. Intervengono Lester e Jakob, che spiega a Yusei, Jack e Crow che loro, come Primo, sono gli Imperatori di Yliaster, creato dall'entit\u00e0 superiore per modificare il corso della storia; essi condizionano l'umanit\u00e0 tramite i potenti, per condurla sulla retta via. L'uomo aggiunge che essi vogliono modificare il futuro, in quanto l'Ener D scoperta dal professor Fudo porter\u00e0 distruzione; in passato, hanno cercato di annientarla manovrando Roman Goodwin, che ha dato vita all'incidente conosciuto come Inversione Zero, ma la forza citata non \u00e8 scomparsa, per cui, ora, gli Imperatori di Yliaster mirano a raggiungere il loro obiettivo distruggendo Nuova Citt\u00e0 di Domino. Jakob suggerisce a Yusei ed i suoi amici di proseguire nel Grand Prix, se vogliono incontrarli, infatti anch'essi parteciperanno alla competizione. L'individuo preannuncia, inoltre, una sorpresa per il protagonista, poi va via insieme a Lester, portando con s\u00e9 Primo. Prima di allontanarsi, il misterioso duellante che, dietro la visiera, cela l'identit\u00e0 di Bruno dice al giovane Fudo che la creatura superiore ha donato la stele a quest'ultimo senza sapere l'uso che il ragazzo ne far\u00e0.\nCon l'aiuto di Lazar, Yusei ed i suoi amici scoprono che gli Imperatori di Yliaster hanno ricevuto una telefonata dall'esterno dalla societ\u00e0 Ener D Express. Insieme a Bruno e Sherry, il giovane Fudo si reca, perci\u00f2, presso l'azienda, spacciandosi per un membro della Bolger &amp; Company, per cercare informazioni sull'Ordine di Yliaster. I tre vengono a sapere che l'organizzazione sta lavorando al progetto Infinity, una macchina in grado di trasferire la materia in un'altra dimensione spaziotemporale sfruttando le particelle planetarie. Smascherati, il protagonista e gli altri si rifugiano in una navicella, ma cadono in una trappola: il veicolo li porta in un condotto interdimensionale. La navicella perde la rotta; lo sportello si apre, e Sherry scompare nel condotto, nonostante i tentativi di salvarla da parte di Yusei. Questo e Bruno giungono presso l'ultimo Reattore Ener D. Il professor Fudo appare al figlio, esortandolo ad allontanare il Reattore, che porter\u00e0 la distruzione. Grazie a lui, il protagonista e Bruno tornano sulla Terra, dove il primo e gli altri Predestinati possono vedere l'ultimo Reattore sull'isola galleggiante. I ragazzi tornano presso l'Ener D Express, ma l'edificio \u00e8 scomparso misteriosamente (fatto sparire da Primo). Successivamente, Yusei ed i suoi amici scoprono che gli Imperatori di Yliaster hanno modificato la storia per partecipare al Grand Prix Mondiale dei Duelli Turbo: essi vengono riconosciuti come una delle squadre favorite della competizione, sotto il nome di Team Nuovo Mondo. Il giovane Fudo e gli altri intuiscono che i nemici non hanno cambiato il passato distruggendoli perch\u00e9, per ragioni ignote, hanno bisogno di loro.\nLeo chiede a Yusei di aiutare i ragazzi del Team Taiyo a riparare l'unica Duel Runner con cui partecipano al Grand Prix. Il protagonista e Bruno aggiustano la moto, rendendola, inoltre, pi\u00f9 veloce. Successivamente, il giovane Fudo ed i suoi amici scoprono che i loro prossimi avversari saranno proprio i membri del Team Taiyo. Yusei \u00e8 l'ultimo a scendere in campo; sconfigge Taro e la leggendaria carta di Thud il Gigante Addormentato, portando la sua squadra alla vittoria.\nYusei, Jack e Crow sosterranno la semifinale contro il Team Ragnarok. Prima della sfida, incontrano gli imminenti avversari, che, scelti dalle tre Divinit\u00e0 Aesir, hanno predetto la minaccia costituita dal Team Nuovo Mondo. Il protagonista propone ai membri del Team Ragnarok, che hanno assunto la missione di annientare il pericolo incombente, un'alleanza, dato l'obiettivo comune; tuttavia, l'altra squadra respinge l'offerta, in quanto le Divinit\u00e0 considerano il giovane Fudo, figlio di colui che ha creato l'Ener D, dannoso. Arriva il momento della gara; Yusei combatte per ultimo. L'opponente, Halldor, vede, nel Drago Stellare Maestoso del protagonista, l'incarnazione del Drago Cremisi; sconfitto si rende conto di poter affidare tranquillamente al giovane Fudo ed i suoi compagni il compito di distruggere il Team Nuovo Mondo.\nAccoglienza e impatto culturale.\nYusei \u00e8 un personaggio popolare del franchise \"Yu-Gi-Oh!\", emulato anche nel mondo del cosplay. In un sondaggio del 2018 sul miglior protagonista di \"Yu-Gi-Oh!\", si \u00e8 classificato secondo assieme al predecessore Jaden Yuki, ottenendo il 12.5% delle preferenze. Da CBR, Michael Collado nota che, se dipendesse dal minor numero di sconfitte subite, allora Yusei e Yusaku sarebbero i migliori duellanti fra i protagonisti, specificando sul primo che avesse perso davvero solo contro Jack, in un flashback per giunta; reputa inoltre il deck di Fudo il pi\u00f9 forte, assieme a quello di Yusaku, fra i mazzi dei protagonisti. Per quell'unica sconfitta contro Jack avvenuta in un ricordo, Brittanie Maldonado ha per\u00f2 giudicato Yusei, gi\u00e0 un uomo di poche parole, un soggetto apparentemente noioso, e sebbene da un altro punto di vista possa risparmiarlo riconoscendolo solenne e serio, tratti evidenti in ogni duello, non reputa divertente guardare qualcuno di cui gi\u00e0 si preveda la vittoria. Jonathon Greenall apprezza, invece, l'introduzione nel franchise dei Duelli Turbo che conferisce a Yusei uno stile di duello quasi completamente diverso da quello dei protagonisti iniziali, oltre ad adattarsi alla sua personalit\u00e0 audace; Yusei sembra un tipo di persona che si tufferebbe a capofitto, senza preoccuparsi, in uno sport pieno di rischi. Per MyAnimeList, Fudo \u00e8 uno dei motociclisti pi\u00f9 hot degli anime. Al San Diego Comic Con del 24 luglio 2008, per la prima dell'edizione 4Kids dell'anime, \u00e8 stata esposta una trasposizione reale della sua Duel Runner, messa in mostra anche al Yu-Gi-Oh! World Championship 2010 a Long Beach, in California. Il veicolo \u00e8 comparso, inoltre, negli spot giapponesi dei set di carte Genesi del Duellante e Esplosione Astrale. \nIn occasione della Duel Opera svoltasi durante la Jump Festa del 2020, il doppiatore originale, Yuya Miyashita, ha prestato la voce a Yusei in un duello, vinto, contro Jack, doppiato anch'egli in diretta.\nA Yusei sono dedicati action figures che lo ritraggono da solo o in sella alla sua moto e altri articoli realizzati per il mercato. Anche le sue carte sono disponibili. Al suo si ispira uno degli structure deck pi\u00f9 votati nel 2021.\nCollegamenti esterni.\n "}
{"id": "2435697", "revid": "729019", "url": "https://it.wikipedia.org/wiki?curid=2435697", "title": "Seconda guerra messenica", "text": "La seconda guerra messenica fu la rivolta dei Messeni, comandati dal leggendario Aristomene, iniziata probabilmente nel 685 a.C. e terminata attorno al 668 a.C., poco dopo la sconfitta inflitta a Sparta da Argo a Isie (669 a. C.).\nAntefatto.\nNel tentativo di espandere il territorio di Sparta nel Peloponneso, a causa della sovrappopolazione della citt\u00e0, l'esercito spartano entr\u00f2 in guerra con i Messeni la prima volta nel 743 a.C.. Alla fine della guerra, durata vent'anni, i Messeni diventarono schiavi (Iloti) e diventarono servi dello Stato dopo la vittoria spartana nella zona occidentale del Peloponneso. Si dice che la prima battaglia della guerra inizi\u00f2 a causa del rapimento, da parte di certi uomini messeni, di alcune donne spartane che stavano pregando in un tempio. Quando i Messeni ebbero rifiutato di restituirle, gli Spartani invasero la Messenia.\nSvolgimento.\nLa seconda guerra messenica si origin\u00f2 dalla rivolta della popolazione ilota della Messenia, sostenuta dagli Argivi. Nel tentativo di riconquistare la libert\u00e0, i Messeni invasero la Laconia. La prima battaglia, la battaglia di Deres, fu combattuta prima dell'arrivo degli alleati. Aristomene, il capo dei rivoltosi, combatt\u00e9 cos\u00ec valorosamente che fu nominato dal suo popolo re della Messenia: un giorno attravers\u00f2 Sparta e pose uno scudo nel tempio di Atena al fine di spaventare gli Spartani. Ci\u00f2 costrinse i Lacedemoni a consultare l'oracolo di Delfi, dove fu detto loro di cercare un capo ad Atene. Quindi gli Spartani marciarono contro i Messeni, verso la tomba di Boar, dove si scontrarono con Aristomene e le sue truppe, che li sconfissero.\nTuttavia, nella battaglia della Grande Fossa fu Sparta ad avere il sopravvento corrompendo Aristocrate II, re degli arcadi alleato dei Messeni. Ancora una volta, questa perdita costrinse i Messeni a disperdersi ritirandosi in una citt\u00e0 fortificata sul Monte Eira (Ira). Mentre i Messeni erano rinchiusi qui iniziarono a trattare la terra come territorio nemico ed effettuarono diverse incursioni nelle citt\u00e0 circostanti, alcune guidate da Aristomene stesso.\nDurante questo periodo Aristomene fu catturato. Prima di venir giustiziato fugg\u00ec e torn\u00f2 di nuovo all'Eira. I Messeni mantennero l'Eira per oltre dieci anni prima che gli Spartani compissero il loro ultimo attacco. Prima che l'Eira capitolasse, tuttavia, gli Spartani permisero alle donne ed ai bambini di venire liberati insieme a Aristomene. Quelli che non fuggirono dall'Eira furono nuovamente resi Iloti e la maggior parte di quelli che fuggirono ripar\u00f2 in Italia. Aristomene si rec\u00f2 a Rodi, dove mor\u00ec e fu trattato come un eroe. Gli Spartani riuscirono a sedare le rivolte in seguito alla morte del comandante degli Argivi. Con l'aiuto e il supporto del comandante Tirteo, l'esercito spartano riusc\u00ec a sottomettere nuovamente i Messeni e a ristabilire il loro stato di iloti. Alla fine di questa guerra il popolo spartano divenne una delle pi\u00f9 forti potenze militari del Mediterraneo, al fine di controllare i popoli del Peloponneso e di prevenire ulteriori ribellioni causate dagli iloti, che riuscirono ad emanciparsi dal dominio di Sparta intorno al 350 a.C."}
{"id": "2435702", "revid": "484362", "url": "https://it.wikipedia.org/wiki?curid=2435702", "title": "Serralunga", "text": "Serralunga srl \u00e8 un'azienda italiana operante nel settore dell'arredamento, fondata nel 1825 con sede a Biella.\nStoria e produzione.\nSi tratta di una delle prime aziende italiane ad aver adottato il sistema produttivo di rotostampaggio per materiali polimerici, e nel corso dei suoi anni ha stretto molte collaborazioni con grandi nomi del design italiano e internazionale.\nL'azienda produce vasi, elementi d'arredo, sedute ed impianti di illuminazione, sia per interno che per esterno. Si occupa anche di realizzazioni per conto di altre aziende come la progettazione e la produzione di stampi e stampaggi o accessori per l'industria tessile, nonch\u00e9 di trasformazione di materie prime in semilavorati o prodotti finiti.\nLo stabilimento produttivo \u00e8 sviluppato su 27.000\u00a0m\u00b2 a Biella dove ha sede l'azienda.\nDesigner e collaborazioni.\nFra i vari designer che hanno collaborato con l'azienda piemontese vengono si ricordano Vico Magistretti che nel 2004 realizza due prodotti, \"Kew\" un vaso con angolazione regolabile, e \"Russel\" una seduta che rievoca le classiche sedie da giardino, tradizione che si fonde con le nuove tecnologie che ne aumentano la durabilit\u00e0 cos\u00ec che sia da un punto di vista strutturale che emotivo la sedia da giardino resti un elemento intramontabile nel tempo. Jean Marie Massaud nel 2007, realizza \"Missed Tree\" una famiglia di elementi da esterni, di forme naturali, in contrasto per\u00f2 con la modernit\u00e0 dei materiali e del trattamento delle superfici. I primi elementi erano di dimensioni moltro grandi e in due varianti, successivamente \u00e8 stato pensato anche un elemento pi\u00f9 piccolo, sempre realizzato da Massaud.\nNel 2008 l'azienda si avvale di molti nomi importanti del \"design\" italiano ed internazionale, Ettore Sottsass in quell'anno ha realizzato \"Faituttotu\", una serie di moduli componibili di varie forme e dimensioni con i quali si possono comporre diversi oggetti (vasi, porta ombrelli, sedute e tavoli). Philippe Starck ha realizzato \"Holly all\" ( vedi immagine ), un elemento scultoreo di 2 metri in polietilene di altezza a tutto tondo da esterni laccato bicolore che pu\u00f2 essere usato in vari modi, come elemento d'arredo, come seduta o fioriera.\nL'architetto e designer irachena Zaha Hadid, sempre nel 2008, ha realizzato \"Flow\" un vaso tutto tondo dalla forma irregolare, che porge una faccia diversa per ogni angolazione da parte dell'osservatore. Nello stesso anno l'azienda vede anche la nascita di una seduta componibile pensata per il \"contract\", si tratta della \"Bellini Hour\" del designer Claudio Bellini che realizza dei moduli componibili che combinati fra loro permettono infinite soluzioni. \nOltre a questi designer che hanno realizzato per l'azienda italiana uno o poco pi\u00f9 oggetti, vi sono anche importanti nomi che hanno realizzato molti prodotti di diverso tipo, dalle sedute alle illuminazioni, uno di questi \u00e8 Marc Sadler che fra i tanti progetti ha ideato \"Hic\", un vaso di 240 cm in fibra di carbonio, da una forma molto complessa realizzabile solo con materiali compositi molto sofisticati. Le tecnologie sono strettamente derivate dal campo nautico e dalla Formula 1. Molte sedute sono invece state realizzate da Rodolfo Dordoni, gi\u00e0 designer di diverse altre aziende italiane come Artemide, Cassina, Driade, Flos, Moroso, Venini e altre.\nRecentemente (nel 2009), ha collaborato con l'azienda anche Michele De Lucchi realizzando \"Bonheur\" una lampada in polietilene e metallo, sia per interni che per esterni, realizzata in 3 varianti."}
{"id": "2435704", "revid": "28592", "url": "https://it.wikipedia.org/wiki?curid=2435704", "title": "Aleksandrinskij", "text": ""}
{"id": "2435705", "revid": "192074", "url": "https://it.wikipedia.org/wiki?curid=2435705", "title": "Fabrique National d'Herstal", "text": ""}
{"id": "2435706", "revid": "320578", "url": "https://it.wikipedia.org/wiki?curid=2435706", "title": "Aleksandriskij", "text": ""}
{"id": "2435708", "revid": "552355", "url": "https://it.wikipedia.org/wiki?curid=2435708", "title": "Seconda Guerra Persiana", "text": ""}
{"id": "2435711", "revid": "287204", "url": "https://it.wikipedia.org/wiki?curid=2435711", "title": "Lebian", "text": "Biografia.\nDurante la guerra, nel 1769, guid\u00f2 un mal\u00f3n contro le regioni di Laja e Los \u00c1ngeles, prendendo il bestiame e distruggendo ogni estancia sul suo cammino. Le truppe spagnole che gli furono mandate contro furono sconfitte ed obbligate a fuggire a Los \u00c1ngeles. Sostenuto dalla vittoria, Lebian attacc\u00f2 il forte di Santa B\u00e1rbara due giorni dopo e, nonostante sia stato respinto con alcune perdite, riusc\u00ec ad incendiare la citt\u00e0 rubando il bestiame della zona.\nAlla fine della guerra fece parte della delegazione inviata a Santiago per firmare la pace nel 1774. Lo stesso anno fu coinvolto in una faida col toqui Ayllapagui\nAssassinio.\nNel settembre del 1776, secondo le politiche del governatore Agust\u00edn de J\u00e1uregui riguardo alla ricompensa della lealt\u00e0, Lebian fu nominato \"soldato distinto\" dell'esercito spagnolo, e viaggi\u00f2 fino alla citt\u00e0 di Los \u00c1ngeles per incontrare Maestro de Campo Ambrosio O'Higgins. Al suo ritorno un gruppo di spagnoli gli tese un'imboscata e lo uccise. Uno dei sospettati fu il capitano Dionisio Contreras, ma non si trovarono prove a suo carico. Si disse che O'Higgins ne avesse organizzato la morte nella sua politica di eliminazione dei capi Mapuche troppo forti od ostili, ma O'Higgins neg\u00f2 ogni responsabilit\u00e0 nell'imboscata, cercando gli assassini ed impiccandone uno di loro."}
{"id": "2435713", "revid": "19933", "url": "https://it.wikipedia.org/wiki?curid=2435713", "title": "Lebiantu", "text": ""}
{"id": "2435714", "revid": "24884902", "url": "https://it.wikipedia.org/wiki?curid=2435714", "title": "Seymour M. Hersh", "text": ""}
{"id": "2435715", "revid": "24884920", "url": "https://it.wikipedia.org/wiki?curid=2435715", "title": "Seymour Myron Hersh", "text": ""}
{"id": "2435716", "revid": "287204", "url": "https://it.wikipedia.org/wiki?curid=2435716", "title": "Cupa Ligii", "text": "La Coppa di Lega rumena (rumeno: \"Cupa Ligii\") \u00e8 stata una competizione calcistica riservata alle squadre della massima serie del campionato di calcio rumeno e organizzata dalla Liga Profesionist\u0103 de Fotbal.\nIl torneo si \u00e8 svolto nel 1998 e nel 2000, per poi essere riproposto nel 2015 per tre anni.\nIl 17 febbraio 2012, nel corso di una riunione, si \u00e8 deciso che il torneo si sarebbe disputato di nuovo a partire dalla stagione 2012-2013 con il vincitore che avrebbe conquistato uno dei posti disponibili in Europa League.\nIl rilancio della manifestazione fu successivamente rinviato alla stagione 2014-2015. Nella riunione di Lega l'8 aprile 2014 fu stabilita la nuova formula della manifestazione. Sar\u00e0 ad eliminazione diretta con gara di sola andata ad eccezione delle semifinali e le partite saranno giocate durante le pause del campionato per gli incontri della nazionale e il vincitore avr\u00e0 un premio di 250.000 euro e il posto in UEFA Europa League\nVisto lo scarso successo, il torneo si \u00e8 fermato nel 2017."}
{"id": "2435717", "revid": "92723", "url": "https://it.wikipedia.org/wiki?curid=2435717", "title": "Diocesi di Z\u00e9-Doca", "text": ""}
{"id": "2435718", "revid": "124123", "url": "https://it.wikipedia.org/wiki?curid=2435718", "title": "Raymon Russignol", "text": "Russignol nacque a Fontanell da Ferr\u00e0n, mercante catalano di vino, e Montserrat Puig-Granell, figlia di un notaro occitano originario di Perpignan. Le informazioni sulla sua vita sono frammentarie, come il corpus della sua opera poetica, in gran parte conservata presso la Biblioteca Mitterrand di Parigi.\nLa giovent\u00f9.\nRussignol frequent\u00f2 a Barcellona la casa di Argut Serr\u00e0, trovadore che lo introdusse alla poesia e al canto accompagnato dal liuto e della chitarra bregu\u00e9sa. Successivamente, dopo essere scappato di casa, nei primi anni del Duecento, si aggreg\u00f2 a una carovana di attori gitani, la cui presenza \u00e8 testimoniata nei registri municipali di Pau e di Vic, prendendo parte attiva nei loro spettacoli. Al 1209 risale la citazione del suo nome nel registro di Gendarmeria di Girona, dove fu arrestato per aver rotto il suo liuto in testa a un sacerdote e a un contabile dell'Ayuntamento locale nel corso di una rissa. A questo periodo risalgono alcuni frammenti poetici conservati nel Fondo Adri\u00e0 di Lluc, per lo pi\u00f9 in lingua franca.\nLa vita di mezzo.\nNel 1212 Russignol \u00e8 presso la corte di Perpignan in qualit\u00e0 di secondo trobador, ma ben presto si guadagna i favori dei regnanti, che gli affidano il ruolo di primo liuto e di versificatore ufficiale. Ha inizio cos\u00ec la carriera di poeta, grazie anche alla chiamata del Conte di Barcellona."}
{"id": "2435723", "revid": "2730", "url": "https://it.wikipedia.org/wiki?curid=2435723", "title": "Battaglia di Drewry's Bluff", "text": "La battaglia di Drewry's Bluff, anche nota come battaglia di Fort Darling o Fort Drewry, ebbe luogo il 15 maggio 1862, nella Contea di Chesterfield, nell'ambito della campagna peninsulare della guerra di secessione. Cinque navi da guerra dell'Unione, compresa la nave a vapore USS \"Monitor\" e la USS \"Galena\", mentre risalivano il corso del fiume James per testare le difese della citt\u00e0 di Richmond, capitale dei Confederati, incontravano degli ostacoli sommersi e nello stesso tempo vennero sotto il fuoco delle batterie di Drewry's Bluff, che inflissero loro severi danni alla \"Galena\". La marina dell'Unione fu costretta a tornare indietro.\nAntefatto.\nNella primavera del 1862, il generale dell'Unione George B. McClellan lanci\u00f2 un'ambiziosa operazione contro Richmond trasportando le truppe via mare fino a Fort Monroe per farle poi marciare verso nord-ovest su per la Virginia Peninsula. Dopo la battaglia di Yorktown e la ritirata del generale Joseph E. Johnston dalla penisola, soltanto la nave a vapore CSS \"Virginia\" prevenne l'occupazione del basso corso del fiume James e di Norfolk. Quando la guarnigione dei Confederati a Norfolk, venne evacuata il 10 maggio 1862 dal generale Benjamin Huger, l'ufficiale di bandiera della \"Virginia\" Josiah Tattnall, cap\u00ec che la sua nave non avrebbe pi\u00f9 potuto navigare nel tratto di fiume James verso Richmond, cos\u00ec che l'11 maggio essa venne fatta uscire fuori dalla Craney Island per evitarne la cattura. Questo evento apr\u00ec il fiume James ad Hampton Roads, alle scorribande delle cannoniere dell'Unione.\nL'unico ostacolo che proteggeva Richmond da un attacco dal fiume era Fort Darling sul \"Drewry's Bluff\", sulla riva scoscesa del fiume a 10 chilometri dalla citt\u00e0. I difensori confederati, comprendenti marines, marinai, e soldati, erano comandati da Ebenezer Farrand e dal capitano Augustus H. Drewry (il proprietario del terreno in cui operavano) del \"Southside Heavy Artillery\". Gli otto cannoni del forte, comprendenti pezzi di artiglieria da campo e cinque cannoni navali, alcuni salvati dalla \"Virginia\", difendevano il fiume per diversi chilometri in entrambe le direzioni. I cannoni della CSS \"Patrick Henry\" erano piazzati sulla riva del fiume. Attraverso il fiume vennero poi sommersi alcuni relitti di imbarcazioni di piccola taglia, legati fra di loro da alcune robuste catene, rendendo la manovra difficile alle navi nemiche nello stretto fiume.\nBattaglia.\nIl 15 maggio un distaccamento della U.S. Navy, sotto il comando di John Rodgers, risal\u00ec il fiume James da Fort Monroe per vagliare le difese di Richmond. La flottiglia era composta dalle corazzate USS \"Monitor\" (comandata da William N. Jeffers) e USS \"Galena\" (ammiraglia) e USS \"Naugatuck\", e dalle cannoniere USS \"Aroostook\" e USS \"Port Royal\".\nAlle 7:45 le \"Galena\" si avvicin\u00f2 a 500 metri dal forte e cal\u00f2 le ancore, ma prima che Rodgers potesse aprire il fuoco, due mezzi confederati centrarono la nave scarsamente munita di armatura. La battaglia ebbe termine dopo tre ore e durante questo tempo la \"Galena\" rimase pressoch\u00e9 ferma e venne colpita da 45 cannonate. Il suo equipaggio sub\u00ec 14 morti e 10 feriti. Il \"Monitor\" venne colpito diverse volte ma la sua armatura pi\u00f9 pesante resistette ai colpi. Sfortunatamente per il suo equipaggio, i suoi cannoni non potevano sparare abbastanza in alto per raggiungere i cannoni delle batterie Confederate, poste a 40 metri sul livello del fiume. La\" Naugatuck \" venne affondata quando una carica di 50 chilogrammi di esplosivo deflagr\u00f2 al suo interno. Le due cannoniere di legno rimasero in salvo fuori dalla portata dei grandi cannoni, ma il capitano del \"Port Royal\" fu ferito da un tiratore scelto. Alle 11 circa le navi dell'Unione si ritirarono a City Point.\nConseguenze.\nIl massiccio forte sulla scogliera alta e ripida di Drewry aveva fermato l'azione dell'Unione a soli 10 chilometri dalla capitale confederata, con una perdita di 7 morti e 8 feriti. Richmond fu salva. Rodgers rifer\u00ec a McClellan che era fattibile per la Union Navy sbarcare truppe a 15 chilometri da Richmond, ma l'Unione non approfitt\u00f2 mai di questa osservazione.\nDurante la battaglia, il caporale John F. Mackie divenne il primo appartenente al corpo dei Marine a guadagnarsi una Medal of Honor."}
{"id": "2435725", "revid": "124146676", "url": "https://it.wikipedia.org/wiki?curid=2435725", "title": "Jack Atlas", "text": " \u00e8, dopo il protagonista Yusei Fudo, il personaggio principale dell'anime e manga \"Yu-Gi-Oh! 5D's\". Compare anche nella seconda serie di \"Yu-Gi-Oh! Arc-V\", dove ha un ruolo importante.\nIl personaggio.\nNella prima stagione della serie animata, Jack \u00e8 l'antagonista di Yusei. Orgoglioso, testardo, spaccone, arrogante e sicuro di s\u00e9, giovane dotato di importante influenza, \u00e8 un duellante molto abile che gioca basandosi sulla forza, nonch\u00e9 il campione in carica dei duelli, che combatte a bordo della sua Duel Runner bianca. Il Re viene spodestato da Yusei, ma nel finale della storia riconquista il titolo (Yusei non partecipa ai campionati). Jack \u00e8 uno dei cinque Predestinati che salveranno il mondo dal ritorno delle tenebre, infatti sul suo braccio destro \u00e8 impresso un simbolo: le ali del Drago Cremisi. Deve quindi collaborare con Yusei, anch'egli un Predestinato, e gli si ricongiunge dopo la redenzione. Nella seconda serie, si scopre che Jack \u00e8 il discendente del Predestinato Leggendario che, usando il potere del Drago Cremisi, sconfisse il pi\u00f9 temibile Immortale Terrestre, ovvero Nova Rossa. Raggiunge un nuovo stato mentale, lo Spirito Fiammeggiante, che usa in duello.\nMina, Carly e Stephanie (che compare in seguito, nella terza stagione) sono innamorate di Jack, e litigano tra loro per il ragazzo; in particolar modo le prime due, che conoscono bene il giovane da pi\u00f9 tempo, provano per lo stesso sentimenti profondi. Tuttavia, Atlas, come ben sanno Mina e Carly, non \u00e8 interessato a nessuna delle tre, \u00e8 uno spirito indomito. In realt\u00e0, nella versione originale giapponese, Jack stesso ammette nella prima stagione, duellando contro Carly mentre questa \u00e8 una predestinata oscura, di amarla e, pur di non lasciarla perire da sola, era disposto a sacrificarsi con lei pareggiando il duello che poteva ormai facilmente vincere, sebbene ci\u00f2 gli venga impedito dalla stessa Carly.\nCreazione e sviluppo.\nIl character design di Jack \u00e8 di Shuji Maruyama. In un'intervista, Masashi Sat\u014d, artista del manga, ha identificato in Atlas il suo personaggio preferito della serie.\nNel doppiaggio originale, il nome del personaggio viene pronunciato \"Jack Atlus\" o \"Jack Atlas\", stessa lettura, l'ultima, di Kazuki Takahashi. La versione anime tradotta e distribuita dalla 4Kids ha mantenuto la seconda pronuncia per nominare il soggetto.\nStoria.\n\"Yu-Gi-Oh! 5D's\".\nPrima serie.\nJack Atlas, campione in carica dei Duelli Turbo, si esibisce dinnanzi a numerosissimi fan nell'Arena Kaiba, dove disputa le sfide a bordo della sua Duel Runner. Intanto, Yusei Fudo, che vive nel povero quartiere denominato Satellite, progetta di fuggire a Nuova Domino, la ricca citt\u00e0 il cui accesso \u00e8 inviolabile per la gente come lui e dove il ragazzo potr\u00e0 trovare Jack e vendicarsene: Atlas \u00e8 scappato dal quartiere povero rubando la Duel Ranner di Yusei e la carta del Drago Polvere di Stelle, che rappresentava l'unica speranza di fuga per il giovane Fudo e gli altri amici. Riuscito ad accedere a Nuova Citt\u00e0 di Domino, Yusei rivede Jack, che, non essendogli pi\u00f9 utile, vuole restituire la carta; ma Yusei desidera meritarla vincendo un duello contro l'ex amico. Sicuro come sempre, Jack accetta la sfida, e conduce il protagonista nell'Arena Kaiba, dove i due combattono a bordo delle loro Duel Runners. Atlas \u00e8 certo della vittoria, ma qualcosa non va: il simbolo impresso sul suo braccio comincia a bruciare, mentre un sigillo simile inizia a comparire sul corpo del rivale. I ragazzi continuano a duellare, finch\u00e9 appare la figura misteriosa di una creatura, il Drago Cremisi, risvegliata dalla forza sprigionata dai draghi evocati dai contendenti, l'Arcidemone Drago Rosso di Jack e Drago Polvere di Stelle, che Yusei \u00e8 riuscito a far passare dalla sua parte durante la sfida. Yusei crede sia meglio interrompere lo scontro, ma il Re dei Duelli, ignaro di cosa stia succedendo, pensa che l'avversario gli stia giocando un brutto scherzo, e lo minaccia, promettendogli di impartirgli una lezione. Il combattimento dunque prosegue, ma la forza di quella creatura lo interrompe bruscamente, senza che possa esserci un vincitore.\nYusei chiede a Jack spiegazioni sull'emblema che brucia, ma quello rimane in silenzio. Senza che Atlas faccia niente per aiutarlo, il protagonista viene arrestato per aver infranto le regole, essendo entrato a Nuova Domino.\nIl mattino seguente, Jack raggiunge il direttore di Nuova Domino, nonch\u00e9 responsabile dell'immagine del campione, Rex Goodwin, per chiedergli informazioni sul simbolo che ha impresso sul braccio, ma viene subito distratto dal video che l'uomo era intento a visionare: si tratta di una registrazione del duello fra il Re e Yusei. Atlas si accorge che avrebbe perso se l'avversario avesse avuto la possibilit\u00e0 di attuare la sua prossima mossa; \u00e8 furioso, vuole incontrare il rivale per sfidarlo e dimostrare a se stesso di essere il migliore, pur se dovr\u00e0 cercare Yusei nella Struttura, il carcere dove il protagonista \u00e8 tenuto prigioniero e si impegna in alcuni duelli, ricordando le parole offensive, che tuttavia costituivano un valido insegnamento, del vecchio amico, il quale, sconfiggendolo, gli fece notare che la sconfitta subita era dovuta alla mancanza, nel deck di Fudo, di equilibrio, e che la sfida avrebbe potuto avere un esito differente se Yusei avesse creduto nelle sue carte. Goodwin cerca di tranquillizzarlo, dicendogli che nessuno sapr\u00e0 mai del duello, ma Jack \u00e8 deciso a trovare Yusei. Il direttore allora gli spiega che, invece, dovr\u00e0 unire le sue forze a quelle di Fudo. Gli racconta del Popolo delle Stelle, che venerava il Drago Cremisi. Creatasi dall'unione di cinque draghi, tra cui Arcidemone Drago Rosso e Drago Polvere di Stelle, la bestia ha sconfitto le ombre, combattendo contro i demoni. Poi si \u00e8 scomposta in cinque parti, racchiuse in simboli che ora segnano il braccio di altrettanti ragazzi. Questi sono i Predestinati, scelti dal Drago Cremisi per salvare il mondo dal ritorno delle tenebre. Jack e Yusei sono due di loro, ergo dovranno combattere insieme.\nGoodwin organizza la Fortune Cup, un torneo a cui, ufficialmente, partecipano duellanti scelti a caso dalla Kaiba Corporation, ma tramite il quale, in realt\u00e0, il direttore di Nuova Domino vuole riunire i Predestinati, tra cui, sicuramente, Jack; grazie all'evento, Goodwin ha intenzione di confermare i sospetti circa l'identit\u00e0 di altri tre prescelti. Jack vuole assicurarsi che Yusei, tirato fuori dalla Struttura proprio da Goodwin, prenda parte al torneo, e lo raggiunge per restituirgli la carta del Drago Polvere di Stelle, che riprender\u00e0 in caso di vittoria.\nLa Fortune Cup ha inizio. Il Re dei Duelli assiste agli scontri da una torre, insieme a Goodwin e Lazar, responsabile della sicurezza, nonch\u00e9 complice del direttore; il vincitore finale dueller\u00e0 con lui. Jack informa Greiger, l'avversario contro cui Yusei dovr\u00e0 disputare la prima semifinale del torneo, che vuole avere personalmente il piacere di battere Fudo, ma l'interlocutore \u00e8 deciso a vincere il combattimento. Al termine dello scontro, Greiger, sconfitto, rivela pubblicamente, sorprendendo anche Jack, che il suo villaggio venne distrutto da Goodwin, usato dal direttore di Nuova Domino per un esperimento: Rex tent\u00f2 senza successo di risvegliare il Drago Cremisi, devastando cos\u00ec il villaggio; per vendicarsi, Greiger vuole distruggere la torre che ospita Jack, il direttore e Lazar, e vi si lancia contro a bordo della sua Duel Runner, ma Yusei gli impedisce di portare a compimento la feroce intenzione. Tuttavia, uno spuntone si stacca dal veicolo dell'uomo e rompe il vetro della torre, continuando a roteare; Goodwin lo ferma, meravigliando Jack, ed il suo guanto si strappa, mostrando una mano metallica. Il direttore di Nuova Domino manipola il pubblico, facendo credere che Greiger avesse solo avuto un crollo emotivo dovuto alla battaglia appena disputata, e spiega a Jack che le condizioni del suo arto derivano da un incidente successo tempo fa.\nIl vincitore della semifinale raggiunge la torre per parlare con Rex, ed incontra Atlas. Quest'ultimo si \u00e8 accorto che Goodwin lo ha ingannato, di essere divenuto il Re dei Duelli grazie agli incontri truccati dal direttore, il quale lo ha usato per arrivare a Yusei, sospettato di avere uno dei simboli del Drago Cremisi. Tutto inizi\u00f2 nel Satellite, di cui Jack \u00e8 originario. Dopo aver litigato con Yusei, Atlas abbandon\u00f2 il gruppo di amici per diventare un \"lupo solitario\", e, proteggendo la propriet\u00e0, in un'occasione allontan\u00f2 alcuni individui che inseguivano Rally. Questo ringrazi\u00f2 il giovane indifferente e gli chiese di tornare a far parte del gruppo, sostenendo che, nonostante la discussione svoltasi, l'amicizia esistente tra Atlas e Yusei fosse grande. Rimasto solo nella sua tetra e logora dimora, Jack ricevette in seguito la visita di Lazar, il quale si present\u00f2 come il braccio destro del direttore di Nuova Domino, Goodwin, con cui osservava ormai da molto tempo Atlas, avendone notato il talento nei duelli. L'uomo gli fece una proposta: lasciare lo squallore del Satellite per vivere nella ricca citt\u00e0, dove il giovane avrebbe dimostrato le sue capacit\u00e0, ottenuto fama, lusso, agi; le vere origini di Jack sarebbero rimaste sconosciute (oltre a Goodwin e Lazar, solo la manager di Jack, Mina, ne \u00e8 consapevole). Durante la notte, Atlas doveva attraversare il condotto dell'immondizia, oltre il quale si sarebbero fatti trovare Lazar e Goodwin, e portare con s\u00e9 una carta appartenente all'altro ragazzo che aveva le qualit\u00e0 per divenire il migliore, Yusei, ossia quella del Drago Polvere di Stelle, rappresentante l'unica speranza per i vecchi compagni di fuggire dal Satellite. Jack si lasci\u00f2 corrompere, e, approfittando della gratitudine di Rally, attir\u00f2 lo stesso in una trappola, per poi contattare Yusei e avvertirlo del rapimento dell'amico. Yusei si precipit\u00f2 sul posto indicatogli da Atlas, il quale, raggiunto da Fudo, gli offr\u00ec di scegliere se tuffarsi nelle acque agitate per salvare Rally, legato dal corrotto e piazzato su una barca al largo, oppure se dimostrare il suo valore duellando con lui. Per Yusei la scelta era ovvia, e, mentre egli nuotava, Jack gli sottrasse la Duel Runner e la carta del Drago Polvere di Stelle. Cos\u00ec, Atlas abbandon\u00f2 il Satellite per inseguire la gloria. Yusei non si sarebbe comportato come lui, perci\u00f2 Goodwin contatt\u00f2, tra i due ex amici, proprio Jack.\nHa inizio il combattimento tra Jack e Yusei. Il primo pensa che il rivale abbia sempre messo in secondo posto i duelli, come quello dimostr\u00f2 scegliendo di salvare Rally, mentre lui si \u00e8 sacrificato ogni volta per essi; \u00e8 convinto che sia ingiusto che ora il vecchio amico voglia privarlo del suo titolo di campione, ed \u00e8 deciso a vincere. Nel corso del Duello Turbo, lo scontro tra Arcidemone Drago Rosso e Drago Polvere di Stelle risveglia il Drago Cremisi. Goodwin, che, ad insaputa di tutti, \u00e8 il quinto ed ultimo Predestinato, usa i suoi poteri per mostrare una visione ai prescelti, riuniti nell'arena, di conseguenza i duellanti continuano a combattere in un'altra dimensione. In questa, gli sfidanti vedono il Popolo delle Stelle, di cui riconoscono, notando i simboli del Drago Cremisi, i Predestinati; assistono alla futura devastazione del Satellite, e osservano, sul suolo, l'emblema di un ragno. Inoltre, i danni riportati da Jack e Yusei, aggrediti dalle creature vive dell'avversario, sono fisici. In seguito all'ultimo attacco contro Atlas, i due contendenti tornano nell'arena; la Duel Runner dello sconfitto perde l'equilibrio, e il Re deve rinunciare al suo titolo.\nJack viene portato in ospedale, dove incontra Carly, la quale, calatasi nei panni di un'infermiera, nasconde di essere una giornalista in cerca del suo scoop, interessata a rivolgere al giovane alcune domande concernenti le sue vere origini. Intanto, l'agente Trudge si dirige verso l'ospedale per accertarsi come stia Atlas, ma, prima di giungere a destinazione, subisce il morso di un ragno delle ombre, perci\u00f2 la sua mente viene completamente soggiogata dai Predestinati Oscuri. L'uomo sfida Jack, sostenendo di dover spegnere la luce del simbolo impresso sul corpo del ragazzo. Quest'ultimo ha il braccio destro fasciato, ergo chiede a Carly di rimanere al suo fianco per pescare le carte dal deck, un'azione che egli non \u00e8 attualmente capace di compiere. La giornalista \u00e8 entusiasta, e fantastica. Gli sfidanti vengono circondati da fiamme di luce viola, al cui interno le creature prendono vita. Con la sua abilit\u00e0 e la collaborazione di Carly, Atlas batte l'avversario, che sviene, e chiede alla sua alleata di portarlo via dall'ospedale; Carly soddisfa la richiesta del giovane, il quale, nascosto sotto le lenzuola di una barella, si allontana da quel posto, per poi raggiungere l'albergo dove alloggia la giornalista.\nMina trova Trudge, che si risveglia libero dall'ipnosi oscura. La ragazza gli fa vedere al computer portatile la registrazione del duello, immortalata dalle telecamere, e gli fa rendere conto di ci\u00f2 che \u00e8 successo. Ora lei vuole cercare Atlas. Il giovane si trova nella camera d'albergo di Carly, e la sua tutrice lo raggiunge. Le apre la porta la giornalista. Mina le parla arrogantemente e le dice che Jack deve tornare a casa. Quando il ragazzo esce dalla sua stanza, lei gli si avvicina, e con sorriso dolce gli fa la proposta. Ma, dopo aver scoperto l'inganno di Goodwin, non vuole allontanarsi con lei, e la manda via. Decide di rimanere con Carly, con grande gioia di questa. La sua manager, gelosa, se ne va augurandogli di divertirsi con la sua nuova amica e facendo poi una smorfia alla rivale. Una volta che Mina esce dalla camera, Atlas ringrazia Carly per avergli salvato la vita, ma le dice di voler stare un po' da solo, e si richiude nella sua stanza.\nChiuso nella sua stanza, Jack ripensa alla sconfitta contro Yusei, poi lascia l'albergi, senza avvisare Carly. Quando questa lo raggiunge, costringe Atlas a seguirla al Luna Park, sperando di farlo distrarre. Il giovane per\u00f2 non riesce a divertirsi.\nNel momento in cui sente Carly parlare di uno scoop che avrebbe voluto realizzare intervistandolo, si allontana, credendo che la reporter si stia approfittando di lui; ma il ragazzo non sa una cosa: quando ha udito la conversazione della giornalista, lei si era gi\u00e0 pentita per aver pensato al successo mentre il giovane abbisognava di aiuto. Carly capisce che per\u00f2 Atlas, sentendola parlare, ha intuito quelle che erano le sue intenzioni iniziali, e lo raggiunge. Quando si trova insieme a lei, Jack le rivela il suo errore: aver tradito Yusei e gli altri amici per la gloria; aggiunge che Carly pu\u00f2 scrivere di lui se lo desidera, ma l'altra non vuole e lo accompagna nel Satellite.\nAttraversando il cielo scuro del Satellite a bordo di un elicottero personale, Jack, accompagnato da Carly e Mina, riconosce la grande sagoma viola del ragno: infatti, Yusei \u00e8 impegnato in un duello delle ombre contro Kalin Kessler. Prima del tradimento di Atlas, il nemico combatteva insieme a Jack, Yusei e Crow Hogan (un vecchio amico che l'ex Re rivede solo ora): erano i membri di un gruppo che sconfiggeva le altre bande (quelle criminali) del Satellite per trasformarlo in un luogo pi\u00f9 sicuro. La squadra era temuta e conosciuta sotto il nome di Esecutori. Kalin era, in un certo senso, il capo di Jack e degli altri, ma poi la sua sete di potere lo ha corrotto. Il giovane diceva che solo con il dominio assoluto della loro banda il Satellite poteva essere davvero sicuro, ma Atlas, Yusei e Crow non riuscivano pi\u00f9 a stare dalla sua parte; si sono schierati contro di lui cercando di fermarlo. Kessler \u00e8 stato arrestato e ora, divenuto un Predesinato Oscuro, cerca vendetta contro i suoi vecchi compagni.\nIntanto che Jack racconta questa storia alle ragazze che sono con lui, il duello delle ombre prosegue. Subito dopo la sconfitta del protagonista, l'ex Re torna a Nuova Citt\u00e0 di Domino e allontana Carly, volendola preservare da un rischioso coinvolgimento nella lotta contro le tenebre.\nCarly, ad insaputa di Jack, diventa involontariamente una Predestinata Oscura e, rassegnata all'idea, si unisce ai nemici della luce. Atlas sa solo che lei \u00e8 sparita (della ragazza sono rimasti solo gli occhiali, che il giovane porta sempre con s\u00e9), e non si dar\u00e0 pace fin quando non la trover\u00e0. Successivamente, scopre che lei \u00e8 diventata uno dei nemici al cui servizio si trovano gli Immortali Terrestri. Jack, allora, si prefigge l'obiettivo di fermarla, lasciando all'oscuro i compagni sulla vera identit\u00e0 della Predestinata Oscura. Affronter\u00e0 poi Carly in un duello turbo, in cui Jack sarebbe stato, in caso di sconfitta, trasformato in predestinato oscuro mentre in caso di vittoria lei sarebbe morta. Durante la sfida, Jack riesce a far riaffiorare la vera Carly che, per\u00f2, verr\u00e0 posseduta dal suo Immortale Terrestre per proseguire la battaglia. Jack, realizzando di amare la giovane, riesce a concentrare su di s\u00e9 i cinque segni del drago sulla sua schiena, proprio come Yusei contro Kalin, ed evolve il suo Arcidemone Drago Rosso in un drago pi\u00f9 potente con cui pu\u00f2 facilmente ottenere la vittoria. Jack, per\u00f2, sceglie di non far morire Carly da sola e di sacrificarsi distruggendo il suo drago e facendo scendere i Life Points di entrambi a zero. Carly, per\u00f2, riesce ad impedirglielo forzando l'effetto del suo mostro su di s\u00e9 e perdendo il duello, prima di svanire, Carly confessa a Jack di amarlo. La sua perdita provoca molto dolore in Jack, il quale poi affronta Goodwin insieme a Yusei e Crow. Nella lotta la duel runner di quest'ultimo e la sua vengono sbalzate a terra e ci\u00f2 impedisce ad entrambi di proseguire il combattimento, ma restando con un solo Life Point a testa e permettendo, con le loro carte trappola coperte, di aiutare Yusei a ribaltare la situazione e facilitandogli cos\u00ec la rimonta sul nemico, che viene infine sconfitto.\nTempo dopo, Yusei, Jack e Crow portano a compimento la costruzione del ponte Dedalo che collega il Satellite a Nuova Citt\u00e0 di Domino.\nSeconda serie.\nJack, Yusei e Crow, che vivono insieme, si stanno impegnando nella realizzazione di un nuovo motore per le loro Duel Runners. Quando ricevono la visita di Trudge e Mina, Jack e Crow parlano con loro dell'intenzione di partecipare al Grand Prix Mondiale dei Duelli Turbo. Trudge chiede ai ragazzi aiuto per catturare Ghost, un misterioso duellante che costringe le sue vittime a combattere contro di lui, ma, visti gli impegni del trio, Crow respinge la richiesta. In seguito alla sconfitta di Trudge per mano di Ghost, Atlas e compagni notano un'esplosione, e, compreso il coinvolgimento dell'agente, si precipitano all'ospedale. In sella alle loro Duel Runners, intraprendono poi la ricerca del criminale, in cui si imbatte Yusei. Dopo la vittoria che quest'ultimo riporta in duello, Ghost, dall'autostrada, precipita nel vuoto, e la sua Duel Runner esplode. Jack ed i suoi amici scendono per prestargli soccorso, ma presto si rendono conto che Ghost, in realt\u00e0, \u00e8 un robot.\nIn seguito, Jack, Yusei e Crow vengono a sapere della caduta di una lastra di pietra, la cui apparizione, i giovani intuiscono, coincide con la comparsa di Ghost.\nAtlas viene informato da Carly dell'esistenza di una banda di ladri di Duel Runners. Rischia la vita tentando di catturare i criminali, ma si salva grazie ad un membro della banda, che protegge il ragazzo, ricevendo, al suo posto, il colpo di pistola. Trudge accorre sul posto, ed avverte Jack che il suo salvatore \u00e8, in realt\u00e0, Kazama, un agente della sicurezza che si era infiltrato nella banda di ladri. Sentendosi in colpa, Atlas prende in prestito la carta del mostro Synchro di Kazama, per poi dare la caccia a quei delinquenti. Nel nascondiglio dei ladri, affronta un duello con il capo degli stessi, rischiando la vita. Usando la carta di Kazama, ottiene la vittoria, e grazie a lui i criminali vengono arrestati. In seguito, il giovane restituisce il mostro al proprietario.\nJack, Yusei e Crow sono stati invitati a cena da Trudge e Mina, che chiedono loro di ospitare un ragazzo che ha perduto la memoria; questi, per\u00f2, ricevono una risposta negativa. Usciti dal ristorante, i tre duellanti notano un giovane maneggiare la Duel Runner di Atlas, e lo scambiano per un ladro. In realt\u00e0, si tratta di Bruno, il ragazzo di cui Trudge e Mina avevano parlato. Montato sulla sua Duel Runner, Jack nota una maggiore velocit\u00e0 della stessa; il trio permette cos\u00ec a Bruno di restare con loro. Yusei ed il nuovo amico lavorano insieme al nuovo motore, sfruttante le particelle planetarie, e creano un programma, che per\u00f2 viene rubato. Dall'unica impronta lasciata dal ladro, Jack e gli altri risalgono a Lazar. Seguono il medesimo in una fabbrica, dove Lazar consegna il programma a Primo, uno dei tre membri dell'Ordine di Yliaster che hanno preso il posto del direttore Goodwin. Grazie al programma, Primo d\u00e0 vita ad un esercito di Duelbot, affinch\u00e9 invada la citt\u00e0.\nJack, orgoglioso, si rifiuta di usare in duello il debole Guardiano della Fiducia per poter evocare subito il suo Arcidemone Drago Rosso, perci\u00f2 litiga con i compagni, i quali avrebbero voluto che l'amico anteponesse il bene della squadra al proprio. Presto, viene ingiustamente accusato di aver commesso diversi crimini e arrestato. I tre membri dell'Ordine di Yliaster vogliono tuttavia che l'indiziato esca di prigione, di conseguenza provocano l'apertura della porta della cella in cui il ragazzo \u00e8 rinchiuso. Jack rintraccia l'impostore che si spaccia per lui, e ne segue un Duello Turbo, durante cui i danni riportati dai contendenti sono fisici. Il misterioso delinquente usa addirittura lo stesso deck di Atlas, compreso il drago che solo l'ex Re dei Duelli Turbo possiede; rappresenta il vecchio Jack, solitario, il vero campione, a sua detta. Sconfitto, Jack e la sua Duel Runner precipitano, dall'autostrada, in acqua. I tre direttori volevano usare il Predestinato per realizzare il loro progetto, ossia attivare un circuito.\nAtlas si ritrova in una grotta, legato ad una macchina grazie alla quale assiste, da lontano, ai crimini dell'impostore; tuttavia, quando vede che Yusei, Crow e Kazama, i quali cercano di scoprire la vera identit\u00e0 del falso Atlas, sono in pericolo, il giovane, con la forza di volont\u00e0, riesce a liberarsi e a sfuggire, cos\u00ec, al controllo dei tre membri di Yliaster. Segue un duello tra il vero ed il falso Jack, durante cui il primo, avendo compreso il suo sbaglio, utilizza questa volta la carta del Guardiano della Fiducia. I simboli degli altri Predestinati scompaiono dal braccio degli stessi per riunirsi in un unico sigillo, rappresentante la figura completa del Drago Cremisi, sulla schiena di Atlas, nel cui deck compare Drago Maestoso, una delle creature con cui Jack fonde il suo Arcidemone Drago Rosso, per poi sconfiggere l'avversario, che si scopre essere un altro robot. Intanto, un frammento del circuito che interessa ai membri dell'Ordine di Yliaster si \u00e8 attivato.\nIl nuovo motore aumenta la velocit\u00e0 delle Duel Runners. La squadra con cui Jack parteciper\u00e0 al torneo si chiama Team 5D's.\nNel corso di un duello non ufficiale con Yusei, Andre, appartenente al Team Unicorn, usa un Power Deck per studiare l'avversario. Il primo incontro del Grand Prix Mondiale dei Duelli Turbo vede scendere in campo proprio il Team 5D's ed il Team Unicorn; inizialmente, la squadra avversaria \u00e8 rappresentata da Andre, contro il quale il Team 5D's sceglie di far combattere Jack, anch'egli possessore di un Power Deck. Tuttavia, nel corso del duello Atlas ed i suoi compagni capiscono che, nell'incontro con Yusei, Andre aveva usato di proposito un altro mazzo di carte, che il suo, in realt\u00e0, \u00e8 un anti Power Deck. Jack dimostra ugualmente di essere un abile duellante, sorprendendo gli avversari, ma alla fine viene sconfitto. A causa di un difetto della sua Duel Runner, fa un incidente, ma, nonostante rimanga gravemente ferito, riesce a raggiungere la sua squadra per consegnare la fascetta del team, prima che questo perda tutti i segnalini di velocit\u00e0 conquistati da Atlas ed intanto guadagnati da Andre. Jack, accompagnato da Carly, Mina e Stephanie, viene ricoverato, ma raggiunge i compagni mentre Yusei sta duellando.\nLa seconda squadra che il Team 5D's deve affrontare \u00e8 il Team Catastrofe. Dopo la vittoria di Crow, Jack batte Nicolas, assicurando il trionfo della sua squadra, che non deve, perci\u00f2, sconfiggere l'ultimo membro rimasto del team avversario.\nI Duelbot, guidati da Primo, invadono la citt\u00e0. Jack, insieme a Kazama, affronta e sconfigge quelli in cui si imbatte. Raggiunge Yusei quando questo ha vinto il duello con Primo. Intervengono Jakob e Lester, i quali, insieme al perdente, sono gli Imperatori dell'Ordine di Yliaster. Fatte le loro presentazioni a Jack e gli altri, Jakob rivela di condizionare, insieme agli alleati, l'umanit\u00e0 tramite i potenti, per condurla sulla retta via, e la volont\u00e0 di modificare il futuro, in quanto l'Ener D scoperta dal professor Fudo, il padre di Yusei, porter\u00e0 distruzione; in passato, gli Imperatori di Yliaster avevano cercato di annientare la citata forza manovrando Roman Goodwin, che aveva dato vita all'incidente conosciuto come Inversione Zero, ma l'Ener D non \u00e8 scomparsa, perci\u00f2 il trio mira adesso a raggiungere il suo obiettivo distruggendo Nuova Citt\u00e0 di Domino. Jakob suggerisce a Jack ed i suoi amici di progredire nel Grand Prix, se vogliono incontrare gli Imperatori, i quali parteciperanno al torneo; poi scompare insieme a Lester e Primo.\nGreiger fa un incubo, in cui Jack rimane vittima del suo stesso potere, attaccato da Arcidemone Drago Rosso. Contatta Yusei, il quale, insieme allo scettico Jack, raggiunge l'uomo in Per\u00f9, nella terra di Nazca. Max, il fratellino di Greiger, \u00e8 un ammiratore di Atlas, e lo considera il Re dei Duelli Turbo: quando Jack perse il titolo di campione, l'anima del bambino alimentava l'Immortale Terrestre Chacu Challhua. Durante la loro conversazione, Greiger cerca di convincere Jack a cambiare il suo metodo di combattimento, ma l'interlocutore, che gi\u00e0 ne stava cercando uno nuovo, era giunto alla conclusione che il suo, basato sulla forza, andasse solo rafforzato. Greiger sfida allora Atlas, sperando di poterlo dissuadere. Mentre Yusei e gli altri accendono le torce che illuminano le linee di Nazca in cui \u00e8 imprigionato Chacu Challhua, affinch\u00e9 esse costituiscano il perimetro della strada da percorrere con le Duel Runners, Max parla con il suo idolo, da lui paragonato alla divinit\u00e0 locale; gli mostra poi il suo Power Deck, chiedendone una valutazione, che risulta positiva. Greiger vuole che sia proprio Max a duellare con Jack, il quale viene convinto ad accettare, nonostante si interroghi sul motivo per cui sia stato coinvolto nella farsa. Max, seduto accanto al fratello, che guida la Duel Runner, usa carte che prima Atlas non aveva visto nel deck avversario, ed inoltre ha uno sguardo differente. Nel corso della sfida, il sogno di Greiger si avvera, e Max rivolge Arcidemone Drago Rosso contro il Predestinato, che fa un incidente con la moto, la quale fuoriesce dal perimetro della strada, causando la squalifica di Jack. Greiger non voleva umiliare Atlas, ma quest'ultimo si allontana a bordo della sua Duel Runner. Jack riflette sul possibile andamento del duello con Max, sul fatto che, se il combattimento fosse proseguito, lui avrebbe perso; ma subito si ricrede, convincendosi che avrebbe trionfato. Presto, giunge presso un villaggio, dove incontra un vecchio, il quale gli spiega che tutti gli abitanti sono fuggiti a causa del Demone Cremisi, uno spirito malvagio di cui Greiger aveva parlato con Jack. Il ragazzo nota una sagoma, e, inseguendola, torna dal vecchio, che, posseduto, si presenta come il servitore del Demone Cremisi. Quest'ultimo aggiunge che il suo padrone \u00e8 in grado di esaudire i desideri, e Jack chiede un potere talmente grande da permettergli di sconfiggere chiunque; l'interlocutore del ragazzo, allora, abbandona il corpo del vecchio, e si fa seguire da Atlas, ipnotizzandolo. Intanto, Greiger si rende conto che lui ed il fratellino sono stati manovrati da qualcuno che voleva arrivare a Jack. In seguito, Atlas, sotto ipnosi, raggiunge la cima del tempio costruito da Greiger, e, sotto gli occhi di Max, sprofonda all'interno della costruzione; avvisati dal bambino, Yusei e gli altri corrono a cercare l'amico. Rinsavito, Jack si ritrova di fronte ad una sagoma fiammeggiante, il servitore del Drago Cremisi, il quale gli spiega che, perch\u00e9 l'umano ottenga il potere chiesto al Demone Cremisi, che si trova da qualche parte del tempio, deve sottoporsi ad un rito, consistente in un duello che, se Atlas vincer\u00e0, permetter\u00e0 allo stesso di realizzare il suo desiderio. Ancora ipnotizzato, Jack accetta. Risvegliatosi, scopre che, in caso di sconfitta, il Demone Cremisi si impossesser\u00e0 del suo corpo per raggiungere i propri scopi, che la creatura demoniaca lo ha scelto per la sua personalit\u00e0, di conseguenza il servitore ha influenzato Greiger e Max per arrivare a lui, e che i suoi amici, presenti durante il combattimento, verranno sacrificati al Demone Cremisi qualora perder\u00e0 il duello; vuole interrompere la sfida, tuttavia non \u00e8 possibile: il Demone Cremisi vuole il corpo di Jack. Greiger ricorda che il Demone Cremisi non \u00e8 altri che Nova Rossa, il pi\u00f9 pericoloso Immortale Terrestre, che venne sconfitto millenni prima degli altri dal Predestinato Leggendario, il quale, prendendo potere dal Drago Cremisi, us\u00f2 lo Spirito Fiammeggiante per imprigionare il nemico nelle linee di Nazca. Durante il duello, Jack si ostina inizialmente ad usare la forza, ripetendo la stessa strategia, che per\u00f2, come egli stesso sa in anticipo, si ritorce contro di lui, a causa di una precisa combinazione di carte usata dall'avversario; ma poi comincia a duellare in modo diverso, mettendo in difficolt\u00e0 lo sfidante, e sentendo nel frattempo uno spirito combattivo diverso. Comparso il Drago Cremisi, il Predestinato riesce ad evocare lo Spirito Fiammeggiante, dimostrando di essere l'erede del Predestinato Leggendario, e, cosa mai vista prima, effettua una doppia combinazione, fondendo Arcidemone Drago Rosso, mostro Synchro, con altri due Tuner, per evocare una creatura di dodicesimo livello; assorbe Nova Rossa in una carta bianca, e cos\u00ec convoca Drago Nova Rossa. Jack batte il servitore del Demone Cremisi; il tempio crolla, ma Atlas ed i suoi amici vengono salvati dal Drago Cremisi. Quest'ultimo non \u00e8 altri che la divinit\u00e0 alla quale Max paragona Jack.\nJack ed i suoi amici convincono Lazar a dire loro quanto egli sappia di Yliaster, e vengono cos\u00ec a sapere che i tre Imperatori ricevettero una telefonata; scoprono che ad effettuarla fu l'Ener D Express, azienda che ha una partnership con la Bolger &amp; Company sullo sviluppo dei motori delle Duel Runners. Quando Yusei, che era riuscito ad entrare nella sede della societ\u00e0, sta per tornare da una dimensione spazio-temporale, il segno sul braccio di Jack guida il possessore verso l'oceano, presso cui l'amico appare. Nel cielo, i Predestinati vedono un'isola galleggiante, dove, a detta di Yusei, si trova l'ultimo Reattore Ener D: esso, avvisa l'amico di Jack, costituir\u00e0 un pericolo per Nuova Domino. L'Ener D Express, come aveva scoperto Yusei, stava lavorando al progetto Infinity, grazie a cui Yliaster pu\u00f2 modificare la storia; Jack e gli altri si recano presso la sede dell'azienda, ma questa, insieme al personale, \u00e8 stata cancellata dagli Imperatori in seguito alla scoperta di Yusei. Atlas e gli altri Predestinati, che non sono stati rimossi dalla storia, intuiscono di essere utili al progetto di Yliaster.\nJack e Crow raggiungono l'Arena Kaiba per assistere al duello dimostrativo, organizzato da Lazar, del team Ragnarok, che partecipa al Grand Prix Mondiale dei Duelli Turbo; i membri di questa squadra sono conosciuti per il possesso delle tre Divinit\u00e0 Aesir. Tra i tanti presenti, Dragan sceglie Jack come suo avversario. La collusione tra Arcidemone Drago Rosso e Thor Signore degli Aesir sta per distruggere l'arena, mettendo in pericolo gli spettatori, perci\u00f2 Lazar interrompe il duello.\nCome spesso accade, Jack \u00e8 il primo della sua squadra a scendere in campo contro il Team Taiyo. Sconfigge Yoshizo, ma nel secondo turno, constatando che Jinbei, come il precedente avversario, sta cercando di mandare il duello per le lunghe, decide di farsi sostituire da Crow, che con i suoi attacchi veloci potrebbe dare una mossa al combattimento. Perci\u00f2, attua una mossa, grazie alla quale intende azzerare i Life Points propri e del contendente; quest'ultimo, tuttavia, si difende, e solo il punteggio di Jack subisce danni. Crow prende il posto di Atlas. Lo scontro termina con la vittoria del Team 5D's.\nPrima del duello tra le due squadre, il Team 5D's e il Team Ragnarok si incontrano. Anche i membri dell'ultimo citato riescono a vedere, come i Predestinati, l'isola galleggiante, grazie ai poteri conferiti loro dalle Divinit\u00e0 Aesir. Sono a conoscenza della minaccia rappresentata da Yliaster, ma non vedono un alleato nel Team 5D's, di cui fa parte Yusei, ovvero il figlio di colui che a loro detta scaten\u00f2 l'Inversione Zero; perci\u00f2, l'incontro del torneo decider\u00e0 quale tra le due squadre avr\u00e0 il diritto di combattere contro gli Imperatori. Dragan spiega a Jack il motivo per cui lo avesse scelto tra tanti avversari durante il combattimento dimostrativo: per ricevere il denaro necessario a salvare la vita del padre, accett\u00f2 l'offerta di Lazar, il quale, per volont\u00e0 di Rex Goodwin, gli chiese di perdere apposta un Duello Turbo contro l'allora campione Jack in cambio di soldi. Nel corso di quel duello, Dragan venne attaccato dal superbo Atlas, ma fu costretto a non giocare come sapeva e a subire la sconfitta. Adesso, vuole risolvere questo conto in sospeso. La sfida che vede protagonisti Jack e Dragan \u00e8 la prima disputata dalle loro squadre. Si svolge un incontro ad alto livello, durante cui i danni riportati dai duellanti sono reali, a causa di Thor Signore degli Aesir; Atlas sfrutta la nuova condizione mentale raggiunta, lo Spirito Fiammeggiante, e presto trionfa. L'avversario, adesso, accetta la sconfitta. Jack perde il secondo duello, contro Brave, ma, alla fine, il Team 5 D's vince, divenendo la squadra finalista che affronter\u00e0 il Team Mondo Nuovo, composto dai tre Imperatori di Yliaster.\nPrima della sfida finale del Grand Prix Mondiale dei Duelli Turbo, la squadra di Jack e quella di Yliaster si incontrano. Cos\u00ec, Atlas ed i suoi amici vengono a conoscenza del nome della struttura situata sull'isola galleggiante, la Fortezza del Destino. Durante l'incontro tra i due team, i danni subiti dai duellanti sono reali. I primi ad affrontarsi sono Jack e Lester. Atlas usa lo Spirito Fiammeggiante e Drago Nova Rossa, vincendo facilmente, anche contro Primo. Scende in campo Jakob, il quale, grazie al sacrificio voluto dai suoi alleati, \u00e8 ora in grado di battere l'avversario, come stabilito precedentemente insieme agli altri Imperatori: infatti, Macchina Imperatore Granel, capace di assorbire i mostri Synchro, cattura Drago Nova Rossa. Svenuto, Jack, accompagnato da Carly, Mina e Stephanie, viene ricoverato; Crow subisce lo stesso destino, perci\u00f2 spetta a Yusei sconfiggere Jakob, il quale rivela che, nel futuro da cui proviene, assistette al caos generato dai mostri Synchro, ad un'invasione degli Imperatori Macchina che cancell\u00f2 quasi completamente il genere umano. Unendosi a Primo e Lester, adesso Jackob si trasforma in Aporia: questo si un\u00ec a Z-one e agli altri soli tre sopravvissuti per formare l'Ordine di Yliaster, che intendeva creare un futuro migliore, ma giunse l'ora della sua morte; prima di soccombere, il vecchio chiese a Z-one, unico rimasto in vita, di scomporlo in tre corpi, basandosi sulle altrettante et\u00e0 disperate del morente, e fu cos\u00ec che vennero creati il bambino Lester, il giovane Primo e il vecchio Jackob. Mentre il duello tra Yusei e Aporia si sposta lungo le strade cittadine, Jack e Crow raggiungono l'amico; anche grazie alla carta lasciatagli da Atlas, usando Drago Nova Rossa, Yusei sconfigge il nemico. Il Team 5D's vince cos\u00ec il Grand Prix Mondiale dei Duelli Turbo. Nonostante la sconfitta di Aporia, il circuito si completa a causa dell'ultimo combattimento, cos\u00ec, come pianificava il nemico, la tanta energia accumulata attrae la Fortezza del Destino, che squarcia il cielo di Nuova Domino, su cui la struttura si abbatter\u00e0. Jack ed i suoi amici scoprono che sull'isola galleggiante si trova un Reattore Ener D la cui ruota gira in senso contrario, annullando l'Ener D che alimenta Nuova Domino; inoltre, l'isola non \u00e8 altri che la futura Nuova Domino, completamente distrutta nel futuro apocalittico descritto da Aporia. Solo le Duel Runners dei Predestinati e del Team Ragnarok, causa i poteri del Drago Cremisi e delle Divinit\u00e0 Aesir, funzionano ancora, nonostante vengano alimentate dall'Ener D; cos\u00ec, in una corsa contro il tempo, mentre i cittadini evacuano per sfuggire allo schianto della struttura contro Nuova Domino, Jack e gli altri Predestinati, insieme a Bruno, sfruttano il ponte creato dalle Divinit\u00e0 Aesir, collegante il vecchio Reattore Ener D e la Fortezza del Destino, per giungere sull'isola galleggiante ed arrestare la pericolosa struttura.\n\"Yu-Gi-Oh! Arc-V\".\nNell'alternativa Dimensione Synchro, i Superiori vivono nel lusso sfrenato, mentre i poveri Comuni lottano ogni giorno per sopravvivere e vengono trattati indegnamente. Jack Atlas era un Comune, ma vincendo il Torneo dell'Amicizia, durante il quale si disputano solamente duelli turbo e a cui partecipano ed assistono insieme Superiori e Comuni, \u00e8 diventato un idolo ed acquistato privilegi. Agli occhi di Crow Hogan e gli altri Comuni, Jack \u00e8 un traditore che si comporta come un Superiore, essendo ormai tale.\nInizia il Torneo dell'Amicizia. Come di consueto, ad aprirlo sar\u00e0 un duello dimostrativo contro l'imbattibile campione Jack, che garegger\u00e0 ancora, successivamente, con il vincitore della competizione. Jean-Michel Roget, responsabile della sicurezza, propone che a combattere sia Yuya (il protagonista della nuova serie): l'uomo vuole mettere fuori gioco il ragazzino proveniente da un'altra dimensione, avendo visto in lui un ostacolo ai suoi loschi piani. Jack sconfigge facilmente l'avversario, il quale perde momentaneamente fiducia in se stesso.\nJack assiste dal suo trono a tutti i duelli del torneo. Yuya tenta di cambiare la situazione della citt\u00e0, dichiarando pubblicamente che non c'\u00e8 in realt\u00e0 nulla di amichevole in questa competizione, i perdenti della quale vengono costretti a lavorare nella discarica cittadina; ma a Superiori e Comuni non interessa: questa, riflette Jack, \u00e8 la realt\u00e0 cui sono abituati, quelli prestano ascolto solo ad un vincitore.\nIntanto Roget, in realt\u00e0 proveniente dalla Dimensione Fusione, pianifica la conquista della citt\u00e0, ergo di eliminare il Re dei Duelli: Jack.\nPotere.\nIl potere di Jack, che deriva dal simbolo del Drago Cremisi, impresso sul braccio del giovane, permette al possessore di trattenere le anime, che verrebbero rubate da un Immortale Terrestre: sfruttandolo, Jack salva alcuni bambini nel corso del duello tra Yusei e Roman.\nJack possiede anche il potere dello Spirito Fiammeggiante: Atlas \u00e8 il discendente del Predestinato Leggendario, colui che aiut\u00f2 il Drago Cremisi a sconfiggere Drago Nova Rossa.\nAccoglienza e impatto culturale.\nJack Atlas \u00e8 un personaggio popolare all'interno del franchise di \"Yu-Gi-Oh!\", nonch\u00e9 modello per cosplayers e duellanti: il suo deck \u00e8 stato riprodotto per il fortunato gioco di carte, che gli ha anche dedicato un cofanetto da collezione.\nAlla Duel Opera, durante l'edizione del 2020 della Jump Festa, Takanori Hoshino, il doppiatore originale di Jack, ha prestato la voce al personaggio nel duello, da Atlas perso, contro Yusei, egualmente doppiato dal vivo.\nQuello di Jack Atlas risulta il ruolo pi\u00f9 importante interpretato da Takanori Hoshino.\nSage Ashford di CBR ha dato al deck di Jack l'ottavo posto nella classifica dei dieci migliori mazzi della serie \"Yu-Gi-Oh! 5D's\". An Nguyen ha messo a confronto Jack Atlas con Seto Kaiba. Il primo, recensisce, \u00e8 il nuovo antieroe consegnato dal franchise ai fans, anch'egli duellante di prim'ordine con un altrettanto mazzo. Nguyen ricalca anche la differenza con Chazz Princeton, definendo Atlas il \"vero affare\", il quale, duellando con stile, estro ed abilit\u00e0 strategica, si \u00e8 rivelato molto pi\u00f9 che una copia di Kaiba. Il commentatore indaga pure circa chi, tra Jack e Seto, otterrebbe la vittoria in un duello. Hayley Andrews ha, inoltre, classificato Atlas decimo tra i peggiori amici nel panorama dell'animazione giapponese, riepilogando come si sia lasciato sedurre da promesse di potere e privilegi, per cui ha tradito Yusei, un tempo suo grande amico, costringendolo a scegliere tra la propria persona e la vita dell'amico Rally, nonch\u00e9 rubandogli la moto e la carta pi\u00f9 potente mentre il proprietario era impegnato nel salvataggio."}
{"id": "2435726", "revid": "256896", "url": "https://it.wikipedia.org/wiki?curid=2435726", "title": "Sinagoga di via dei Ramaglianti", "text": ""}
{"id": "2435728", "revid": "76963", "url": "https://it.wikipedia.org/wiki?curid=2435728", "title": "Masafumi Got\u014d", "text": "\u00c8 il chitarrista ritmico e principale compositore delle canzoni del gruppo j-rock Asian Kung-Fu Generation.\nBiografia.\nMasafumi ha incontrato i suoi attuali compagni di band Kensuke Kita e Takahiro Yamada in un club musicale della \"Kanto Gakuin University\". I tre formarono gli Asian Kung-Fu Generation nel 1996, con il batterista Kiyoshi Ijichi che si un\u00ec alla band poco dopo. Come principale compositore del gruppo, a Got\u014d \u00e8 riconosciuto il concepimento della maggior parte dei loro testi, ma egli ha una forte tendenza a dividere i rendimenti della composizione equamente tra i compagni di band. Il suo stile canoro alterna spesso melodie dolci cantate ad urla forti e aspre. Masafumi \u00e8 laureato in Economia; le sue band preferite sono Weezer, Number Girl, Teenage Fanclub e Eastern Youth.\nNel 2010, Got\u014d ha aperto un'etichetta musicale, \"only in dreams,\" mentre nel 2012 ha avviato un progetto solista con la pubblicazione del singolo \"Lost\", sotto lo pseudonimo Gotch. Nel 2014 \u00e8 uscito il suo album di debutto come solista, \"Can't Be Forever Young,\" seguito nel 2016 da un secondo album, \"Good New Times\"."}
{"id": "2435734", "revid": "81195", "url": "https://it.wikipedia.org/wiki?curid=2435734", "title": "Lone pair", "text": ""}
{"id": "2435736", "revid": "110232450", "url": "https://it.wikipedia.org/wiki?curid=2435736", "title": "Fegeo (Eneide)", "text": "Fegeo \u00e8 il nome di almeno due personaggi dell'\"Eneide\" di Virgilio.\nIl mito.\nIl nome \"Fegeo\" ricorre tre volte nel poema. Il poeta assegna questa forma onomastica a uno dei servi di Enea, incaricati di premiare i partecipanti ai giochi funebri di suo padre Anchise, svoltisi in Sicilia. Questi fatti sono narrati nel libro V. Il poema latino nella sua seconda esade (libri VII-XII) narra la guerra scoppiata nel Lazio, che vede da una parte i troiani di Enea coi loro alleati e dall'altra gli italici guidati dal re rutulo Turno, e tra le vittime menziona due troiani uccisi da Turno di nome Fegeo: il primo nel libro IX, l'altro nel XII. Il servo di Enea presentato nel libro V potrebbe essere dunque una delle due vittime. A tal riguardo \u00e8 da notare che con questo nome \u00e8 ricordato un altro personaggio nell\"'Iliade\", un guerriero, per l'appunto, troiano, figlio del sacerdote Darete (egli viene ucciso durante i combattimenti contro gli Achei). \nNel poema virgiliano il Fegeo del libro IX cade per mano di Turno quando questi penetra nel campo troiano: egli tenta di fuggire, ma la lancia del nemico lo raggiunge dopo aver trapassato lo scudo. Il secondo Fegeo muore nell'ultima battaglia, e si dimostra molto pi\u00f9 coraggioso dell'altro: affronta spontaneamente Turno, mettendolo anche in seria difficolt\u00e0. Il re rutulo riesce alfine a riprendersi, e taglia la testa al suo nemico, lasciandone il busto sul terreno intriso di midollo."}
{"id": "2435740", "revid": "24885605", "url": "https://it.wikipedia.org/wiki?curid=2435740", "title": "OS2U Kingfisher", "text": ""}
{"id": "2435749", "revid": "952119", "url": "https://it.wikipedia.org/wiki?curid=2435749", "title": "Kensuke Kita", "text": "\u00c8 il chitarrista principale e seconda voce del gruppo j-rock Asian Kung-Fu Generation. Kensuke ha incontrato i compagni di band Masafumi Got\u014d e Takahiro Yamada in un club musicale della \"Kanto Gakuin University\". I tre formarono gli Asian Kung-Fu Generation nel 1996, con il batterista Kiyoshi Ijichi che si un\u00ec poco dopo. Mentre originariamente si limitava alla seconda voce, Kensuke ha avuto l'opportunita di cantare come leader la canzone \"Uso to Wonderland\", il B-side del primo singolo di successo della band, \"World Apart\". Egli \u00e8 laureato in Economia e le sue band preferite sono Radiohead, Manic Street Preachers, XTC e Supergrass."}
{"id": "2435753", "revid": "15756", "url": "https://it.wikipedia.org/wiki?curid=2435753", "title": "Capitale agrario", "text": "Il capitale agrario o capitale di esercizio, in economia agraria, \u00e8 uno dei quattro fattori della produzione agraria. Comprende l'insieme dei beni materiali e immateriali ottenuti dall'accantonamento di redditi prodotti da precedenti cicli o da altre attivit\u00e0 produttive e reinvestiti nell'azienda. A differenza del capitale fondiario, il capitale agrario non \u00e8 incorporato stabilmente nella terra nuda, pertanto si intende come capitale mobile. Il capitale agrario \u00e8 perci\u00f2 composto da tutti i fattori produttivi che non si identificano nel capitale fondiario, nel lavoro e nel fattore imprenditoriale. Per terra nuda si intende terreni non coltivati. \nFigure economiche e remunerazione.\nLa figura economica che apporta il capitale agrario \u00e8 il capitalista, a cui spetta la corresponsione di un interesse come remunerazione. Fatta eccezione per alcune realt\u00e0 locali, la figura economica del capitalista puro nel settore agricolo \u00e8 poco frequente, in quanto con lo sviluppo economico i capitali mobili si indirizzano prevalentemente nel settore secondario e terziario. Pertanto, in condizioni ordinarie il capitalista si identifica in persone fisiche o giuridiche che apportano anche il fattore imprenditoriale e l'interesse rappresenta un costo implicito che si incorpora nel reddito netto dell'imprenditore concreto.\nNella realt\u00e0 economica italiana, l'ampia diffusione delle figure del coltivatore diretto e, pi\u00f9 recentemente, dell'imprenditore agricolo a titolo principale, hanno fatto s\u00ec che la figura del capitalista si identifichi, almeno parzialmente e nella maggior parte dei casi, con l'imprenditore. Storicamente, l'azienda di tipo capitalistico con separazione tra le figure economiche concrete del capitalista e dell'imprenditore, ha trovato una certa diffusione in alcune aree dell'Italia settentrionale. \nCasi particolari si riscontrano nei contratti agrari che comportano lo scorporo della figura imprenditoriale in due soggetti fisici distinti (mezzadria, colonia parziaria non appoderata e soccida). In questi casi, all'apporto del capitale agrario concorrono entrambi gli imprenditori concreti, con forme di ripartizione che variano secondo la tipologia di contratto.\nUn altro aspetto che caratterizza la configurazione della persona economica del capitalista nel settore agricolo deriva dalla sostanziale debolezza strutturale dell'impresa agraria sotto l'aspetto finanziario in un contesto di sviluppo economico. L'introduzione di capitali nel settore agricolo, in una prima fase, si configura fondamentalmente in forme di capitalizzazione del lavoro che coinvolgono per lo pi\u00f9 il capitale fondiario. L'incremento del capitale agrario, invece, deriva principalmente dalla conversione di capitali monetari. La capacit\u00e0 del settore agricolo di produrre capitali investibili in una fase di crescita economica, in generale, \u00e8 modesta se rapportata alla necessit\u00e0 di innovazione tecnica e di surrogazione parziale dei fattori \"terra\" e \"lavoro\", perci\u00f2 una parte non trascurabile del capitale di esercizio nel settore agrario deriva da capitali provenienti da altri settori economici. Le politiche agrarie, per la particolare situazione di debolezza del settore, hanno promosso la crescita della consistenza del capitale agrario, attraverso interventi strategici come, ad esempio, la regolamentazione del credito agrario e il finanziamento pubblico in conto capitale o in conto interessi degli investimenti.\nSuddivisione.\nPer convenzione, il capitale agrario si suddivide nei seguenti aggregati:\nStrumenti di scorta.\nSono strumenti di scorta i beni materiali soggetti a logorio parziale, impiegati perci\u00f2 in pi\u00f9 cicli produttivi e suscettibili di reintegra. Per le caratteristiche intrinseche si suole ripartire gli strumenti di scorta in due aggregati:\nL'aggregato \"macchine e attrezzi\" comprende le macchine motrici (trattrici e macchine motrici a punto fisso), le macchine operatrici (macchine per la lavorazione del terreno, per la semina, per la raccolta, per l'irrigazione, per la concimazione, ecc.) e gli attrezzi e materiali a logorio parziale (es. vanghe, cesoie, zappe, ecc.). Sono esclusi da questo aggregato tutti i beni a logorio totale, attrezzi o materiali, il cui impiego esaurisce l'utilit\u00e0 economica nell'ambito del ciclo produttivo. A titolo d'esempio, il telo di tessuto non tessuto impiegato per la pacciamatura rientra nell'aggregato \"macchine e attrezzi\" in quanto utilizzabile in pi\u00f9 cicli produttivi, mentre un film plastico rientra nel capitale circolante in quanto difficilmente \u00e8 recuperabile al termine del ciclo produttivo. \nL'aggregato \"bestiame\", tradizionalmente indicato anche come \"scorte vive\", comprende gli animali impiegati nell'ambito dell'attivit\u00e0 produttiva dell'azienda. Sono perci\u00f2 esclusi gli animali presenti nell'azienda per fini non economici, come il cane o il gatto, la cui detenzione risponde prevalentemente a scopi di natura affettiva. Sia pure in misura marginale, sono invece computati nella costituzione del capitale di esercizio gli animali da cortile (es. polli, ovaiole, anatre, ecc.), in quanto i loro prodotti concorrono alla composizione della produzione vendibile anche quando sono destinati all'autoconsumo. Va detto che gli animali tipicamente considerati \"da compagnia\" possono contribuire in misura indiretta alla funzionalit\u00e0 dell'azienda agraria: si pensi, ad esempio, alla funzione svolta dal cane da guardia o dal cane pastore o dal gatto in qualit\u00e0 di predatore di animali dannosi (topi, arvicole, talpe). In letteratura, tuttavia, non si fa menzione sul ruolo di questi animali come fattori produttivi. Per tradizione il bestiame \u00e8 suddiviso, sotto l'aspetto funzionale, in \"bestiame da reddito\" e \"bestiame da lavoro\". Nei sistemi ad agricoltura avanzata, tuttavia, tale distinzione ha ormai una validit\u00e0 storica, per la scomparsa o per il ruolo del tutto marginale della trazione animale.\nProdotti di scorta.\nSono \"prodotti di scorta\" i beni materiali a logorio totale sottratti alla produzione vendibile da precedenti cicli produttivi e accantonati allo scopo di essere impiegati come fattori produttivi variabili per il ciclo produttivo corrente. Concettualmente sono beni che hanno la stessa identit\u00e0 di quelli che compongono il capitale circolante, tuttavia non concorrono alla composizione del capitale di anticipazione in quanto provengono dalla stessa azienda. Si tratta di un insieme eterogeneo di fattori che presentano un grado pi\u00f9 o meno marcato di surrogabilit\u00e0 e, quindi, impiegati in sostituzione totale o parziale di beni materiali altrimenti acquistati nel mercato. Per tradizione i prodotti di scorta si identificano nelle seguenti categorie:\nI prodotti di scorta non vanno confusi con i reimpieghi propriamente detti, in quanto la loro prerogativa \u00e8 di quella di costituire una scorta accantonata nel ciclo o nei cicli precedenti e, quindi sottratta da redditi precedenti. I reimpieghi sono invece prodotti aziendali che vengono realizzati e trasformati nel ciclo produttivo corrente. A titolo d'esempio, il foraggio prodotto e reimpiegato nella stessa annata non va computato in quanto il suo valore di trasformazione \u00e8 parte integrante della produzione vendibile. Al contrario, il foraggio prodotto e accantonato come scorta per l'annata successiva \u00e8 a tutti gli effetti un capitale reinvestito da remunerare con un interesse. Ai fini della compilazione del bilancio, pertanto, si considera la consistenza all'inizio dell'annata al netto delle variazioni, in positivo o in negativo, intervenute nel corso dell'annata di riferimento.\nI prodotti di scorta non vanno altres\u00ec confusi con i mezzi tecnici di provenienza extraziendale nel caso si tratti sia di beni della stessa natura sia di beni surrogabili, in quanto fanno parte del capitale circolante e vanno perci\u00f2 computati nel capitale di anticipazione. Ad esempio, i mangimi e i foraggi di provenienza extraziendale non sono un prodotto di scorta in quanto non sono accantonati da produzioni precedenti, bens\u00ec acquistati con l'impiego del capitale di anticipazione. Lo stesso dicasi per le sementi selezionate e per i concimi (beni surrogabili) acquistati nel mercato.\nIn passato i prodotti di scorta avevano un'incidenza non trascurabile sul complesso del capitale agrario, dato il carattere polivalente degli ordinamenti produttivi delle aziende agricole e il forte ricorso all'autoproduzione di mezzi tecnici reimpiegabili (sementi, concimi organici, granella di cereali, ecc.). Nelle moderne aziende agrarie l'entit\u00e0 dell'impiego dei prodotti di scorta si \u00e8 fortemente ridimensionato perci\u00f2 in alcune realt\u00e0 la consistenza dei prodotti di scorta \u00e8 marginale se non nulla. Si pensi, ad esempio, ad un'azienda specializzata nelle produzioni vegetali: per l'assenza dell'allevamento questa azienda non produce foraggi, lettimi ed effluenti zootecnici, ma neppure sementi, in quanto \u00e8 ordinario l'acquisto di sementi selezionate sul mercato.\nCapitale di anticipazione.\nIl capitale di anticipazione \u00e8 l'importo monetario anticipato nel corso dell'anno di esercizio per far fronte all'acquisto di mezzi tecnici e servizi nell'intervallo di tempo che intercorre fra l'inizio dell'annata e la disponibilit\u00e0 dei ricavi. Per le sue prerogative, l'impresa agraria ha costi espliciti distribuiti pi\u00f9 o meno omogeneamente per tutto l'esercizio e ricavi espliciti dilazionati di un certo intervallo di tempo a causa della lunghezza dei cicli produttivi. Concettualmente il capitale di anticipazione si identifica pertanto in un prestito che l'imprenditore deve contrarre, per far fronte alle spese necessarie fino alla fruizione degli incassi, che deve essere remunerato con un interesse al pari degli altri capitali investiti nel processo produttivo. Tale importo non coincide necessariamente con il capitale circolante, ovvero con l'ammontare complessivo delle spese esplicite sostenute per la remunerazione dei fattori produttivi, in quanto parte di questo ammontare \u00e8 compensato dalla disponibilit\u00e0 di cassa derivante dalla vendita dei prodotti realizzati nel corso dell'annata. \nSulla base di quanto detto, il capitale di anticipazione corrisponde ad una frazione del capitale circolante che si colloca fra un minimo teorico dello 0% ad un massimo teorico del 50%:\nL'entit\u00e0 di questa quota percentuale dipende dall'indirizzo e dall'ordinamento produttivo. Valori minimi del capitale di anticipazione si verificano in generale nelle aziende zootecniche specializzate nella produzione del latte, in particolare nell'allevamento di bovini da latte, mentre i valori massimi si verificano in aziende a indirizzo vegetale con ordinamenti colturali specializzati e cicli di produzione piuttosto lunghi. \nRelazioni con gli altri fattori.\nIl capitale agrario \u00e8 un fattore che in parte surroga sia la terra nuda (o pi\u00f9 in generale il capitale fondiario) sia il lavoro. Per le prerogative della produzione agraria, la sostituibilit\u00e0 di questi fattori non \u00e8 tuttavia completa. L'incidenza ponderale del capitale agrario sul complesso dei fattori della produzione agraria \u00e8 strettamente connessa al contesto storico, geografico e socioeconomico.\nIn generale, l'incidenza del capitale agrario \u00e8 modesta nei sistemi socioeconomici in via di sviluppo- In questi contesti, il capitale agrario \u00e8 un fattore quasi completamente sostituito dal fattore lavoro sia per la scarsa disponibilit\u00e0 di risorse finanziarie sia per l'ampia disponibilit\u00e0 di risorse umane. Lo sviluppo economico e la crescita del settore industriale e, in una seconda fase, del settore terziario, determinano il passaggio da un'agricoltura di sussistenza ad un'agricoltura moderna con un incremento dell'incidenza del capitale agrario grazie alla disponibilit\u00e0 di risorse finanziarie provenienti dagli altri settori. I rapporti quantitativi con gli altri fattori della produzione, tuttavia, variano in funzione del contesto geografico e demografico- \nIn generale, nelle regioni con ampia disponibilit\u00e0 del fattore terra, la crescita dell'incidenza del capitale agrario \u00e8 strettamente correlata alla disponibilit\u00e0 di forza lavoro. L'innovazione tecnica si indirizza verso l'obiettivo dell'incremento della produttivit\u00e0 del lavoro, pertanto il carattere di surrogazione del capitale agrario coinvolge fondamentalmente il lavoro, con lo sviluppo di regimi agricoli pi\u00f9 o meno intensivi ad alto tasso di meccanizzazione (Nordamerica, Australia) o di regimi estensivi a medio tasso di meccanizzazione (Sudamerica, Africa, Est europeo).\nNelle regioni con scarsa disponibilit\u00e0 del fattore terra, la crescita dell'incidenza del capitale agrario si associa a forme di intensivazione del regime finalizzate ad incrementare la produttivit\u00e0 del capitale fondiario (Nordamerica, Europa, Asia). La surrogazione del fattore lavoro \u00e8 invece correlata alla demografia e, soprattutto, allo sviluppo sociale. In regionia sviluppo economico avanzato e a forte concentrazione demografica, il capitale di esercizio diventa preponderante sostituendo in modo significativo sia il capitale fondiario sia il lavoro. Condizioni di questo tipo si sono consolidate in particolare in alcune aree degli USA, dell'Europa e del Giappone. "}
{"id": "2435768", "revid": "290948", "url": "https://it.wikipedia.org/wiki?curid=2435768", "title": "Ottetto completo", "text": ""}
{"id": "2435775", "revid": "729019", "url": "https://it.wikipedia.org/wiki?curid=2435775", "title": "Curtiss SC Seahawk", "text": "Il Curtiss SC Seahawk era un idroricognitore a galleggiante centrale, monomotore ad ala bassa, prodotto dall'azienda statunitense Curtiss Aeroplane and Motor Company negli anni quaranta.\nStoria.\nSviluppo.\nNel giugno 1942 il Bureau of Aeronautics, l'organo della United States Navy preposto, tra l'altro, all'ammodernamento del materiale bellico a sua disposizione, decise di emettere una specifica che riguardava la fornitura di un nuovo aereo da ricognizione imbarcato che potesse sostituire i Curtiss SO3C Seamew ed i Vought OS2U Kingfisher entrati in servizio prima dello scoppio della seconda guerra mondiale. Tra le caratteristiche richieste la possibilit\u00e0 di operare come i precedenti da unit\u00e0 navali provviste di catapulte e che potesse essere facilmente convertito in velivolo convenzionale, dotato quindi di un carrello d'atterraggio, per operare da basi a terra.\nAlla richiesta rispose la Curtiss Aeroplane and Motor Company, gi\u00e0 fornitrice del Seamew, che propose il suo progetto, denominato dall'azienda Model 97, il 1\u00ba agosto dello stesso anno. Valutato positivamente dalla commissione esaminatrice il 25 agosto successivo venne emesso un contratto di fornitura per due prototipi, che vennero designati XSC-1 (Model 97A), e 5 esemplari per test comparativi. Successivamente, nel giugno 1943, la necessit\u00e0 di equipaggiarsi velocemente di nuovi esemplari venne emesso l'ordine di fornitura definitivo per 500 esemplari della versione di serie SC-1, prima ancora che il primo prototipo fosse portato in volo per la prima volta.\nPur essendo un progetto per un velivolo monoposto venne provvisto di un vano supplementare nella parte posteriore della fusoliera destinato ad essere utilizzato per il salvataggio in mare e per il trasferimento del personale. Venne inoltre equipaggiato con due mitragliatrici Browning M2 calibro .50 in (12,7\u00a0mm) posizionate nelle ali e con due piloni subalari sui quali venivano montate bombe fino a 250 lb (113 kg) o in alternativa, sotto la semiala destra, un radar a scansione di superficie. Il galleggiante centrale, originariamente progettato per integrare uno scompartimento per le bombe, sub\u00ec notevoli perdite se usato a questo scopo e venne in seguito modificato per alloggiare un serbatoio di combustibile addizionale.\nIl primo prototipo venne portato in volo per la prima volta il 16 febbraio 1944 presso lo stabilimento Curtiss sito a Columbus, in Ohio. Le prove di volo continuarono fino al 28 aprile dello stesso anno, fino a che anche l'ultimo esemplare di preproduzione si stacc\u00f2 da terra. In seguito vennero realizzati ulteriori 9 prototipi di una nuova versione, designata SC-2, caratterizzata da un diverso disegno della fusoliera che incorporava un diverso lungo abitacolo biposto in tandem, ma questa nuova versione non ebbe alcun seguito produttivo.\nImpiego operativo.\nLa prima serie di Seahawk di produzione vennero consegnati il 22 ottobre 1944 ed assegnati alla USS \"Guam\". Tutti i 577 esemplari ricevuti dalla U.S. Navy erano in configurazione terrestre per essere utilizzati dalle Naval Air Station dotate di piste ma al bisogno potevano velocemente essere dotati dei galleggianti per il servizio in mare.\nLa caratteristica di poter essere equipaggiato sia con un carrello d'atterraggio convenzionale sia con i galleggianti probabilmente rese il Seahawk il miglior idroricognitore a galleggianti di tutta la seconda guerra mondiale. Tuttavia il protrarsi dei tempi di sviluppo lo fece entrare in servizio troppo tardi per dare un significativo contributo nelle vicende belliche del conflitto. Non venne utilizzato infatti prima del giugno 1945, data in cui venne impiegato operativamente durante i bombardamenti che preannunciarono l'invasione alleata del Borneo. Alla fine del conflitto il ruolo degli idrovolanti venne progressivamente oscurato dalla versatilit\u00e0 degli elicotteri che nel 1949 li sostituirono definitivamente.\nLivree.\nLa livrea mimetica a tre colori e i distintivi identificativi utilizzati sui Seahawk rispettavano le convenzioni U.S. Navy in materia del 1944, 1945 e le successive convenzioni postbelliche."}
{"id": "2435778", "revid": "287204", "url": "https://it.wikipedia.org/wiki?curid=2435778", "title": "Primi poemetti", "text": "I Primi poemetti sono una raccolta poetica di Giovanni Pascoli. Originariamente pubblicata col titolo di \u201cPoemetti\u201d, venne ribattezzata nella terza edizione del 1904, per essere distinta dai \u201cNuovi poemetti\u201d.\nLe poesie che costituiscono il nucleo fondante della raccolta erano gi\u00e0 state ultimate nel 1897. La seconda edizione dei Poemetti risale al 1900, ed \u00e8 il frutto di rielaborazioni e aggiunte. La quarta edizione, del 1904, \u00e8 la definitiva.\nIl motto che introduce la raccolta, come in Myricae e nei Canti di Castelvecchio, \u00e8 tratto dalla quarta bucolica di Virgilio e recita: \u00abPaulo maiora\u00bb (\u201cQualcosa di pi\u00f9 grande\u201d), a indicare la differenza di intenti rispetto alle precedenti raccolte e la focalizzazione su oggetti e tematiche che talvolta esulano dall'\u00abhumilitas\u00bb e abbracciano la filosofia.\nPascoli riprende e amplia i temi portanti della sua poetica, dando vita a una raccolta pi\u00f9 organica, che il critico Giorgio B\u00e0rberi Squarotti ha definito \u00abromanzo georgico\u00bb. Quasi tutti i componimenti sono unificati dalla stessa cornice. I personaggi si muovono su uno sfondo agreste, tra contadini che si svegliano all'alba per la semina e campane che suonano l'Avemaria serotina.\nLa raccolta \u00e8 dedicata a Maria Pascoli, sorella del poeta, ed \u00e8 espressamente presentata come un \u00abinvito alla campagna\u00bb.\nStruttura.\nI \"Primi poemetti\" constano di quattro capitoli.\nLa \u201cSementa\u201d descrive la vita di una raccolta famigliola di campagna. \u00c8 il periodo della semina e i grilli rimpiangono l'estate. Ai primi albori i contadini si accingono ai loro lavori sotto gli sguardi delle stelle. Il paesaggio pascoliano \u00e8 umile, lontano dall'\u201cArcadia\u201d cantata da Virgilio, scevro di artifici e idealizzazioni. \u00c8 probabile che le due sorelle, protagoniste della \u201cSementa\", siano i riflessi letterari di Maria e Ida Pascoli. Si notano gli influssi omerici nell'epiteto affibbiato a Rosa \u00abdalle bianche braccia\u00bb, che nell'Iliade e nell'Odissea designava Giunone e Nausicaa. Il primo capitolo della raccolta \u00e8 suddiviso in nove componimenti (\u201cL'alba\u201d, \u201cNei campi\u201d, \u201cPer casa\u201d, \u201cIl desinare\u201d, \u201cL'angelus\u201d, \u201cIl cacciatore\u201d, \u201cLa cincia\u201d, \u201cL'avemaria\u201d, \u201cL'usignolo\u201d) con schema metrico pressoch\u00e9 fisso.\n\u201c\"Il bordone e l'aquilone\"\u201d contiene forse le pi\u00f9 note poesie della raccolta (tra cui \"Il soldato di San Piero in campo\", \"Digitale purpurea\", \"Il vischio\", \"Suor Virginia\", \"L'aquilone\"), pervase da uno stesso senso di abbandono e malinconia connessi col ricordo.\nNe \u201cL'accestire\u201d, protagonista ancora una volta \u00e8 la famiglia di contadini lucchesi. Vengono descritti ancora momenti caratteristici di vita rustica. \u00c8 il capitolo della raccolta in cui l'attaccamento del poeta al \u00abnido\u00bb e alla campagna si fa pi\u00f9 evidente. Dei nove componimenti presenti, \u201cLa siepe\u201d \u00e8 probabilmente il pi\u00f9 conosciuto.\nNe \u201cI due fanciulli e i due orfani\u201d la poetica di Pascoli raggiunge il suo apice, quantunque alcune delle poesie contenutevi siano state oggetto di critiche da parte di Benedetto Croce e di Emilio Cecchi. Pregno di reminiscenze leopardiane, il quarto capitolo \u00e8 suddiviso in tredici componimenti nei quali il poeta si interroga sul senso della vita e sul fine ultimo dell'umanit\u00e0. L'universo pascoliano, immerso in un clima visionario, si carica di immagini che assurgono a simboli. Tra le poesie migliori annoveriamo \u201cIl libro\u201d e \u201cNella nebbia\u201d.\nLa raccolta si chiude con un ampio poemetto, diviso in due canti, costituito da 450 versi e intitolato Italy. Fu composto nel 1904 e pubblicato nella terza edizione dei Poemetti. Le vicende narrate sono ispirate a un fatto reale: Ghita e Beppe, due fratelli emigranti, tornano dall'America nella Garfagnana, a Caprona, localit\u00e0 vicina a Castelvecchio di Barga, portando con s\u00e9 la nipotina Molly, che \u00e8 inizialmente restia ad abbandonare la casa natia. Per la fitta presenza di termini anglofoni, il poemetto venne criticato severamente da Benedetto Croce, che lo defin\u00ec \u201cquell'orrida Italy\u201d. \u201cItaly\u201d va invece considerata una notevole sperimentazione dal punto di vista linguistico; nelle note alla raccolta, Pascoli chiarisce la pronuncia di talune espressioni, come \u201cflavour\u201d, \u201cnever\u201d, \u201csteamer\u201d e \u201cbuy images\u201d e conclude dicendo: \u00abQuanto alle rime con Italy, mi difenda, se accade, Shelley che rima, per esempio, she con poesy e die con purity (The Witch of Atlas!).\u00bb"}
{"id": "2435779", "revid": "290948", "url": "https://it.wikipedia.org/wiki?curid=2435779", "title": "Composti dei gas nobili", "text": ""}
{"id": "2435782", "revid": "131358", "url": "https://it.wikipedia.org/wiki?curid=2435782", "title": "Supercoppa di Slovenia (calcio)", "text": ""}
{"id": "2435786", "revid": "287204", "url": "https://it.wikipedia.org/wiki?curid=2435786", "title": "Lemucaguin", "text": "Biografia.\nOrganizz\u00f2 un distaccamento di archibugieri con le armi catturate durante la battaglia di Marihue\u00f1u. Prosegu\u00ec la guerra contro Garc\u00eda Hurtado de Mendoza dopo l'esecuzione di Caupolic\u00e1n e Turcupichun. Stabil\u00ec alcuni pucar\u00e1 a Quiapo ed in altri luoghi per bloccare agli spagnoli l'accesso ad Arauco. Fu il primo toqui ad usare armi da fuoco ed artiglieria, e lo fece nella battaglia di Quiapo Fu per\u00f2 ucciso durante questa battaglia e sostituito da Illanguli\u00e9n. Lo storico Juan Ignacio Molina chiama il toqui che comand\u00f2 a Quiapo col nome di Caupolic\u00e1n il Giovane, figlio del toqui giustiziato Caupolic\u00e1n."}
{"id": "2435787", "revid": "110157", "url": "https://it.wikipedia.org/wiki?curid=2435787", "title": "Discografia di Ted Nugent", "text": "Questa voce contiene la discografia di Ted Nugent, dagli esordi fino ad oggi."}
{"id": "2435790", "revid": "2730", "url": "https://it.wikipedia.org/wiki?curid=2435790", "title": "Battaglia di Hanover Court House", "text": "La battaglia di Hanover Court House, anche nota come battaglia della Slash Church, ebbe luogo il 27 maggio 1862, nella Contea di Hanover, nell'ambito della Campagna Peninsulare della guerra di secessione.\nIl 27 maggio, alcuni elementi del \"V Corps (ACW)\" del generale Fitz John Porter, si spostarono a nord per proteggere il fianco destro dell'Armata del Potomac comandata dal generale dell'Unione George B. McClellan. L'obbiettivo di Porter era di venire a contatto con i Confederati vicino a Hanover Court House, che minacciavano la strada dalla quale arrivavano i rinforzi che stavano marciando a sud provenienti da Fredericksburg. La piccola forza Confederata, sotto il comando del colonnello Lawrence O'Bryan Branch, venne sconfitta a \"Peake's Crossing\" dopo un combattimento caotico. La vittoria dell'Unione, venne discussa comunque, per il fatto che i rinforzi vennero richiamati a Fredericksburg su richiesta del generale Nathaniel Banks in marcia nella Shenandoah Valley alla Prima battaglia di Winchester.\nAntefatto.\nIl generale Confederato Joseph E. Johnston ritir\u00f2 i suoi 60.000 uomini dalla Virginia Peninsula quando l'armata di McClellan lo insegu\u00ec e giunse nella capitale Confederata Richmond. La linea difensiva di Johnston divenne il fiume James a Drewry's Bluff, sito della recente vittoria navale Confederata, e si snod\u00f2 in senso antiorario verso il Chickahominy River, una barriera naturale in primavera quando trasformava in paludi le grandi praterie ad est di Richmond. Gli uomini di Johnston bruciarono la maggior parte dei ponti sul Chickahominy e si accamparono in posizioni difensive a nord e ad est della citt\u00e0. McClellan posizion\u00f2 il suo esercito di 105.000 uomini concentrandosi sul settore di nord-est, per due ragioni. Prima, il fiume Pamunkey che corre impetuoso parallelo al Chickahominy offriva una via di comunicazione che poteva consentire a McClellan di raggiungere il fianco sinistro dello schieramento di Johnston. Secondo, McClellan anticip\u00f2 l'arrivo del \"I Corps (ACW)\" al comando del generale Irwin McDowell, programmato per marciare a sud da Fredericksburg per rinforzare il suo esercito, poich\u00e9 aveva bisogno di proteggere la via di approccio.\nL'\"Armata del Potomac\" si spinse lentamente sul Pamunkey, stabilendo basi di rifornimento a Eltham's Landing, Cumberland Landing, e White House Landing. White House, la piantagione di W.H.F. \"Rooney\" Lee, figlio del generale Robert E. Lee, divenne la base operativa di McClellan. Usando la Richmond and York River Railroad, McClellan avrebbe potuto portare la sua artiglieria pesante d'assedio alla periferia di Richmond. Egli si mosse intenzionalmente con lentezza, reagendo al servizio di informazioni lacunoso che lo aveva indotto a credere che i Confederati lo superavano in numero significativamente. Dalla fine di maggio, l'esercito aveva costruito ponti attraverso il Chickahominy e stava affrontando Richmond, dividendo le sue forze in modo da destinarne un terzo sulla riva sud del fiume ed i due terzi sulla riva nord. Questa disposizione che gli rese difficile poter rinforzare rapidamente una parte del suo esercito spostando le truppe da una riva all'altra del fiume secondo necessit\u00e0, si sarebbe rivelata un problema significativo nell'imminente battaglia di Seven Pines.\nMentre si verificavano delle schermaglie fra le armate contrapposte lungo tutta la linea, McClellan seppe da un civile della Virginia che una forza di Confederati di 17.000 uomini era in movimento verso Hanover Court House, a nord di Mechanicsville. Se questo fosse stato vero, avrebbe minacciato il fianco destro dell'esercito e complicato l'arrivo dei rinforzamenti di McDowell. Una ricognizione della cavalleria dell'Unione appur\u00f2 la forza del nemico in 6.000 uomini, ma era ancora causa di preoccupazione. McClellan ordin\u00f2 al suo intimo amico generale Fitz John Porter, comandante del recentemente formato \"V Corps (ACW)\", di occuparsi della minaccia.\nPorter part\u00ec per la sua missione alle 4,00 del 27 maggio con la sua \"1st Division\", la \"3rd Brigade of Brig\" comandata dal generale George W. Morell, la \"2nd Division\", comandata dal colonnello Gouverneur K. Warren, ed una composita brigata di cavalleria e artiglieria comandata dal generale William H. Emory, ovvero circa 12.000 uomini. Le forze Confederate, stimate in circa 4.000 uomini, erano comandate dal colonnello Lawrence O'Bryan Branch, e comprendevano i reggimenti \"18th\", \"28th\", e \"38th North Carolina Infantry\" , ed il \"45th Georgia Infantry\". Essi erano partiti da Gordonsville per proteggere la Virginia Central Railroad, prendendo posizione a \"Peake's Crossing\", 6 chilometri a sud-ovest di Slash Church. Un'altra brigata Confederata era ferma 15 chilometri a nord di Hanover Junction.\nBattaglia.\nGli uomini di Porter si avvicinarono Peake's Crossing sotto una pioggia battente. A circa mezzogiorno del 27 maggio, il suo nucleo principale, il \"25th New York Infantry\", incontr\u00f2 il colonnello James H. Lane al comando del \"28th North Carolina\" in perlustrazione di ricognizione alla fattoria posseduta dal Dott. Thomas H. Kinney. I newyorchesi, assieme al \"1st U.S. Sharpshooters\" condussero una serie di scaramucce con i Confederati finch\u00e9 vennero raggiunti dal corpo principale di Porter. Porter si mise all'inseguimento con la maggior parte della sua forza, lasciando tre reggimenti (il \"2nd Maine\", il \"44th New York\", ed il decimato \"25th New York\"), sotto il comando del generale John H. Martindale, per proteggere l'intersezione fra il \"New Bridge\" e \"Hanover Court House Roads\", circa 1,5 chilometri dalla fattoria di Kinney. Questo movimento espose la retroguardia di Porter ad essere attaccata dalla massa della forza di Branch, che Porter aveva erroneamente pensato fosse Hannover Court House.\nBranch commise poi l'errore di valutare che le forze di Porter fossero significativamente minori di quelle che in realt\u00e0 erano. Il colonnello Charles C. Lee condusse il suo reggimento, il \"37th North Carolina\", insieme al \"18th North Carolina\" ed a due cannoni dalla \"Latham's Battery\". Un assalto iniziale del \"18th\" fu respinto, ma quando il \"37th\" si ricongiunse, la forza di Martindale fu pressoch\u00e9 distrutta dal fuoco pesante. Il \"44th New York\" perse il 25% dei suoi effettivi e la bandiera di battaglia ricevette 44 fori di pallottola.\nQuando i messaggeri portarono a Porter la notizia dello scontro, egli inform\u00f2 velocemente il \"9th Massachusetts\" ed il \"62nd Pennsylvania\" di andare a Kinney Farm. La linea dei Confederati cedette sotto il peso di migliaia di nuovi uomini e dovette indietreggiare via Peake's Crossing fino ad Ashland.\nConseguenze.\nIl generale McClellan proclam\u00f2 che Hanover Court House era un'altra \"gloriosa vittoria su forze nemiche preponderanti\" ed aggiunse che era stata \"una delle cose pi\u00f9 belle della guerra.\" Comunque, la realt\u00e0 fu che forze preponderanti (Unione) vinsero la battaglia con un combattimento disordinato, caratterizzato da errori da entrambi i lati. Il fianco destro dell'esercito dell'Unione rimase al sicuro, anche se tecnicamente i Confederati a \"Peake's Crossing\" non intesero minacciarli. Ed il Corpo di McDowell non ebbe bisogno delle sue strade tenute libere perch\u00e9 non arriv\u00f2 mai; la sconfitta delle forze dell'Unione alla prima battaglia di Winchester da parte di Stonewall Jackson nella valle di Shenandoah determin\u00f2 l'amministrazione di Lincoln a richiamare McDowell a Fredericksburg. Le stime delle perdite dell'Unione variano da 355 (62 uccisi, 233 feriti, 70 catturati) a 397. I Confederati lasciarono 200 morti sul campo e 730 furono catturati dalla cavalleria di Porter.\nUn pi\u00f9 grande impatto che gli incidenti attuali, secondo lo storico Stephen W. Sears, fu l'effetto sulla preparazione di McClellan per la prossima battaglia, a Seven Pines e Fair Oaks quattro giorni pi\u00f9 tardi. Durante l'assenza di Porter, McClellan era riluttante a trasportare la maggior parte dei suoi effettivi a sud del Chickahominy, facendo del suo fianco sinistro un obiettivo pi\u00f9 attraente per Johnston."}
{"id": "2435794", "revid": "110157", "url": "https://it.wikipedia.org/wiki?curid=2435794", "title": "Please (Elton John)", "text": "Please \u00e8 un singolo di Elton John pubblicato nel 1996 da Rocket Records in formato CD single, estratto dall'album \"Made in England\".\nIl disco.\n\"Please\" \u00e8 stata composta da Elton John su testi di Bernie Taupin. Si caratterizza come un brano melodico, ma dall'andatura piuttosto movimentata. \u00c8 classificabile nel pop; ai cori si cimentano Davey Johnstone, Bob Birch, Guy Babylon e lo stesso Elton.\nIl titolo, che significa letteralmente \"per favore\", si riferisce alla frase \"please, let me grow old with you\" (traducibile con \"ti prego, lascia che io invecchi con te\"). Il testo di Bernie parla di una tormentata storia d'amore. Il videoclip della canzone, ispirato agli anni Sessanta e alla pop art, \u00e8 stato girato da Howard Greenhalgh (che aveva gi\u00e0 diretto quello del singolo \"Made in England\").\n\"Please\" \u00e8 stata commercializzata come singolo all'inizio del 1996 (ma non negli Stati Uniti); non ha comunque avuto un grandissimo successo, conseguendo esclusivamente una #33 UK. Tuttavia, \u00e8 stata inclusa nella famosa compilation \"Love Songs\" del 1996 (della quale costituisce la 16\u00aa e penultima traccia). Questo indica con ogni probabilit\u00e0 che Elton John valutava la qualit\u00e0 di questo brano in modo superiore al successo ottenuto.\nI singoli.\nTracce"}
{"id": "2435798", "revid": "486946", "url": "https://it.wikipedia.org/wiki?curid=2435798", "title": "IE8", "text": ""}
{"id": "2435799", "revid": "1573940", "url": "https://it.wikipedia.org/wiki?curid=2435799", "title": "Sinagoga di Viadana", "text": "La sinagoga di Viadana, incompiuta nel suo progetto neoclassico ottocentesco ed oggi dismessa, \u00e8 situata in via Bonomi 31. Di propriet\u00e0 privata non \u00e8 sede di culto ma ospita occasionalmente eventi culturali. \nLa sinagoga.\nPer secoli la comunit\u00e0 ebraica di Viadana aveva usata una sinagoga completamente affrescata che era collocata in un edificio adiacente all'odierna sinagoga, nell'area del ghetto. Di questo oratorio oggi non restano che cinque stacchi pittorici conservati al Museo di Viadana. \nAi primi dell'Ottocento, fu affidato all'architetto Carlo Visioli, autore della sinagoga di Sabbioneta, il progetto di una grande sinagoga neoclassica. La costruzione, pur giunta ad uno stadio avanzato, tuttavia non fu mai completata a causa del declino demografico della comunit\u00e0 locale. \nDella sinagoga rimane un grandioso ambiente circolare sormontato da una cupola finestrata sorretta sulle pareti da otto alte colonne ed archi monumentali. Il matroneo \u00e8 murato. Dall'ingresso si vedono partire ancora le scale che dovevano portare ad esso, ma non sembra che siano state mai completate.\nL'interno \u00e8 disadorno; gli arredi appartenenti alla comunit\u00e0 non vi furono mai apposti, rimanendo collocati in un locale adiacente che fungeva da sinagoga durante il periodo della costruzione. Nascosti nel 1943, durante l'occupazione nazista, da Giacomo Delfini sotto le botti della cantina della Corte Puttina, furono restituiti e trasferiti a Mantova nel dopoguerra. La sinagoga fu venduta ed usata per oltre 30 anni come laboratorio di falegnameria. \n\u00c8 degli anni recenti la riscoperta del valore storico e artistico della costruzione. La sinagoga \u00e8 stata per la prima volta riaperta al pubblico dagli attuali proprietari (la famiglia Marcheselli) durante il Festival lodoviciano del 2004 ed \u00e8 da allora occasionalmente utilizzata per eventi culturali. "}
{"id": "2435804", "revid": "122847897", "url": "https://it.wikipedia.org/wiki?curid=2435804", "title": "Marco Vinicio Guasticchi", "text": "Biografia.\nLaureato in Scienze Politiche, Scienze della comunicazione presso l'Universit\u00e0 di Perugia ed in Relazioni internazionali presso l'Universit\u00e0 degli stranieri di Perugia, fa parte del quadro direttivo presso un istituto di credito (Unicredit) ed \u00e8 dirigente sindacale. \u00c8 inoltre iscritto all'Ordine dei Giornalisti.scrittore.\nlibri : storia di Lea ed edimond , Tripoli ed edimond, Gavrilo ed edimond. Con quest\u2019ultimo ha vinto il premio letterario \u201cCitt\u00e0 di Castello\u201d.\nLa scuderia dei miracoli ed Futura.\nDal 1999 al 2004 \u00e8 stato Presidente del Consiglio Comunale di Perugia, dal 2000 al 2004 ha fatto parte del Direttivo Nazionale ANCI per i Consigli Comunali e ha ricoperto il ruolo di Coordinatore Regionale dei Presidenti del Consiglio.\nAssessore a bilancio e finanze del Comune di Perugia dal 2004 al 2009, \u00e8 stato eletto Presidente della Provincia di Perugia il 7 giugno 2009 con il 52,9% dei voti. Guidava una Giunta sostenuta da Partito Democratico, Sinistra Ecologia Libert\u00e0, Italia dei Valori, Rifondazione Comunista e Comunisti Italiani.\n\u00c8 stato membro della direzione nazionale PD fino al 2017.\nEletto consigliere regionale nelle elezioni del 31 maggio 2015 \u00e8 stato poi nominato vice presidente vicario del Consiglio Regionale dell'Umbria."}
{"id": "2435808", "revid": "287204", "url": "https://it.wikipedia.org/wiki?curid=2435808", "title": "Lincoyan", "text": "Biografia.\nCerc\u00f2 di fermare l'avanzata di Pedro de Valdivia creando nuove fortezze e citt\u00e0 nelle loro terre tra il 1551 ed il 1553, all'inizio della guerra di Arauco, ma senza successo. Nel 1553 fu sostituito da Caupolic\u00e1n. "}
{"id": "2435809", "revid": "19933", "url": "https://it.wikipedia.org/wiki?curid=2435809", "title": "Lincoya", "text": ""}
{"id": "2435813", "revid": "24886602", "url": "https://it.wikipedia.org/wiki?curid=2435813", "title": "FAT12", "text": ""}
{"id": "2435814", "revid": "1442080", "url": "https://it.wikipedia.org/wiki?curid=2435814", "title": "Gran Premio degli Stati Uniti d'America 1985", "text": "Il Gran Premio degli Stati Uniti 1985 \u00e8 stata la sesta prova della stagione 1985 del Campionato mondiale di Formula 1. Si \u00e8 corsa domenica 23 giugno 1985 sul Circuito di Detroit. La gara \u00e8 stata vinta dal finlandese Keke Rosberg su Williams-Honda; per il vincitore si tratt\u00f2 del quarto successo nel mondiale. Ha preceduto sul traguardo lo svedese Stefan Johansson e l'italiano Michele Alboreto, entrambi su Ferrari.\nVigilia.\nSviluppi futuri.\nIl 20 giugno il direttore generale della Ford Motor Company, Donald E. Petersen, in una conferenza stampa, illustr\u00f2 il nuovo motore turbo V6, progettato dalla casa americana, che avrebbe dovuto prendere il posto del motore aspirato DFV. Anche questo propulsore sarebbe stato costruito in collaborazione con la Cosworth, e sarebbe stato fornito, in esclusiva, al team statunitense Beatrice, pronto a entrare nel campionato, entro fine estate. Il motore sarebbe comunque stato appontato solo per la stagione 1986; la scuderia, per il suo esordio, si sarebbe affidata a motori Hart.\nBernie Ecclestone propose di tenere una sfida tra vetture di Formula 1 della Formula Indy, massima categoria automobilistica nordamericana. La sfida si sarebbe tenuta sia sul tracciato cittadino di Detroit, che su un ovale.\nAspetti tecnici.\nLe Williams vennero dotate del nuovo propulsore della Honda, tipo E. Anche sulla Ligier di Jacques Laffite venne montato il nuovo motore Renault EF15, almeno per la gara.\nLa pista si presentava un fondo molto rovinato, e ci\u00f2 port\u00f2 a forti critiche dei piloti. Ayrton Senna afferm\u00f2 di aver trovato il peggior asfalto da lui mai visto, mentre Patrick Tambay paragon\u00f2 il gran premio, che si sarebbe disputato, a un rodeo, pi\u00f9 che a una gara di Formula 1. Venne prospettata l'ipotesi che potesse essere costruito, per il futuro, un circuito permanente, sull'Isola di \"Belle-Isle\".\nAspetti sportivi.\nIl gran premio venne conosciuto anche come \"Detroit Grand Prix\". Il tracciato aveva gi\u00e0 ospitato, nei tre anni precedenti, il campionato mondiale, ma la gara era stata indicata come Gran Premio degli Stati Uniti d'America-Est, in presenza di altre gare negli USA. Nel 1985, quale unica gara sul suolo statunitense, cambi\u00f2 denominazione.\nAlla Toleman Peter Gethin cess\u00f2 nelle sue funzioni di direttore sportivo, sostituito da Peter Collins.\nIl pilota della Brabham Nelson Piquet, festeggi\u00f2 il suo centesimo gran premio nel mondiale di Formula 1. Anche l'Alfa Romeo raggiungeva il traguardo delle cento gare corse nel mondiale, quale costruttore.\nPer la prima volta una gara del campionato mondiale di Formula 1 entrava nel concorso pronostici del Totocalcio. Terminate le gare di calcio il concorso, ribattezzato Totosport, verteva su pronostici, oltre che della massima categoria dell'automobilismo, anche sul risultato di gare di ciclismo. In merito ai pronostici della Formula 1, la schedina riportava il nome di uno dei piloti di alcune scuderie (in questo concorso Riccardo Patrese per l'Alfa Romeo, Nelson Piquet per la Brabham, Michele Alboreto per la Ferrari, Elio De Angelis per la Lotus, Niki Lauda per la McLaren, Patrick Tambay per la Renault e Keke Rosberg per la Williams): lo scommettitore avrebbe inserito nella colonna 1, qualora pronosticasse che il pilota giungesse primo o secondo, X, qualora pronosticasse un piazzamento al terzo o quarto posto, oppure 2, in caso di piazzamento oltre il quarto posto, o nessuna classificazione. In caso di mancata partenza, o di ritiro, il segno non sarebbe stato valido per la definizione della colonna vincente.\nQualifiche.\nResoconto.\nNella prima sessione di prove ufficiali Ayrton Senna ottenne la prestazione migliore. Il brasiliano della Lotus, che effettu\u00f2 un solo giro veloce, stacc\u00f2 di quasi un secondo e due decimi Nigel Mansell e di quasi un secondo e sette decimi Michele Alboreto. Il tempo di Senna fu comunque pi\u00f9 lento di quello che era valso la \"pole position\" a Nelson Piquet l'anno precedente, ma ci\u00f2 venne imputato al fatto che, almeno al venerd\u00ec, la pista si presentava non ancora perfettamente gommata.\nLe condizioni della pista favorirono diversi incidenti. Gi\u00e0 al venerd\u00ec mattino, nelle prove libere, Alain Prost fin\u00ec contro un muretto, dopo aver dovuto utilizzare il muletto. Il colpo fece bloccare una mano dallo sterzo, tanto che il francese fu costretto a ricorrere alle cure del fisioterapista di Niki Lauda. Sempre nelle libere Patrick Tambay termin\u00f2 in testacoda, venendo sfiorato da Elio De Angelis e, in seguito, sempre i due, furono protagonisti di un tamponamento, con il pilota italiano che non vide il francese, che procedeva lentamente. De Angelis accus\u00f2 gli organizzatori di non riuscire a gestire la sicurezza in pista in modo corretto. Durante le prove ufficiali Gerhard Berger fin\u00ec contro le protezioni, e sulla sua Arrows si innesc\u00f2 anche un principio d'incendio. Il pilota austriaco registr\u00f2 una forte contusione alla schiena, tanto da dover essere portato all'ospedale, per accertamenti.\nAl sabato l'intera giornata fu caratterizzata dalla pioggia. Questo port\u00f2 molti piloti a commettere degli errori di guida, e nessuno fu capace di migliorarsi, rispetto al giorno prima, tranne Berger. Senna fece la sua quarta \"pole position\" dell'anno, la quinta in fila per la Lotus, filotto che alla casa britannica non capitava dal 1978.\nRisultati.\nI risultati delle qualifiche furono i seguenti:\nGara.\nResoconto.\nNigel Mansell scatt\u00f2, al via, meglio di Ayrton Senna, e si pose al comando. Seguivano, poi, Alain Prost, Keke Rosberg, Michele Alboreto, Elio De Angelis ed Eddie Cheever. Senna riprese la vetta della gara gi\u00e0 alla terza curva; Rosberg, sempre nel corso del primo giro, dopo aver passato Prost, pass\u00f2 anche Mansell, sotto il tunnel. Cheever fu subito costretto ai box, a causa di uno pneumatico spiattellato.\nProst, con dei problemi all'impianto frenante, lasci\u00f2 strada ad Alboreto e De Angelis. Senna non riusciva, a causa della scelta di gomme troppo dure, a distanziare Rosberg: all'ottavo giro il brasiliano rientr\u00f2 ai box ma, per un difetto di comunicazione, la Lotus gli rimont\u00f2 ancora pneumatici della mescola troppo dura. Rientr\u00f2 in gara quattordicesimo. Le due Williams di Rosberg e Mansell si trovarono nelle prime due posizioni, anche se il britannico si lamentava per una scelta di gomme errata, come quella effettuata da Senna al via. I due precedevano Alboreto, De Angelis, Prost, Johansson, Warwick, Piquet, Lauda e le due Tyrrell. Niki Lauda si ritir\u00f2 per un problema ai freni, Nelson Piquet fu costretto ai box per un detrito che bloccava una presa d'aria, mentre Derek Warwick, anche lui penalizzato dall'impianto frenante, inizi\u00f2 a cedere posizioni.\nAll'undicesimo giro De Angelis prese la posizione ad Alboreto. Due giri dopo Stefan Johansson, che stava rimontando, pass\u00f2 Prost, portandosi alle spalle di Alboreto. Al quattordicesimo giro Stefan Bellof urt\u00f2 il retro della vettura del suo compagno di team, Martin Brundle, perdendo anche parte della carrozzeria, ma senza abbandonare la gara. Un giro dopo Johansson pass\u00f2 Alboreto, mentre Senna colp\u00ec le protezioni alla curva 3. Una fila di pneumatici fin\u00ec cos\u00ec sul tracciato, coi commissari che impiegarono un minuto per riportare in ordine la pista. Un altro incidente coinvolse, poco dopo ,Patrick Tambay, che fin\u00ec in testacoda, e fu costretto all'abbandono.\nAl diciassettesimo passaggio Brundle super\u00f2 Prost, mentre tre giri dopo Mansell, in crisi coi freni, dovette lasciare la seconda posizione a De Angelis. Nello stesso giro, per lo stesso problema, Prost decise il ritiro, mentre Brundle pass\u00f2 anche Alboreto. Rosberg conduceva con 25 secondi di vantaggio su De Angelis, 36 su Mansell, quasi 37 su Johansson, oltre 43 su Brundle. Seguivano, nell'ordine, Alboreto, Bellof, Senna e Laffite. Johansson super\u00f2 Mansell al ventiduesimo giro. Il britannico si ferm\u00f2, due giri dopo, per cambiare gli pneumatici. Due giri dopo anche Senna effettu\u00f2 una nuova sosta, la seconda. Questo volta sulla sua vettura vennero montate gomme morbide. Il brasiliano rientr\u00f2 in gara senza aver perduto nessuna posizione.\nLa gara di Mansell termin\u00f2 il giro seguente, quando perse il controllo della sua monoposto, alla terza curva, proprio nel punto in cui la fila di pneumatici a protezione era stata danneggiata da Senna. Mansell colp\u00ec il muretto, e usc\u00ec dalla vettura con una contusione a un pollice. Al ventottesimo giro De Angelis si trov\u00f2 il musetto della vettura danneggiato, dopo aver colpito Gerhard Berger, nel corso di un doppiaggio. Il pilota romano rientr\u00f2 ai box, per cambiare anche gli pneumatici. Nello stesso giro Alboreto ripass\u00f2 Brundle.\nRosberg, dopo 30 giri, aveva un vantaggio di 38\"6 su Johansson e 46\"8 sull'altro ferrarista Alboreto. Brundle era ancora vicino al pilota milanese, e precedeva di 5\"3 Bellof, il suo compagno alla Tyrrell. La gara per Brundle fin\u00ec quando, nel corso del trentunesimo giro, si trov\u00f2, assieme ad Alboreto, a doppiare Philippe Alliot. Quest'ultimo, all'uscita del tunnel, si spost\u00f2 all'interno per lasciare la traiettoria ad Alboreto, per la successiva curva a destra. Il francese, per\u00f2, riprese la traiettoria ideale troppo presto, senza lasciare spazio a Brundle, che cos\u00ec fu costretto a tamponarlo. I danni sulla sua Tyrrell lo portarono al ritiro.\nKeke Rosberg riusciva a mantenere un grosso margine su tutti gli altri piloti, ma la sua gara venne resa pi\u00f9 difficile da un surriscaldamento dell'acqua: questo era dovuto a un foglio di carta che stava ostruendo uno dei radiatori. Senna, che con le gomme nuove era il pi\u00f9 veloce in pista, strapp\u00f2, nel frattempo, la quarta piazza a Bellof.\nAl cinquantesimo giro Rosberg pass\u00f2 ai box, per consentire ai meccanici di pulire il detrito che lo stava mettendo in crisi. Contro le sue indicazioni la scuderia decise anche per il cambio gomme. Il finlandese riusc\u00ec, comunque, a rientrare in gara al primo posto. Due giri dopo Senna, che aveva fatto segnare da poco il giro veloce, e che si stava avvicinando pericolosamente ad Alboreto, and\u00f2 lungo alla curva 3, terminando contro il muretto la sua gara.\nRosberg si trov\u00f2, di nuovo, con problemi di raffreddamento dell'acqua, a causa di un altro detrito che stava ostruendo le prese d'aria. Ci\u00f2 permise a Johansson di ridurre a meno di tre secondi il distacco dal primo posto. La rimonta dello svedese non pot\u00e9 essere completata, per la rottura dei freni anteriori destri: Johansson, per allontanare un possibile ritiro, dovette rallentare.\nKeke Rosberg vinse la sua quarta gara valida, quale prova del campionato mondiale, in carriera. Fu la prima vittoria per una vettura motorizzata Honda dal Gran Premio d'Italia 1967 (con John Surtees su vettura costruita dalla stessa casa nipponica). Rosberg onor\u00f2 con la vittoria la nascita, quattro giorni dopo, di suo figlio Nico. Completarono il podio le due Ferrari.\nRisultati.\nI risultati del gran premio furono i seguenti:"}
{"id": "2435817", "revid": "336009", "url": "https://it.wikipedia.org/wiki?curid=2435817", "title": "Great Wall Hafu", "text": ""}
{"id": "2435825", "revid": "1946488", "url": "https://it.wikipedia.org/wiki?curid=2435825", "title": "Nueve de Julio", "text": "Nueve de Julio \u00e8 una cittadina argentina della provincia di Buenos Aires, capoluogo del partido omonimo.\nGeografia.\nNueve de Julio sorge nel cuore della regione della Pampa, \u00e8 situata circa 270 km a sud-ovest di Buenos Aires.\nEtimologia.\nIl nome deriva dalla data del 9 luglio 1816, nella quale l'Argentina proclam\u00f2 l'indipendenza dall'Impero spagnolo.\nStoria.\nIl 27 ottobre 1863 colonnello Julio de Vedia, impegnato ad avanzare con le truppe argentine verso l'interno, fond\u00f2 un piccolo avamposto militare nella localit\u00e0 conosciuta come \"Cla Lafquen\". Successivamente l'ufficiale inizi\u00f2 a distribuire di sua iniziativa lotti di terreno ai suoi uomini e ai civili che accompagnavano la colonna.\nLa cittadina fu fondata per decreto del governatore provinciale Mariano Saavedra il 12 febbraio 1864. Il 19 luglio dell'anno successivo fu istituito il partido di Nueve de Julio.\nNel novembre 1883 fu aperta la ferrovia tra Buenos Aires e Nueve de Julio."}
{"id": "2435827", "revid": "24886779", "url": "https://it.wikipedia.org/wiki?curid=2435827", "title": "Guerra Gallica", "text": ""}
{"id": "2435828", "revid": "263983", "url": "https://it.wikipedia.org/wiki?curid=2435828", "title": "Found footage", "text": "Found footage (\"filmato ritrovato\"), in ambito cinematografico, \u00e8 un termine che si usa per descrivere film realizzati parzialmente o interamente con un metraggio preesistente, successivamente riassemblato in un nuovo contesto.\nSi tratta di una pratica di prelievo e recupero, un cinema che parte dai nastri di celluloide impressionata per rimodellarli in una nuova forma. Non va confuso con il documentario o con i materiali di repertorio. Il termine ammicca all'object trouv\u00e9 della storia dell'arte.\nIl found-footage ha un significato vicino, ma non assimilabile, a quello del film-collage, del film di montaggio e del film cut-up. Spesso la tecnica del found-footage \u00e8 stata usata da artisti del cinema underground, dai video artisti e dagli anni novanta anche in ambito commerciale. Il film di recupero nasce nel momento in cui il montaggio si afferma come momento di elaborazione secondario. Le pellicole lasciate all'abbandono vengono recuperate e riutilizzate, favorendo l'elaborazione di una pratica differente del cinema, il found footage.\nCaratteristiche.\nL'uso di questo espediente nel cinema ha scopo prima di tutto economico: non ci sono riprese e si utilizzano solo documenti preesistenti. Vari segmenti dei film vengono incollati pezzo per pezzo, oppure vengono prelevate delle parti d'insieme che poi sono ridistribuite secondo un ordine diverso. Il collage \u00e8 ci\u00f2 che fa nascere il senso. Il collegamento pu\u00f2 essere logico, analogico o a carattere assurdo. La nozione inglese di found footage evoca l'idea di oggetto trovato e convoca anche la nozione di ready-made cara a Duchamp. In effetti, il found footage, \u00e8 pellicola trovata (spesso per caso), ma \u00e8 soprattutto della pellicola selezionata e ridistribuita. Lo spostamento (deplacement) dell'intenzione, che va dal prelevamento, a una forma di appropriazione che si pu\u00f2 chiamare \u201c\"rabattement\"\u201d.\nIl procedimento del found footage fa frequentemente appello alla citazione e alla parodia, rinviando alla fonte come oggetto di referenza. Il found footage accentua necessariamente il montaggio come procedimento ludico e questo indipendentemente dal risultato finale del film. La capacit\u00e0 del cineasta si manifesta attraverso la sua abilit\u00e0 nel padroneggiare la relazione dei piani e delle sequenze che usa. Ciascun cineasta usa i materiali secondo i suoi bisogni e i suoi obbiettivi. Il found footage, o cinema di riciclo, possiede almeno tre caratteristiche distintive : autonomizza le immagini, privilegia l'intervento sulla pellicola considerata come materia e ricerca nuovi sistemi (per esempio, gli strati di emulsione) o delle nuove forme di montaggio.\nTra le fonti artistiche di montaggio delle pratiche di found footage, ci sono il \"fotocollage\" e il \"fotomontaggio degli anni '20\"; le forme moderne dell'intertestualit\u00e0 letteraria, da Lautr\u00e9amont a Joyce ed Ezra Pound; il collage cubista; e soprattutto il d\u00e9tournement Dadaista, secondo il quale l'arte non consiste pi\u00f9 nel produrre delle riflessioni e delle beffe, ma a spostare simbolicamente degli oggetti o dei processi. Le note preparatorie di Fernand L\u00e9ger per \"Le Ballet m\u00e9canique\" (1924) rappresentano il primo abbozzo di un trattato di found footage : \u00ab \"[E]mployer des chutes de film quelconque \u2014 sans choisir \u2014 au hasard\"\u00bb. Si individuano 5 tipi di usi di found footage: elegiaco, critico, strutturale, materiologico e analitico.\nStoria.\nEsfir \u0160ub inaugura il genere del found footage nel 1927 con \"La Caduta della dinastia Romanov\", \"Il grande cammino\" e poi nel 1928, \"La Russia di Nikolaj II e Leone Tolstoj\". Per questi 3 film la \u0160ub trae delle sequenze da una massa di documenti ai quali ella conferisce una nuova dimensione; contrapponendo due mondi che si odiano e si ignorano, fa scaturire l'ironia e l'assurdo donando a questi documenti una forza emotiva che a priori non possiedono.\nAnche Vertov, in \"Tre Canti su Lenin\", utilizza immagini di repertorio, ricercando materiali grezzi, al fine di costruire un'ode a Lenin.\nLa visione politica permette di organizzare il materiale grezzo secondo una dialettica efficace, anche se a volte pu\u00f2 sembrare schematica o riduttiva. In questi film di raccolta, la critica sorge dal documento per il suo isolamento dal contesto iniziale e per la sua contrapposizione ad altri elementi.\nIl film di found footage quindi si interroga sull'organizzazione delle sequenze, pi\u00f9 vicina all'immagine, come in \"Sul bordo della camera\" (1932) di Henri Storck, dove sono montate in maniera comica, delle immagini di attualit\u00e0 sul rapporto dell'individuo con la massa. Poi con \"La storia di un soldato sconosciuto\", in Storck emerge la critica pacifista. Nel film alterna immagini ufficiali di politici, a sequenze di feriti, di cadaveri e di scheletri. I film della \u0160ub, di Storck e l'opera tardiva di Germaine Dulac(\"Il cinema a servizio della storia\" del 1935) lavorano sull'attualit\u00e0 con delle immagini ufficiali. Questo favorisce la loro circolazione perch\u00e9 si tratta di immagini gi\u00e0 conosciute.\nA volte la citazione \u00e8 solo un accenno, a volte \u00e8 il motivo centrale del film come in \"Rose Hobart\" (1936-1939) di Joseph Cornell, \"The Doctor's Dream\" (1978) o \"Keaton's Cops\" (1991) di Ken Jacobs, \"Pi\u00e8ce touch\u00e9e\" di Martin Arnold, \"The Great Blondino\" (1967) di Robert Nelson.\nRene Vienet toglie il senso iniziale delle immagini, cambiando solo il doppiaggio e i sottotitoli del film originale. In \"La Dialectique peut-elle casser des briques?\" (1972) Vienet distorna un film di karate, cambiando i sottotitoli e quindi dando un significato diverso alla storia, procedimento che poi user\u00e0 anche con il film pornografico (\"Les Filles de Kamare\", 1974).\nGuy Debord, ricorre a film pubblicitari e all'attualit\u00e0 per realizzare la sua critica della societ\u00e0, come in \"Sur le passage de quelques personnes \u00e0 travers une assez courte unit\u00e8 de temps\" (1960), \"La Critique de la separation\" (1961) e soprattutto in \"La Societ\u00e8 du spetacle\" (1973).\nLe rivendicazioni politiche, sociali, identitarie o esistenziali motivano spesso il ricorso al found footage, permettendo un'appropriazione delle rappresentazioni problematiche.\nEsiste un'opposizione tra l'anonimato delle immagini trovate e la scelta delle sequenza utilizzate dai cineasti degli anni '60 e '70 che analizzano il mezzo e della realizzazione dei film di compilazione come Germaine Dulac, Esfir \u0160ub e Henri Storck.\nMolti cineasti utilizzano il found footage nel corpo di una preposizione cinematografica. In questo caso la sequenza pu\u00f2 gonfiarsi a dismisura. I film inscrivono la possibilit\u00e0 di discutere sul contenuto del documento.\nUn certo numero di film di found footage fanno appello a un trattamento secondario che viene premuto sul flusso di immagini: l'aggiunta di testi differenti dai sottotitoli. Le parole, frasi e pi\u00f9 esplicitamente, l'apposizione di una grafia non sempre leggibile si trovano in Guy Debord, Isidore Isou, Maurice Lema\u00eetre, Cecile Fontaine e Frederique Devaux. Si trova un esempio di questa tecnica nel film di Len Lye, \"Trade Tatoo\" (1937), nel quale il progetto pubblicitario determina la logica di concatenazione di parole e frasi che scandiscono il film. Le parole o frasi sono dipinte direttamente su nastro tra le sequenze documentarie abilmente rilavorate per mezzo della colorazione e della solarizzazione. A volte, sono apposte con lo stencil sull'immagine fotografica, inducendo un contrappunto testuale al flusso di immagini. Le loro posizioni e i loro spostamenti nel quadro si congiungono con il movimento rappresentato dall'immagine.\nUna delle caratteristiche del cinema degli anni 80 e 90 \u00e8 la padronanza di tutte le tappe della fabbricazione del film, che comprendono lo sviluppo e l'elaborazione dei piani dei film. Non si tratta solamente di chiedersi come si concatena il montaggio ma anche la struttura, la superficie e lo spessore del nastro. Lavorare sul supporto e sulla superficie dell'immagine. Gioco di supporto tramite il quale si costituiscono e attraverso il quale si moltiplicano i procedimenti di intervento e di innovazione dei cineasti degli anni 80: sviluppo artigianale, scollaggio dell'emulsione e ricollocamento su di altri supporti, utilizzo di diversi formati e ricollocazione su nuove basi.\nSe si lavora con delle immagini anonime come fanno Yervant Gianikian e Angela Ricci Lucchi nella maggior parte dei loro film o Paolo Gioli ne \"L'Operatore perforato\" (1979), o con delle serie televisive come Frederique Devaux in \"Midweekend\" (1985-1986) e \"Big Brother\"(1983) e Cecile Fontaine in \"Golf Entretien\" (1984) e \"Overeating\" (1984), allora il trattamento plastico di questi materiali di base \u00e8 infinito.\nIl gruppo Schmelzdahin, J\u00fcrgen Reble, Metamkine, sono i pi\u00f9 eccessivi: prendendo possesso dei film, li copiano e poi li attaccano chimicamente, trasformando le loro qualit\u00e0 plastiche, le quali rinnovano il loro significato a patto che se ne faccia il montaggio.\nIl ricorso a film primitivi non rivela le stesse caratteristiche quando \u00e8 fatto da Gianikian e Ricci Lucchi, che si interrogano sulla natura della rappresentazione di un mondo condannato a sparire, come nel caso di \"Dal Polo all'Equatore\" (1986), e in Paolo Gioli che ne \"L'Operatore\" perforato si interroga sul supporto filmico a partire dalla specificit\u00e0 del 9,5 mm.\nL'appropriazione rivela diverse forme durante gli anni 80 e consiste nel trattare i film nel tingerli o attaccarli chimicamente. Cos\u00ec il gruppo Schmelzdahin, poi J\u00fcrgen Reble o Matthias M\u00fcller in Germania, Phil Solomon, Caroline Avery, Nina Fonoroff negli Stati Uniti, Sabine Hiebler e Gerhard Ertl in Austria, Cecile Fontaine, Metamkine e, in una certa misura, Michael Amarger in Francia, lavorano queste manipolazioni a gradi diversi.\nSi ritrova qualche effetto simile nei film di Frederic Charpentier che rifotografa la degenerazione delle sequenze dei film porno in \"The Dog Star Man Has A Too Big Flaming Cock For The Sheba Queen\" (1991). In \"Imagogie\", Frederique Devaux mette sul nastro 16 mm delle parti di pellicola fotografica creando cos\u00ec una dicotomia tra la proiezione del nastro e la sua visione sul tavolo; questo film, alla maniera di\" Retour a la raison\" (1924) di Man Ray con dei corpi di donne nude, o come\"Filmfinish\" (1986) di Paolo Gioli con delle foto deformate di sportivi in azione, mette in concorrenza due modi di comprensione del nastro. Tra il flusso di immagini e le manipolazioni grafiche del materiale iniziale, si innesta l'intervento fotografico che applica al nastro i principi del collage producendo per la stessa deflagrazione di bilanciamenti, di oggetti e di spazi.\nCecille Fontaine usa i materiali filmici come tele, trasformandoli a seconda del loro stato di conservazione, dell'et\u00e0. Essa opta per quel o quel tipo di trattamento: mosaico o vetro. Questo lavoro con l'emulsione mette avanti il gesto stesso e reintroduce nella pratica cinematografica un elemento di azzardo specifico alla materia. Un gioco sulla superficie del materiale stesso. Il sollevamento fa apparire nuove forme e nuovi rapporti tra l'oggetto trovato (filmato) che introduce, nel senso della rappresentazione fotografica, la materialit\u00e0 di supporto, la registrazione del gesto e la sua inscrizione spostata, la sua temporalit\u00e0 nei pezzi di pellicola.\nI filmini di famiglia.\nOltre all'uso del found footage che privilegia la materialit\u00e0 dell'immagine si constata un nuovo uso che permette al cineasta di lavorare l'autobiografia, il diario. Questi film fanno appello integralmente a degli estratti o a qualche sequenza dei filmini di famiglia. Gustave Deutsch in \"Adria 1954-1968\" (1990) interroga l'utilizzo dei filmati familiari e principalmente i diari delle vacanze. Questo uso particolare favorisce il passaggio dal diario filmato alla sperimentazione e permette di incentrare il film sulla soggettivit\u00e0 e la storia personale del cineasta, come Cecile Fontaine in \"Histoire paralleles\" (1990). Questo si effettua spesso fino all'affermazione e rivendicazione di un'identit\u00e0, di una minoranza. Affermazione della differenza razziale, sessuale, ecc. che accompagna una presa di posizione di uno detournement di immagini prodotte da e per la maggioranza bianca maschile. Affermazione di una soggettivit\u00e0, di una storia che si effettua tramite l'uso del detournement dell'immagine e del loro adattamento ad altri fini.\nQuesta utilizzazione dei filmati familiari e dei film ironici come Abigail Child nella serie \"Is this what you are born for?\" (1981-1988) serve alla rivendicazione e alla presa di coscienza come allo scaturire di una storia che sar\u00e0 controllata dalla minoranza stessa e non pi\u00f9 subita e imposta.\"Ecce Homo\" (1989) di Jerry Tartaglia gioca con le immagini della sessualit\u00e0 gay sapendo che oggi tutta la rappresentazione omosessuale potrebbe rivelarsi come pornografica. Alla maniera del detournement classico, il ricorso al found footage diventa per le minoranze etniche, sessuali uno dei mezzi pi\u00f9 efficaci nel ribaltamento dei valori che si opera per la riappropiazione e dunque la produzione di nuove immagini e la loro distribuzione.\nIl ricorso ai film di famiglia o ai diari anonimi, per convocare e favorire il sorgere dei ricordi e inscrivere il lavoro e la potenza della memoria soggettiva a partire dalle identit\u00e0 personali o sociali, sembra essere una delle caratteristiche dei video contemporanei. Come ad esempio in \"Fast Trip, Long Drop\" (1993) di Gregg Bordowitz, nel quale il found footage permette al cineasta di inserirsi nella storia, quando deve far fronte alla sua malattia e alla sua morte annunciata. O a \"Un'ora sola ti vorrei\" (2002) di Alina Marazzi nel quale l'autrice ripercorre la vita della madre tramite i filmini di famiglia girati dal nonno.\nIl found footage non \u00e8 pi\u00f9 la misura collettiva ma appartiene al dominio individuale e permette alla storia familiare di diventare storia universale per il suo affrancaggio e la sua iscrizione al dominio pubblico.\nEsponenti di questa tecnica.\n\u2022 Daniel Myrick ed Eduardo S\u00e1nchez per il loro film The Blair Witch Project - Il mistero della strega di Blair (1999)\nCuriosit\u00e0.\nTra i film di found-footage doveva esserci anche \"La rabbia\" di Pier Paolo Pasolini e Giovannino Guareschi, di cui lo stesso Pasolini diceva:\n\u00ab \u00c8 un film tratto da materiale di repertorio (novantamila metri di pellicola: il materiale di circa sei anni di vita di un settimanale cinematografico, ora estinto). Un'opera giornalistica, dunque, pi\u00f9 creativa. Un saggio pi\u00f9 che un racconto. \u00bb"}
{"id": "2435832", "revid": "24886909", "url": "https://it.wikipedia.org/wiki?curid=2435832", "title": "Sin-Shar-Ishkun", "text": ""}
{"id": "2435833", "revid": "838137", "url": "https://it.wikipedia.org/wiki?curid=2435833", "title": "ABN AMRO World Tennis Tournament 2008 - Doppio", "text": "Il doppio dell'ABN AMRO World Tennis Tournament 2008 \u00e8 stato un torneo di tennis facente parte dell'ATP Tour.\nMartin Damm e Leander Paes erano i detentori del titolo, ma Paes non ha partecipato quest'anno e solo Damm ha partecipato facebso coppia con Pavel V\u00edzner, ma ha perso al 1\u00ba turno contro Philipp Kohlschreiber e Michail Ju\u017enyj.\nTom\u00e1\u0161 Berdych e Dmitrij Tursunov ha vinto in finale 7\u20135, 3\u20136, 10\u20137, contro Philipp Kohlschreiber e Michail Ju\u017enyj."}
{"id": "2435835", "revid": "247222", "url": "https://it.wikipedia.org/wiki?curid=2435835", "title": "ISpeed", "text": "iSpeed \u00e8 una montagna russa del tipo launched coaster, situata nel parco divertimenti Mirabilandia, nel ravennate. Ha sostituito l'ottovolante in legno \"Sierra Tonante\" dal 2009 ed \u00e8 stato inaugurato il 20 giugno di quell'anno alla presenza di un ospite d'eccezione: il campione di motociclismo classe 250 Marco Simoncelli.\nDescrizione.\niSpeed rientra nella tipologia dei \"launched coaster\" in quanto ha, come caratteristica principale, un lancio magnetico che rimpiazza la classica catena di traino lungo la prima salita. Gli acceleratori magnetici sono in grado di lanciare il treno con un'accelerazione da 0 a in soli con una velocit\u00e0 massima di 120 km/h circa. Presenta un'altezza massima di 55 m - raggiunta dal treno subito dopo il lancio. Dopo la prima discesa con pendenza di 90\u00b0, il percorso procede in lunghezza per circa 1000 m con le seguenti evoluzioni in ordine: un top hat, un corkscrew e un inline-twist.\nCaratteristiche tecniche.\nLa ditta produttrice \u00e8 Intamin, mentre il progetto \u00e8 stato interamente concepito dallo studio tedesco d'ingegneria Ingenieur B\u00fcro Stengel GmbH, gi\u00e0 ideatore di \"Sierra Tonante\" e \"Katun\".\nCon un tracciato di colore rosso e una stazione somigliante a un paddock, iSpeed \u00e8 ispirato al mondo dei motori e, pi\u00f9 specificatamente, rende onore ai bolidi di Formula 1. I tre treni disponibili ricalcano le forme di una monoposto: sono divisi in 3 vagoni di 4 posti ciascuno, per un totale 12 passeggeri a treno. La capacit\u00e0 oraria \u00e8 di circa 900 persone.\n\u00c8 il pi\u00f9 veloce \"rollercoaster\" presente in Italia. Raggiunge i 120 chilometri orari di velocit\u00e0. Ha un totale di 2 inversioni.\n\u00c8 una delle poche attrazioni di \"Mirabilandia\" ad avere un limite di altezza massimo oltre che minimo, stabilito a ; questa \u00e8 una precauzione presa in considerazione degli spazi stretti che il treno attraversa durante una corsa, anche se un'altezza superiore a questa quota non risulta essere pericolosa."}
{"id": "2435838", "revid": "2108263", "url": "https://it.wikipedia.org/wiki?curid=2435838", "title": "Tlatoani di Tenochtitl\u00e1n", "text": "Elenco dei tlatoque (plurale di \"tlatoani\") di Tenochtitl\u00e1n, spesso chiamati \"imperatori aztechi\"."}
{"id": "2435839", "revid": "79968", "url": "https://it.wikipedia.org/wiki?curid=2435839", "title": "Endenna", "text": "Endenna (\"End\u00e8na\" in dialetto bergamasco) \u00e8 una frazione del comune di Zogno, in provincia di Bergamo; la pi\u00f9 popolosa tra quelle che costituiscono il comune. Il suo territorio corrisponde a quello della propria parrocchia che comprende anche le contrade \"Pradelli\", \"Braccamolino\" e parte di quella di \"Romacolo\".\nStoria.\nNumerosi fossili sono stati ritrovati nei dintorni di Endenna a testimonianza del fatto che in ere geologiche remote, la zona doveva essere bagnata da un mare preistorico. Tra i reperti pi\u00f9 noti figurano quelli di due specie endemiche a quei tempi, che i paleontologi hanno classificato con il nome di \"Endennasaurus\" (una sorta di grossa lucertola) e \"Brembodus ridens\" (simile ad un pesce tropicale). Entrambi i fossili sono conservati nel Museo Brembano di Scienze Naturali di San Pellegrino Terme.\nLa presenza umana in epoca preistorica nel territorio dell'attuale comune di Zogno, di cui Endenna fa parte, \u00e8 provata da numerosi manufatti primitivi, in parte conservati presso il Museo della Valle di Zogno. Secondo alcune teorie il nome di Endenna, come quello di Lenna, ad esempio, avrebbe un'origine etrusca.\nNel medioevo le prime tracce di Endenna si ritrovano in atti ecclesiastici dei primi secoli dopo l'anno 1000, in cui viene citata la chiesa parrocchiale intitolata a Santa Maria Assunta\nFra storia folclore e leggenda, \u00e8 rimasto famoso lo scontro a Malpasso di Endenna, avvenuto il 31 maggio 1806, in cui i gendarmi in un inutile tentativo di catturare l'imprendibile brigante e ribelle: Vincenzo Pacchiana, ebbero quattro feriti e un morto.\nFino al 1928 la localit\u00e0 era un comune autonomo, poi inglobato in quello di Zogno.\nNel corso degli anni '80 e '90 il numero degli endennesi \u00e8 cresciuto notevolmente in seguito alla costruzione di vari nuovi immobili che hanno occupato gli ampi spazi verdi che dividevano le antiche contrade Brolo, Arale, Ronco e Camangh\u00e9. I nuovi residenti provenivano principalmente da altre aree del comune di Zogno nonch\u00e9 da comuni della Valle Brembana o, meno frequentemente, del resto della provincia di Bergamo. La crescita urbana ha di fatto unito gli abitati di Endenna e del centro di Zogno. Solo il fiume Brembo rappresenta il confine naturale tra le due localit\u00e0. Il territorio di Endenna \u00e8 separato da quello della parrocchia e dell'abitato di Grumello de' Zanchi (un'altra frazione di Zogno) dalla Val Arsa, piccola convalle scavata da un torrente affluente del Brembo.\nSociet\u00e0.\nTradizioni e folclore.\nLe feste patronali celebrate ad Endenna sono quelle di San Barnaba (11 giugno) e dell'Assunta (15 agosto). Nella chiesa parrocchiale, dedicata a Santa Maria Assunta \u00e8 conservato il cranio del santo. Oltre alla feste patronali, durante l'estate l'Unione Sportiva Endennese organizza diversi momenti di festa. Nel periodo natalizio viene invece organizzato il presepe vivente di Endenna che negli ultimi anni ha richiamato nella localit\u00e0 molti visitatori.\nServizi pubblici e infrastrutture.\nOltre ad una scuola materna ed elementare, la parrocchia di Endenna comprende entro i propri confini l'Istituto d'Istruzione Superiore \"David Maria Turoldo\", e i principali impianti sportivi del comune di Zogno, anche se il complesso si trova fuori dal centro abitato della frazione. Nei pressi della chiesa parrocchiale \u00e8 situato l'oratorio dotato di diverse sale e di un piccolo teatro, usati anche per attivit\u00e0 pubbliche.\nLa localit\u00e0 \u00e8 attraversata da una strada comunale che, partendo dal centro urbano di Zogno arriva fino alle frazioni di Somendenna Miragolo San Marco e Miragolo San Salvatore, da dove continua fino a Sambusita, frazione del comune di Algua, in Valle Serina.\nEconomia.\nTra le attivit\u00e0 economiche con sede ad Endenna figurano alcuni esercizi commerciali, studi professionali e artigianali. "}
{"id": "2435842", "revid": "287204", "url": "https://it.wikipedia.org/wiki?curid=2435842", "title": "Tlatoani di Tenochtitlan", "text": ""}
{"id": "2435846", "revid": "122970312", "url": "https://it.wikipedia.org/wiki?curid=2435846", "title": "Placar", "text": "Placar \u00e8 una rivista sportiva brasiliana, il cui primo numero \u00e8 datato 20 marzo 1970. Edita dal Grupo Abril e originariamente un settimanale, attualmente \u00e8 pubblicata mensilmente. I redattori capo sono S\u00e9rgio Xavier Filho e Arnaldo Ribeiro.\nStoria.\nPrima fase: il settimanale.\nLa rivista fu un settimanale durante gli anni settanta e ottanta, fino all'agosto 1990. Ideata poco prima del per sopperire alla mancanza di una pubblicazione sportiva, vide in copertina nel primo numero Pel\u00e9, furono vendute 200.000 copie e in allegato vi era una moneta raffigurante lo stesso calciatore. Nei numeri 23 e 24, sempre del 1970, una serie di articoli di Michel Laurence e Narciso James proposero diversi cambiamenti al sistema calcistico brasiliano, tra cui l'istituzione di un vero e proprio campionato nazionale, cosa che fu realizzata con la creazione del primo campionato l'anno dopo.\nNel 1977, \"Placar\" richiese la creazione di una seconda divisione per il campionato brasiliano di calcio, e dieci anni dopo appoggi\u00f2 l'isitituzione della Copa Uni\u00e3o, fornendo, tra le altre cose, anche il trofeo stesso.\nL'affermazione.\nLa rivista ebbe grande successo gi\u00e0 all'inizio, vendendo pi\u00f9 di 100.000 copie settimanali durante . Dopo la fine del Mondiale, per\u00f2, le vendite subirono un calo, che port\u00f2 il numero di copie vendute a 40.000. Per diminuire i costi, nel 1972 fu allegato a partire dal numero 131 il cosiddetto \"tabellone\" che riuniva risultati e schede tecniche che la stessa rivista chiamava \"o Di\u00e1rio Oficial do futebol brasileiro\" (diario ufficiale del calcio brasiliano). Questa pubblicazione parallela dur\u00f2 fino al 1974.\nUn altro fattore che contribuiva al gran numero di copie vendute era la \"Loteria Esportiva\", lotteria sportiva che nel 1972 raggiunse la quota di 250.000 copie.\nIl caso lotteria sportiva.\nNel 1979 Milton Coelho da Gra\u00e7a, allora direttore di \"Placar\", accenn\u00f2 a Juca Kfouri, che curava la sezione dedicata alla Loteria Esportiva, che aveva notato alcune coincidenze quando poche persone vincevano. Su richiesta di Coleho da Gra\u00e7a, Kfouri and\u00f2 a Brasilia per chiedere di poter visionare i biglietti vincenti, ma gli fu negato.\nNello stesso anno, Milton lasci\u00f2 Abril, e Juca fu promosso direttore. Durante un altro viaggio a Bras\u00edlia, Kfouri richiese nuovamente il permesso: stavolta riusc\u00ec a vedere alcuni biglietti, nei quali not\u00f2 irregolarit\u00e0 nelle partite Corinthians-Juventus, Flamengo-Olaria, Vasco-Botafogo, Atl\u00e9tico-PR-Coritiba, e Internacional-Livramento.\nQuando rifer\u00ec dei suoi sospetti alla redazione, il giorno dopo, trov\u00f2 in S\u00e9rgio Martins un alleato, e nel numero 648 del 22 ottobre 1982 fu pubblicato un dettagliato articolo sul caso, con denunce di corruzione e manipolazione dei risultati.\nNessuno dei 125 denunciati tra giocatori, dirigenti, arbitri, allenatori ed altri, fu perseguito. La lotteria perse credibilit\u00e0, e non la recuper\u00f2 pi\u00f9; anche lo stesso \"Placar\" ne risent\u00ec, dato che erano in molti a comprare la rivista esclusivamente per l'allegato riguardante la lotteria.\nLa fine delle edizioni settimanali.\nPer cercare di attirare pi\u00f9 pubblico possibile, nel 1984 venne inaugurato uno spazio molto maggiore ad altri sport che non fossero il calcio. Questo esperimento dur\u00f2 da aprile a novembre, ed una volta terminato gli sport inclusi, ad eccezione della Formula 1, furono relegati a ben poco spazio. Alla fine del 1986 fu lanciata \"Grid\", \"figlia minore\" di \"Placar\", dedicata all'automobilismo e incentrata sul campionato di Formula 1 di quell'anno. Il secondo numero conteneva uno speciale di 64 pagine sulla stagione 1987.\nNel settembre 1985, nel numero 800, la tradizionale sezione del \"tabellone\", che includeva risultati dei campionati in Brasile e nel resto del mondo, fu eliminata. Solo 50 numeri dopo, nel settembre 1986, la rubrica torn\u00f2, a seguito di una protesta portata avanti da pi\u00f9 di 600 lettori con lettere e telefonate, poco dopo l'inizio del campionato 1986, inizialmente dedicata solo al campionato nazionale e successivamente estendendosi di nuovo agli altri. Dopo un 1985 segnalante vendite in ristagno, nel 1988 fu rinnovato l'aspetto con un formato pi\u00f9 grande ed un numero minore di pagine, in una fase che fu chiamata \"Placar Mais\" (Placar Pi\u00f9).\nQuesta fase positiva non dur\u00f2 molto, visto che la rivista non era molto pubblicizzata, e un duro colpo le fu assestato dal clamoroso fallimento del durante , sommato alla scarsa attrattiva del Campionato Paulista (la finale di quell'anno fu disputata tra Bragantino e Novorizontino, societ\u00e0 minori rispetto alle tradizionali \"grandi\") e alla polemica che segu\u00ec il Campionato Carioca 1990. A causa di questi risultati, la casa editrice decise di interrompere gli investimenti in una rivista settimanale dedicata al solo calcio come era \"Placar\".\nLa rivista cess\u00f2 quindi di essere a cadenza settimanale, e solamente con il numero 1000 le vendite risalirono fino a toccare quota 127.000 copie.\nLa fase delle edizioni a tema.\nL'ultimo numero settimanale fu il 1.051, nonostante il 1.052, guida al campeonato Brasileiro S\u00e9rie A 1990, usc\u00ec una settimana dopo. Nell'editoriale, Juca Kfouri scrisse che \"finch\u00e9 la passione per il calcio lo richieder\u00e0, \"Placar\" sar\u00e0 in vendita nelle edicole di tutto il paese con numeri speciali\". La rivista rischi\u00f2 per\u00f2 quasi di fallire, e fu salvata dal lancio di un numero speciale, il 1.053, sui cinquant'anni di Pel\u00e9, che si rivel\u00f2 un successo con 99.700 copie vendute su 100.000 stampate. L'edizione valse anche un Premio Esso per \"Placar\", il terzo vinto dalla pubblicazione.\nIl successo fece s\u00ec che Kfouri proponesse alla Abril di mantenersi sulla linea delle edizioni tematiche; la casa editrice approv\u00f2 l'idea, senza che ci fosse un numero prefissato di uscite, ma nel 1991 ne erano previste 12, numero che poi si mantenne negli anni seguenti. Solo nei mesi di dicembre 1993, luglio e agosto 1994 e febbraio 1995 non ci furono edizioni numerate; la rivista mantenne inoltre la sua posizione critica riguardo ai dirigenti del calcio brasiliano, portando l'allora presidente della Federazione calcistica dello Stato di San Paolo Eduardo Jos\u00e9 Farah a proibire l'accesso ai fotografi in occasione della finale del campionato Paulista 1991 tra Bragantino e San Paolo, tenutasi a Bragan\u00e7a Paulista.\nDurante il vennero pubblicati numeri speciali dopo ogni partita della Nazionale brasiliana. Il grafico delle vendite, debole con il primo numero, aument\u00f2 in modo consistente, a partire dal quarto le vendite erano gi\u00e0 arrivate ad una quota soddisfacente, e il numero che celebrava la vittoria del Mondiale da parte de Brasile super\u00f2 le 500.000 copie vendute.\n\"Calcio, sesso e rock 'n roll\".\nGrazie a questo successo, dovuto anche alla vittoria del a , la rivista ebbe, a partire dal numero dell'aprile 1995, una significativa rielaborazione, poco dopo il suo 25\u00ba anniversario, con l'abbandono di tutti i giornalisti che avevano lavorato alle edizioni precedenti, ad eccezione di Manoel e Paulo Vinicius Coelho. Dopo tre mesi di preparativi, durante i quali fu investito circa un milione di dollari, fu scelto un nuovo \"target\" di pubblico, i giovani. Fu scelto come slogan \"Futebol, sexo e rock 'n roll\" (calcio, sesso e rock 'n roll) e il formato cambi\u00f2 passando a 27,5 x 35,8\u00a0cm. La grafica fu assegnata a Roger Black, e il primo numero vendette 237.000 copie, stabilendo un record per la rivista.\nPoco tempo dopo, Juca lasci\u00f2 non solo \"Placar\", ma anche il Grupo Abril, a causa di interferenze dei dirigenti nel contenuto della rivista. Alla casa editrice infatti non interessava continuare a denunciare i dirigenti del calcio brasiliano, poich\u00e9 temeva che questo avrebbe pregiudicato gli accordi per la trasmissione delle partite del campionato nazionale da parte della TVA, appartenente appunto al Grupo Abril. Roberto Civita, presidente della Abril, propose a Juca di comprare \"Placar\", poich\u00e9 non vendeva molto, ma le trattative non proseguirono.\nDurante gli anni successivi, furono apportate diverse correzioni stilistiche (come la diminuzione del formato a 22,6 x 29,9\u00a0cm, nel 1996) e di contenuto e il calcio torn\u00f2 a farla da padrone, non pi\u00f9 come filo conduttore, ma come tema principale.\nDurante il , \"Placar\" decise di riproporre quanto fatto quattro anni prima, pubblicando numeri speciali dopo ogni partita della Nazionale. Questa volta, per\u00f2, vari giornalisti furono inviati in Francia, nazione ospitante dei mondiali, ma i costi aumentarono e le vendite diminuirono rispetto al periodo di .\nSeconda fase settimanale e formato attuale.\nNel numero di marzo 2001, fu annunciato \"Placar\" sarebbe tornato a cadenza settimanale, uscendo ogni settimana a partire dal 10 aprile. Molti lettori trovavano che la rivista impiegava troppo tempo ad uscire rispetto alla giornata di campionato, e scrissero alla direzione sollecitando il cambiamento, che fu adottato il 19 ottobre. Non fu per\u00f2 sufficiente a mantenere la cadenza settimanale, che dur\u00f2 fino a febbraio dell'anno successivo, quando la crisi del calcio brasiliano, con la qualificazione della Nazionale al solo all'ultima giornata del girone, combinata con la decisione dell'Editora Abril di mantenere solo i periodici che garantissero un alto margine di guadagno, fece s\u00ec che \"Placar\" settimanale fosse eliminato nuovamente.\nDa l\u00ec in poi, \"Placar\" torn\u00f2 in edicola sporadicamente, sebbene pi\u00f9 spesso che nel suo periodo di \"impasse\" precedente, risalente al secondo semestre del 1990, con i numeri speciali. Ogni speciale aveva un numero distinto: nel maggio 2003, per\u00f2, la rivista torn\u00f2 ad essere mensile e lo \u00e8 rimasta fino ad ora, e gli speciali sono adesso esclusi dalla numerazione.\nNel marzo 2008 un articolo sull'ex calciatore Casagrande caus\u00f2 una polemica in cui vari giornalisti si schierarono pro o contro la posizione tenuta dalla rivista. Con una tiratura mensile di circa 65-75.000 copie, il 2008 fu il quinto anno consecutivo in cui il bilancio si mantenne in positivo.\n\"Jornal Placar\".\nNell'ottobre 2008, \"Placar\" annunci\u00f2 il lancio, previsto per il mese seguente, di \"Jornal Placar\", distribuito gratuitamente con tiratura di 70.000 copie. Con il primo numero del 10 novembre, era distribuito insieme al giornale gratuito \"Destak\". Dopo 22 numeri e pi\u00f9 di 1.500.000 copie distribuite a dicembre si chiuse il periodo sperimentale.\nLa polemica pi\u00f9 rilelvante riguardante il \"Jornal\" fu a proposito della notizia del 27 novembre, che dava per certo il trasferimento di Ronaldo al Corinthians. Nell'editoriale dell'ultimo numero del giornale, S\u00e9rgio Xavier Filho scrisse: \"Se Ronaldo non fosse passato al Corinthians, perch\u00e9 ingannare il lettore?\". Quando il trasferimento fu ufficializzato dal club il 9 dicembre, il \"Jornal\" dovette ritrattare sul suo sito.\nNel marzo 2009 \u00e8 stato confermato che \"Jornal Placar\" torner\u00e0 nello stesso formato dell'anno prima e con una tiratura di 80.000 copie.\nSpeciali e premi.\nDagli anni ottanta, \"Placar\" ha creato una tradizione di numeri speciali, come le guide ai mondiali e al campionato brasiliano di calcio ; nel 1980 fu istituita la cosiddetta \"Edi\u00e7\u00e3o dos Campe\u00f5es\", che includeva articoli e poster dei campioni statali. Dal 1989 in poi, lo speciale tratt\u00f2 anche il campionato nazionale e la Copa do Brasil, cos\u00ec come titoli speciali conquistati dai vari club o dalla Nazionale; nel 1995, gli articoli furono eliminati, e l'edizione \"Edi\u00e7\u00e3o dos Campe\u00f5es\" incluse solo poster.\nBola de Prata.\n\"Placar\", alla fine di ogni Brasileir\u00e3o, assegna il trofeo Bola de Prata, selezionando i migliori giocatori del campionato per ogni ruolo. Tutte le partite sono seguite da giornalisti che assegnano voti: i giocatori con la miglior media si aggiudicano il trofeo; la miglior media assoluta si aggiudica la Bola de Ouro. Il premio fu ideato nel 1970, primo anno della rivista, e, visto che il Campeonato Brasileiro non esisteva, fu applicato al Torneo Roberto Gomes Pedrosa. Pel\u00e9 fu giudicato fuori concorso, sia per la Bola de Ouro che per la Bola de Prata; il pi\u00f9 premiato in assoluto \u00e8 Zico, con cinque Bolas de Prata, due Bolas de Ouro e due titoli di capocannoniere.\nTime dos Sonhos.\nOgni 12 anni viene scelta la \"squadra dei sogni\" (appunto \"Time dos Sonhos\") delle principali squadre brasiliane: per ora le edizioni sono state nel 1982, 1994 e 2006.\nChuteira de Ouro.\nLa \"Chuteira de Ouro\" (Scarpa d'Oro) \u00e8 assegnata al miglior marcatore dell'anno. I gol hanno un valore diverso in quanto i gol segnati in Nazionale e in Copa Libertadores valgono 2, e quelli segnati nei campionati statali possono valere uno o due a seconda dell'importanza del campionato stesso.\nFita Azul do Futebol Nacional.\nLa Fita Azul do Futebol Nacional (nastro azzurro del calcio nazionale) \u00e8 un premio riservato ai club brasiliani che rimangono imbattuti pi\u00f9 a lungo in partite internazionali."}
{"id": "2435848", "revid": "287204", "url": "https://it.wikipedia.org/wiki?curid=2435848", "title": "Cuitlahuac", "text": ""}
{"id": "2435849", "revid": "36426", "url": "https://it.wikipedia.org/wiki?curid=2435849", "title": "Sinagoga Norsa Torrazzo (Mantova)", "text": ""}
{"id": "2435850", "revid": "24887125", "url": "https://it.wikipedia.org/wiki?curid=2435850", "title": "Sinsharishkun", "text": ""}
{"id": "2435857", "revid": "24887246", "url": "https://it.wikipedia.org/wiki?curid=2435857", "title": "HAM-6", "text": ""}
{"id": "2435858", "revid": "24887258", "url": "https://it.wikipedia.org/wiki?curid=2435858", "title": "HAM-8", "text": ""}
{"id": "2435869", "revid": "71433", "url": "https://it.wikipedia.org/wiki?curid=2435869", "title": "Based on a True Story", "text": ""}
{"id": "2435872", "revid": "24887483", "url": "https://it.wikipedia.org/wiki?curid=2435872", "title": "Hold-and-Modify", "text": ""}
{"id": "2435873", "revid": "287204", "url": "https://it.wikipedia.org/wiki?curid=2435873", "title": "Tlatoani di Tlatelolco", "text": "Elenco dei tlatoque che governarono l'altepetl precolombiano di Tlatelolco."}
{"id": "2435880", "revid": "400694", "url": "https://it.wikipedia.org/wiki?curid=2435880", "title": "Roberto Grau (scacchista)", "text": "Biografia.\nPartecip\u00f2 con la nazionale argentina a quattro olimpiadi degli scacchi dal 1927 al 1939 (tre volte in prima scacchiera), realizzando complessivamente 23 vittorie, 30 pareggi e 22 sconfitte (espresso in gergo tecnico: +23 =30 \u201322 che corrisponde a +1 finale).\nPartecip\u00f2 al grande Torneo di San Remo 1930, vinto da Aleksandr Alechin, classificandosi 15\u00ba.\nFu tra i firmatari dell'atto costitutivo della FIDE a Parigi nel 1924."}
{"id": "2435881", "revid": "287204", "url": "https://it.wikipedia.org/wiki?curid=2435881", "title": "Machine (EP)", "text": ""}
{"id": "2435883", "revid": "24887586", "url": "https://it.wikipedia.org/wiki?curid=2435883", "title": "Hold and Modify", "text": ""}
{"id": "2435885", "revid": "287204", "url": "https://it.wikipedia.org/wiki?curid=2435885", "title": "Machine (album)", "text": ""}
{"id": "2435888", "revid": "124240696", "url": "https://it.wikipedia.org/wiki?curid=2435888", "title": "Martin Chuzzlewit", "text": "Martin Chuzzlewit (titolo originale \"The Life and Adventures of Martin Chuzzlewit\", in italiano \"Vita e avventure di Martin Chuzzlewit\") \u00e8 un romanzo pubblicato mensilmente su un giornale (come quasi tutte le sue opere) tra il 1843 e il 1844 dall'autore inglese Charles Dickens.\nCapitoli e pubblicazione.\nIl libro \u00e8 diviso in 54 capitoli (ognuno con un titolo che riassume brevemente e in modo pi\u00f9 o meno preciso il suo contenuto), pi\u00f9 una prefazione dell'autore lunga circa due facciate; nell'edizione italiana Adelphi sono inoltre presenti 38 illustrazioni dell'edizione originale di \"\"Chapman e Hall\", di Londra, realizzate da Phiz, uno dei pi\u00f9 importanti disegnatori delle opere di Dickens.\nMartin Chuzzlewit fu pubblicato in 19 puntate mensili, ciascuna dal costo di uno scellino e composte di 32 pagine di testo e illustrazioni d Phiz. L'ultima puntata ebbe lunghezza doppia.\nIl ritmo di pubblicazione \u00e8 stato il seguente:\nI primi numeri non ebbero successo come le precedenti opere di Dickens ed ebbero una tiratura di una ventina di migliaia di copie ciascuna (invece delle quaranta-cinquantamila che ebbero \"Il circolo Pickwick\" e \"Nicholas Nickleby\" e delle sessanta-settantamila di \"Barnaby Rudge\" e \"La bottega dell'antiquario\"), per cui ci fu una rottura tra Dickens e i suoi editori Chapman e Hall, i quali, appellandosi ad una clausola del contratto, costrinsero l'autore a rimborsare loro il denaro speso. Per rimediare al calo di vendite Dickens cambi\u00f2 il titolo del suo libro in \"America\" quando non aveva ancora terminato la stesura del romanzo, il che gli permise di parlare anche del suo viaggio negli Stati Uniti d'America, dal quale era rimasto deluso in quanto sperava di vedervi attuati i suoi ideali di democrazia. A causa della sua feroce satira nei confronti di questo Stato alcuni fascicoli furono accolti con rabbia nel continente americano; alcuni lettori inviarono a Dickens lettere offensive.\nL'opera \u00e8 dedicata ad Angela Georgina Burdett-Coutts, un'amica dell'autore.\nTrama.\nIl vecchio Martin Chuzzlewit, uomo ricchissimo e molto vecchio, \u00e8 convinto che i suoi parenti lo trattino bene unicamente per ricevere una parte dell'immensa eredit\u00e0 che lascer\u00e0 dopo la sua morte; decide cos\u00ec di allevare un'orfana, Mary, che si deve prendere cura di lui: infatti ella, a differenza dei suoi parenti, non lo vuole morto poich\u00e9 se egli dovesse decedere si troverebbe sbalzata sulla strada, senza nessuno su cui contare. Tuttavia, Martin Chuzzlewit junior, il nipote dell'anziano signore nonch\u00e9 suo erede s'innamora di lei e ha intenzione di sposarla, il che rovinerebbe i piani di Chuzzlewit senior, in quanto se il matrimonio avesse luogo ella non perderebbe il disinteressamento, e cos\u00ec, dato che il giovane non vuole affatto rinunciare ai suoi propositi, lo disereda e lo scaccia di casa. Egli decide dunque di diventare apprendista e alloggiare presso Seth Pecksniff, che ufficialmente insegna architettura ma che in realt\u00e0 \u00e8 un ipocrita che bistratta i suoi apprendisti e si appropria delle loro creazioni (cosa che far\u00e0, in seguito, anche con un progetto di Martin), nonostante abbia l'aspetto di una persona equa e generosa e dal comportamento molto professionale e attento all'etica; come se non bastasse, egli, che \u00e8 un lontano parente di Martin Chuzzlewit senior, accoglie Martin junior con il fine recondito di avvicinarsi al vecchio, pensando che questi gradisca l'accoglienza riservata al ragazzo. Pecksniff ha due figlie, Merry (\"Misericordia\") e Cherry (\"Carit\u00e0\"\"), non molto dissimili da lui, e un dolce, buono e gentile dipendente che si diletta suonando l'organo in una chiesa vicina, Thomas (Tom) Pinch, che si dedica a lui con grande solerzia poich\u00e9, a causa della sua ingenuit\u00e0, lo ritiene un grand'uomo e si prodiga a difendere la sua reputazione ogni volta che Martin, nelle discussioni con lui, ne parla male; nonostante questi piccoli diverbi i due stringono una grande amicizia. Anche il precedente allievo di Pecksniff, Mr. Westlock, capendo le virt\u00f9 di Pinch, che nonostante sia sottopagato crede che servire Seth sia un onore e di essere quindi in debito con lui, se ne va in una serata di pioggia. Apprendendo la nuova sistemazione del nipote, il vecchio Chuzzlewit si trasferisce da Pecksniff assieme alla sua governante, della quale Tom si innamora, cosa che non rivela a nessuno a causa della sua timidezza; durante la sua permanenza da Seth, l'anziano signore sembra scendere lentamente ma inesorabilmente sotto il suo controllo e inizia a mostrarsi sempre pi\u00f9 favorevole nei suoi confronti, tant'\u00e8 che pare che l'eredit\u00e0 debba spettare a lui.\nIntanto, Cherry si avvicina al matrimonio con un altro parente, Jonas Chuzzlewit, che vive col padre Anthony, col quale \u00e8 in affari; nonostante la loro condizione economica non sia delle peggiori, entrambi sono avarissimi e si scontrano di frequente fra di loro; inoltre, un giorno il padre muore in circostanze assai sospette, lasciando adito a dubbi circa la probit\u00e0 del figlio, che da tempo aspetta solo il suo decesso per mettere le mani sul suo patrimonio. Cherry viene brutalmente sostituita da Merry come fidanzata di Jonas, la quale fa sentire il suo potere sul compagno maltrattandolo di continuo; egli subisce mormorando che un giorno avr\u00e0 la sua vendetta, il che accade quando, a sposalizio avvenuto, Jonas si mostra estremamente crudele nei suoi confronti, cambiando il carattere frivolo e capriccioso della ragazza in serio, sottomesso e perfino pi\u00f9 buono. Come il padre ignora o finge di ignorare tutto ci\u00f2, la sorella non sembra mostrarle una grande compassione, anche perch\u00e9 gelosa di lei.\nIntanto, Jonas rimane impigliato nelle reti di Montague Tigg, un uomo astutissimo e senza scrupoli che ha organizzato una ditta di assicurazioni-truffe assieme a Chevy Slyme: l'aspetto rispettabile del suo ufficio e dell'edificio in cui lavora, nonch\u00e9 l'aspetto rigido e imponente del maggiordomo, sono sufficienti a dare fiducia in lui ai suoi clienti.\nMr. Pinch sente per una casualit\u00e0 un discorso di Mr. Pecksniff in cui egli dichiara le sue intenzioni; compresa la malvagit\u00e0 dell'uomo che ha da sempre riverito, si reca a Londra per cercare lavoro. In questa citt\u00e0 fa licenziare sua sorella, Ruth, governante in una casa di ricchi, perch\u00e9 viene continuamente maltrattata. I due si trasferiscono in una piacevole abitazione, che Ruth arreda con buon gusto, e Tom trova un lavoro: deve riordinare e catalogare i libri di un misterioso uomo, Mr. Figs; inoltre a Londra incontra nuovamente Mr. Westlock, che presenta alla sorella.\nNel frattempo Martin Chuzzlewit junior conosce Mark Tapley, un giovane sempre di ottimo umore che riesce a vedere in tutto un lato positivo; avendo deciso di mettere alla prova la sua allegria, decide di imbarcarsi per l'America assieme all'amico come suo dipendente non pagato, per constatare se riuscir\u00e0 anche in questo caso a mantenersi felice; superato il difficile e lungo viaggio, durante il quale Mark si adopera a favore dei passeggeri pi\u00f9 in difficolt\u00e0, i due giungono negli Stati Uniti, dove constatano la generale bassezza, superficialit\u00e0 e venalit\u00e0 del popolo americano. Inoltre, un disonesto venditore di terreni rifila loro un lotto, chiamato \"Eden\", presentandolo appunto come un vero e proprio paradiso, mentre in realt\u00e0 \u00e8 una zona squallida, affatto fertile e assolutamente priva di alcuna risorsa, quindi praticamente inabitabile, tant'\u00e8 che i loro vicini sarebbero in gran parte fuggiti se avessero avuto il denaro necessario; ciononostante, i due decidono di abitarvi, ma presto Martin viene quasi ucciso dalla malaria; viene salvato solo dall'abilit\u00e0 e dalla premura del compagno. Guarito Chuzzlewit, i due riescono a racimolare il necessario per tornare in Inghilterra, dove Martin si presenta al nonno e gli chiede perdono; tuttavia, questi pare ormai sotto il totale controllo di Pecksniff, che dunque lo accoglie freddamente con grande gioia del suo \"consigliere\".\nTuttavia, Seth rimane a sua volta intrappolato negli affari di Montague Tigg, dal quale viene rovinato, da Jonas, che Tigg ha ricattato, avendo scoperto che egli avrebbe ucciso il padre. In seguito, Jonas uccide Tigg per impedirgli di rivelare tale informazione.\nNel frattempo Pinch apprende che il suo datore di lavoro \u00e8 Martin Chuzzlewit senior, il quale fa a tutti un'importante rivelazione: avendo egli capito quanto pu\u00f2 far male l'avidit\u00e0 (come \u00e8 accaduto a Jonas) ha finto di cadere in bal\u00eca di Pecksniff, comprendendo in tal modo la sua ipocrisia e la bont\u00e0 di Thomas; in tal modo, anche a causa di Tigg, Seth \u00e8 completamente rovinato. L'anziano signore spiega inoltre al nipote che la sua ostilit\u00e0 nei confronti del suo matrimonio con Mary era dovuta unicamente al desiderio di \"programmare\" le loro esistenze al meglio, ma comprendendo l'assurdit\u00e0 di tale proposito si riappacifica con lui. Martin e Mary si sposano, con grande gioia di tutti, Mr. Pinch compreso, poich\u00e9 egli \u00e8 talmente buono che non svela a nessuno il suo amore per lei e partecipa alla loro gioia. Anche Westlock e Ruth si uniscono in matrimonio, perch\u00e9 innamorati da tempo, e in generale ogni personaggio \"positivo\" ottiene ci\u00f2 che desiderava.\nInfine, si scopre dell'omicidio di Montague da parte di Jonas grazie alle investigazioni del proprietario dell'abitazione di Tom, un individuo misterioso di nome Nadgett, e si apprende che in realt\u00e0 Anthony non \u00e8 morto per il veleno del figlio, ma, come dichiara Mr. Chuffley, loro vecchissimo servitore da lunghissimi anni che si credeva completamente rimbecillito, Anthony \u00e8 morto di crepacuore per aver scoperto l'intenzione del figlio di ammazzarlo.\nI personaggi.\nPersonaggi secondari.\nMartin Chuzzlewit junior: nipote dell'omonimo nonno, \u00e8 innamorato della sua governante, Mary, ma il nonno non \u00e8 favorevole al loro matrimonio, che tuttavia si tiene col suo consenso alla fine del libro. \u00c8 amico di Mark Tapley, col quale viaggia e soggiorna in America.\nThomas \"Tom\" Pinch: giovane di carattere dolce e buono, era assistente di Pecksniff, che ammira ingenuamente fino al momento in cui non sente per caso un discorso che testimonia la sua ipocrisia. Decide cos\u00ec di recarsi a Londra, dove lavora per un misterioso uomo che si riveler\u00e0 Martin Chuzzlewit senior. Innamorato di Mary, per non rischiare di ostacolare il suo amore per Chuzzlewit junior. \u00c8 un inquilino di Mr. Nadgett.\nJonas Chuzzlewit: avaro figlio dell'avaro Anthony, col quale si scontra spesso, vuole ammazzare il padre, suo socio in affari, per riceverne l'eredit\u00e0; ricattato da Montague Tigg, entra a far parte della sua ditta di assicurazione-truffa e alla fine lo uccide. Entrambi i misfatti vengono scoperti grazie a Mr. Nadgett.\nMr. Nadgett: misterioso individuo nonch\u00e9 proprietario dell'abitazione di Tom Pinch a cui si deve la scoperta degli oscuri omicidi di Jonas Chuzzlewit.\nLa satira degli Stati Uniti.\nIl romanzo contiene numerosi attacchi nei confronti degli Stati Uniti, il viaggio nel quale Stato deluse notevolmente Dickens: gli Americani sono visti come truffatori, ipocriti, venali e superbi. La stampa \u00e8 vista come bugiarda e piena di \"errori\" dovuti alle pessime intenzioni di redattori e giornalisti e a Mark Tapley e Martin Chuzzlewit junior viene rifilato un terreno di nome \"Eden\", che in realt\u00e0 \u00e8 infestato dalla malaria. La Repubblica \u00e8 descritta come \"mutilata e zoppa, piena di piaghe e ulcere, falsa illusione per ci\u00f2 che riguarda gli occhi e quasi senza speranza per il senso, al punto che i suoi che i suoi migliori \"amici\" girano la testa da questa ripugnante creatura con disgusto\". L'autore attacca anche l'istituzione della schiavit\u00f9 in America, con le seguenti parole: \"cos\u00ec le stelle ammiccano alle sanguinose strisce e la Libert\u00e0 si cala il suo berretto sugli occhi.\"\nIl postscriptum del 1868.\nNonostante ci\u00f2, Dickens specifica nel postscriptum del maggio 1868 che in occasione del pranzo offerto in suo onore il giorno sabato 18 aprile del 1868, avvenuto a New York e organizzato da duecento rappresentanti di tale Stato egli ritir\u00f2 le accuse mosse agli Americani. Egli sostiene poi di aver notato dei grandi cambiamenti morali, materiali, urbani, di sensibilit\u00e0 nei confronti delle citt\u00e0 antiche, di distribuzione delle terre e della stampa, che scusa per eventuali gravi inesattezze che ha riscontrato; inoltre, afferma di non stare scrivendo un altro libro polemico verso gli Americani, come alcuni sostenevano, e garantisce di stare riferendo in Inghilterra questi suoi pensieri.\nVersioni cinematografiche.\nIl romanzo venne ridotto per lo schermo. Ne esistono anche delle riduzioni televisive."}
{"id": "2435891", "revid": "118150883", "url": "https://it.wikipedia.org/wiki?curid=2435891", "title": "Ivan Ivanovi\u010d Dmitriev", "text": "Biografia.\nIstruzione.\nIvan Dmitriev nacque in una piccola localit\u00e0 del governatorato di Kazan'. Appartenente a una famiglia di proprietari terrieri, fece i primi studi con precettori privati. All'epoca della rivolta di Puga\u010d\u00ebv (1773-1774) la sua famiglia si rifugi\u00f2 a San Pietroburgo. Qui Ivan entr\u00f2 alla scuola del reggimento Semionovsky. Pi\u00f9 tardi intraprese la carriera militare.\nAttivit\u00e0 politica.\nCon l'ascesa di Paolo I al trono imperiale (1796), il 5 novembre 1796 si ritir\u00f2 dall'esercito col titolo di colonnello. Lo zar lo nomin\u00f2 procuratore generale al Senato; ma rinunci\u00f2 all'incarico dopo la nomina a consigliere privato dello zar. Il 1\u00ba gennaio 1810 il nuovo zar Alessandro I gli diede l'incarico di ministro della Giustizia; conserv\u00f2 l'incarico fino al 30 agosto 1814, data in cui lasci\u00f2 definitivamente la vita politica ritirandosi a vita privata.\nFu membro della Massoneria. \nAttivit\u00e0 letteraria.\nDurante i venti anni che seguirono il pensionamento Dmitriev si occup\u00f2 pressoch\u00e9 esclusivamente dei suoi lavori letterari e della sua collezione di libri. Dotato di talento per la satira, scrisse racconti, favole con protagonisti animali sul modello di quelle di La Fontaine e Arnault, apologhi, epigrammi e memorie. Fu un poeta sentimentalista, come peraltro il suo amico Karamzin. Scrisse anche un poema epico, \"Erm\u00e0k\" (\"\u0415\u0440\u043c\u0430\u043a\") ispirato all'epopea di Ermak Timofeevi\u010d, il cosacco conquistatore delle Siberia.\nLe sue opere sono apparse a San Pietroburgo a partire dal 1823. L'opera completa era raccolta in tre volumi nelle prime cinque edizioni, e in due volumi nella sesta. Le sue memorie alla quale dedic\u00f2 gli ultimi anni della sua vita furono pubblicate postume a Mosca nel 1866."}
{"id": "2435894", "revid": "55935", "url": "https://it.wikipedia.org/wiki?curid=2435894", "title": "Ivan Dmitriev", "text": ""}
{"id": "2435896", "revid": "838137", "url": "https://it.wikipedia.org/wiki?curid=2435896", "title": "Commodore Italiana", "text": ""}
{"id": "2435897", "revid": "287204", "url": "https://it.wikipedia.org/wiki?curid=2435897", "title": "Ivan Ivanovic Dmitriev", "text": ""}
{"id": "2435899", "revid": "6923", "url": "https://it.wikipedia.org/wiki?curid=2435899", "title": "Le Telecomunicazioni del Sud", "text": "Le Telecomunicazioni del Sud, nota anche con la sigla di LTS, \u00e8 stata un'azienda di telefonia fissa di Palermo. L'azienda \u00e8 stata fondata nel 2000 da una cordata di imprenditori, con l'intento di allargarsi sul territorio regionale prima e di espendarsi a quello nazionale poi.\nNel novembre del 2002, dopo dei problemi economici causati da un management e da una propriet\u00e0 di dubbia provenienza, l'azienda chiuse definitivamente a seguito di denunce e arresti effettuati in quel periodo. Conseguentemente, rimasero centinaia di persone senza lavoro."}
{"id": "2435901", "revid": "1924342", "url": "https://it.wikipedia.org/wiki?curid=2435901", "title": "Live in Barcelona (Elton John)", "text": "Il Live in Barcelona \u00e8 un concerto dell'artista britannico Elton John, tenutosi allo stadio di Barcellona il 21 luglio 1992. La data spagnola era parte integrante del \"The One Tour\", volto a promuovere l'omonimo album. Il concerto, distribuito in VHS nello stesso anno (escludendo la canzone \"I Don't Wanna Go on with You Like That\"), mostrava una Elton John Band al gran completo, formata da Davey Johnstone (chitarre), Charlie Morgan (batteria), Guy Babylon (tastiere), Mark Taylor (tastiere), Bob Birch (basso), Natalie Jackson (cori), Mortonette Jenkins (cori) e Marlena Jeter (cori). Elton, incredibilmente, suonava una tastiera digitale Roland al posto del consueto pianoforte a coda. Il famoso stilista Gianni Versace cur\u00f2 lo stage, le luci e i costumi.\nNel 2000, il concerto \u00e8 stato distribuito anche in DVD (il primo ufficiale di Elton); in questo formato \u00e8 presente anche il documentario \"World Tour 1992/93 - Video Tour Book\", della durata di circa 52 minuti."}
{"id": "2435902", "revid": "697352", "url": "https://it.wikipedia.org/wiki?curid=2435902", "title": "Back to Back", "text": ""}
{"id": "2435905", "revid": "1305772", "url": "https://it.wikipedia.org/wiki?curid=2435905", "title": "Heavy Traffic", "text": ""}
{"id": "2435907", "revid": "767487", "url": "https://it.wikipedia.org/wiki?curid=2435907", "title": "Nikola Drin\u010di\u0107", "text": ""}
{"id": "2435913", "revid": "1305772", "url": "https://it.wikipedia.org/wiki?curid=2435913", "title": "In the Army Now", "text": ""}
{"id": "2435914", "revid": "287204", "url": "https://it.wikipedia.org/wiki?curid=2435914", "title": "Il segno di Attila", "text": "Il segno di Attila \u00e8 un romanzo storico di Guido Cervo ambientato nel V secolo, pubblicato in Italia dalla casa editrice Piemme.\nTrama.\nNel 451 d.C. al culmine di una sanguinosa guerra nelle Gallie, durante la quale l'intera regione viene sconvolta da violenze, saccheggi e massacri, Unni e Romani, affiancati dai rispettivi alleati, sono giunti alla resa dei conti. Cos\u00ec decine di migliaia di uomini si fronteggiano in un'epica battaglia, in un confronto che segner\u00e0 per sempre la storia d'Europa."}
{"id": "2435915", "revid": "834", "url": "https://it.wikipedia.org/wiki?curid=2435915", "title": "In the Army Now (brano musicale)", "text": ""}
{"id": "2435916", "revid": "2096950", "url": "https://it.wikipedia.org/wiki?curid=2435916", "title": "Diego Sozzani", "text": "Biografia.\nDopo la laurea in Ingegneria idraulica conseguita presso il Politecnico di Torino, ottiene la specializzazione in Ingegneria ambientale. Dal 1988 al 1992 ha fatto parte del Consiglio Comunale di Novara, dal 1991 \u00e8 consulente dell'Unione Industriali del VCO.\nNel 2003 \u00e8 nominato assessore all'urbanistica del Comune di Novara, dal 2005 fa parte della commissione tecnica urbanistica della Regione Piemonte. Nel 2006 viene indicato dal sindaco di Novara quale presidente del Centro Intermodale Merci e in questa carica lancia nuove relazioni per lo sviluppo della intermodalit\u00e0 locale.\nL'8 giugno 2009 \u00e8 eletto, al primo turno con 105.672 voti su 312.240, presidente della Provincia di Novara, succedendo a Sergio Vedovato. Il suo mandato scade nel 2014.\nNel maggio 2014 \u00e8 eletto nel Consiglio regionale del Piemonte, nella circoscrizione di Novara, con 3.038 voti di preferenza. Lo \u00e8 sino a maggio 2018. Successivamente \u00e8 eletto alla Camera dei Deputati, \u00e8 capogruppo di Forza Italia in Commissione trasporti, poste e telecomunicazioni. Ricopre anche la carica di vice-coordinatore piemontese di Forza Italia.\nProcedimenti giudiziari.\nIl 26 maggio 2019 \u00e8 pervenuta alla Giunta per le autorizzazioni delle Camera di deputati una richiesta della Procura della Repubblica di Milano per l'utilizzo delle intercettazioni e la misura cautelare degli arresti domiciliari, nell'ambito di un procedimento penale ancora in pendenza di giudizio. A maggio, aveva rilasciato una dichiarazione all'ANSA, nella quale afferma di non essere a conoscenza dell'accusa, di non aver ricevuto alcuna informazione di garanzia e in generale, di non aver ricevuto illecitamente alcuna somma di denaro per s\u00e9 o per il partito\nIl 24 luglio 2019 la Giunta della Camera nega l'autorizzazione: le conversazioni di Sozzani, indagato per finanziamento illecito e corruzione nell'ambito della maxi inchiesta dell'Antimafia di Milano denominata \"Mensa dei poveri\", non potranno essere utilizzate. Il 18 settembre 2019, inoltre, la Camera nega l\u2019autorizzazione all\u2019applicazione della misura cautelare nei confronti di Sozzani con 235 voti a favore, un astenuto e 309 contrari. L\u2019esito \u00e8 stato raggiunto attraverso il voto di 46 franchi tiratori appartenenti probabilmente alle fazioni di PD e Italia Viva, e ha provocato alcune reazioni di dissenso da parte degli esponenti del M5S.\nIl 21 ottobre 2021, al termine delle indagini, \u00e8 stato rinviato a giudizio accusato di due episodi di corruzione.\nVita privata.\nSposato una prima volta con Monica Francoglio e una seconda volta con Emanuela Patta da cui ha avuto una figlia."}
{"id": "2435917", "revid": "6923", "url": "https://it.wikipedia.org/wiki?curid=2435917", "title": "Campionato del mondo rally 1985", "text": "Il campionato del mondo rally 1985 \u00e8 la 13\u00aa edizione del campionato del mondo rally organizzato dalla Federazione Internazionale dell'Automobile.\nLa stagione.\nIniziata come al solito con il Rally di Montecarlo e terminata con il Rally RAC, la stagione ha visto vincitore Timo Salonen alla guida di una Peugeot 205 Turbo 16. La classifica costruttori \u00e8 stata capeggiata dalla casa automobilistica francese Peugeot Sport."}
{"id": "2435920", "revid": "1305772", "url": "https://it.wikipedia.org/wiki?curid=2435920", "title": "Never Too Late", "text": "Never Too Late (\"mai troppo tardi\" in lingua inglese) pu\u00f2 riferirsi a:"}
{"id": "2435922", "revid": "2211878", "url": "https://it.wikipedia.org/wiki?curid=2435922", "title": "Grandi Osservatori della NASA", "text": "Il programma NASA Great Observatories (\"Grandi osservatori\") \u00e8 partito molti anni fa, con l'intento di mettere in orbita telescopi spaziali di nuova generazione, capaci di dare grandi risultati alla comunit\u00e0 scientifica.\nCon l'eccezione dell'HST, i telescopi di questa serie fanno tesoro dell'esperienza accumulata dai predecessori, pi\u00f9 sperimentali e di esplorazione, per garantire risultati di alto livello. Per esempio, nessuno di essi svolger\u00e0 compiti di \"survey\" (immagini per cataloghi stellari), perch\u00e9 questi compiti sono gi\u00e0 stati assolti da precedenti telescopi spaziali.\nOgnuno di essi \u00e8 chiamato col nome di un grande astrofisico del passato.\nAi suddetti osservatori, comunemente chiamati \"i quattro grandi osservatori della NASA\", sono seguiti altri progetti che, pur paragonabili nella ricerca e nei costi ai precedenti, non sono ascrivibili concettualmente al progetto originario. Altri grandi osservatori sono:"}
{"id": "2435923", "revid": "1305772", "url": "https://it.wikipedia.org/wiki?curid=2435923", "title": "Spare Parts", "text": "Spare Parts (\"pezzi di ricambio\" in lingua inglese) pu\u00f2 riferirsi a:"}
{"id": "2435924", "revid": "287204", "url": "https://it.wikipedia.org/wiki?curid=2435924", "title": "Nikola Drincic", "text": ""}
{"id": "2435925", "revid": "486946", "url": "https://it.wikipedia.org/wiki?curid=2435925", "title": "Epalzeorhynchos siamensis", "text": ""}
{"id": "2435927", "revid": "486946", "url": "https://it.wikipedia.org/wiki?curid=2435927", "title": "Epalzeorhynchus siamensis", "text": ""}
{"id": "2435929", "revid": "40197534", "url": "https://it.wikipedia.org/wiki?curid=2435929", "title": "Volpe volante siamese", "text": ""}
{"id": "2435930", "revid": "834", "url": "https://it.wikipedia.org/wiki?curid=2435930", "title": "Back-to-back", "text": ""}
{"id": "2435932", "revid": "24888300", "url": "https://it.wikipedia.org/wiki?curid=2435932", "title": "Alburnus fracchia", "text": ""}
{"id": "2435933", "revid": "6923", "url": "https://it.wikipedia.org/wiki?curid=2435933", "title": "Kia Avella", "text": "La Kia Avella \u00e8 un'autovettura classificata come berlina compatta prodotta dalla casa automobilistica coreana Kia Motors a partire dal 1994 e uscita di produzione nel 1999. La vettura \u00e8 stata sostituita dalla Kia Rio nel 2000.\nIl contesto.\nL'Avella non \u00e8 altro che la Ford Aspire venduta nei principali mercati asiatici. La vettura infatti, prodotta su licenza in Corea del Sud, abbandona il classico logo della Ford per adottare il marchio Kia molto diffuso in Corea per essere venduta con la carrozzeria configurata come una 2 volumi hatchback a 3 e 5 porte oppure una berlina 3 volumi con 4 porte, denominata Delta.\nLa linea, gli interni e le motorizzazioni sono riprese dalla vettura originale mentre il cambio manuale a 5 rapporti \u00e8 stato rivisto per adattarsi alle esigenze dei mercati asiatici. Tra gli optional era disponibile, un cambio automatico a 3 rapporti per gli esemplari destinati agli Stati Uniti mentre per l'Asia era disponibile sempre un automatico ma 4 marce. Le sospensioni anteriori a ruote indipendenti adottano lo schema MacPherson mentre al retrotreno troviamo le ruote interconnesse da un ponte torcente.\nLa vettura disponeva di serie di ABS e airbag frontali mentre tra gli optional erano disponibili i vetri elettrici anteriori e il climatizzatore manuale oltre al cambio automatico. L'Avella usc\u00ec di produzione nel 1999 sostituita dal modello Rio sviluppato totalmente dalla Kia Motors.\nMotorizzazioni.\nLa gamma motori \u00e8 composta da due propulsori benzina di origine Mazda/Ford; un 1.3 8 valvole per 4 cilindri capace di 73 cavalli (54 kw) con una coppia massima di 135 Nm erogati a 3.000 giri al minuto e un pi\u00f9 grande e potente 1.5 sempre 8 valvole con 4 cilindri capace di 88 cavalli (65 kw) che dispone della medesima coppia del 1.3 erogata per\u00f2 a 4.000 giri al minuto."}
{"id": "2435937", "revid": "1305772", "url": "https://it.wikipedia.org/wiki?curid=2435937", "title": "Now and Then", "text": ""}
{"id": "2435940", "revid": "834", "url": "https://it.wikipedia.org/wiki?curid=2435940", "title": "Now &amp; Then", "text": ""}
{"id": "2435942", "revid": "834", "url": "https://it.wikipedia.org/wiki?curid=2435942", "title": "Tokio Quo", "text": ""}
{"id": "2435943", "revid": "729019", "url": "https://it.wikipedia.org/wiki?curid=2435943", "title": "Pusztaszemes", "text": "Pusztaszemes \u00e8 un comune dell'Ungheria di 406 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435944", "revid": "767487", "url": "https://it.wikipedia.org/wiki?curid=2435944", "title": "R\u00e1ksi", "text": "R\u00e1ksi \u00e8 un comune dell'Ungheria di 517 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435946", "revid": "1573940", "url": "https://it.wikipedia.org/wiki?curid=2435946", "title": "Bionic Commando (videogioco 2009)", "text": "Bionic Commando \u00e8 un videogioco action-adventure del 2009, sviluppato da GRIN e pubblicato da Capcom per PlayStation 3, Xbox 360 e Microsoft Windows. Si tratta del \"reboot\" della saga di videogiochi \"Bionic Commando\".\nTrama.\nIn un futuro non precisato una isteria di massa si scatena contro i bionici, ovvero contro coloro che hanno uno o pi\u00f9 arti robotici. La legge, inoltre, prevede che i bionici debbano essere arrestati e rinchiusi in prigione a vita, con l'ovvia distruzione dei loro arti robotici. Questo causa diserzioni di massa nell'esercito, composto in gran parte proprio da bionici. Quando questi ultimi, anni dopo, attaccano la citt\u00e0 di Ascension City, il governo si vede costretto a liberare uno dei primi bionici dell'esercito, per contrastare l'imminente minaccia. Costui \u00e8 Nathan \"R.A.D\" Spencer, il leggendario Bionic Commando.\nModalit\u00e0 di gioco.\nIl gameplay si dimostra piuttosto vario, con sparatorie e incontri con mini boss e boss. C'\u00e8 inoltre un sistema di sfide parallelo, incentivato dalla possibilit\u00e0 di sbloccare dei potenziamenti. Inoltre, nel gioco le munizioni per le armi da fuoco sono prevalentemente scarse, per cui bisogner\u00e0 sfruttare le possibilit\u00e0 del braccio bionico al massimo. Per quest'ultimo, in seguito, saranno disponibili le \"tecniche adrenalina\", attacchi con cui si potranno eliminare i nemici con un colpo."}
{"id": "2435947", "revid": "767487", "url": "https://it.wikipedia.org/wiki?curid=2435947", "title": "Rinyabeseny\u0151", "text": "Rinyabeseny\u0151 \u00e8 un comune dell'Ungheria di 233 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435949", "revid": "767487", "url": "https://it.wikipedia.org/wiki?curid=2435949", "title": "Rinyakov\u00e1csi", "text": "Rinyakov\u00e1csi \u00e8 un comune dell'Ungheria di 180 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435950", "revid": "1305772", "url": "https://it.wikipedia.org/wiki?curid=2435950", "title": "Locomotiva FS 730", "text": "Le locomotive gruppo 730 sono state locomotive a vapore progettate dalla Rete Adriatica per i servizi gravosi sulle linee appenniniche dell'Italia centrale.\nStoria.\nIl progetto del gruppo 730, sviluppato dall'Ufficio studi della Rete Adriatica alcuni anni prima della nazionalizzazione delle ferrovie del 1905, nacque allo scopo di migliorare il servizio ferroviario su linee importanti come la ferrovia Porrettana, la Firenze-Roma e in genere dell'Italia del centro nord. Vennero costruite in 190 esemplari ripartiti in due serie lievemente differenti tra il 1906 ed il 1910. Tra il 1906 e il 1909 ne vennero costruite 140 unit\u00e0 dalla tedesca Henschel mentre l'Ansaldo ne forn\u00ec 25 tra 1909 e 1910, la Breda 15 nel 1909 e infine 10 unit\u00e0, lo stesso anno, la CEMSA.\nI risultati del progetto furono eccellenti e lo prova l'alto numero di esemplari costruiti sulla falsariga del progetto come la sorella pi\u00f9 famosa gruppo 740 e la versione locotender reversibile gruppo 940.\nCaratteristiche.\nLa struttura delle locomotive del gruppo 730 era \"classica\", con carro rigido a 4 assi accoppiati e carrello anteriore del tipo \"italiano\". Le locomotive avevano quindi un rodiggio 1-4-0 che sar\u00e0 tra l'altro uno dei pi\u00f9 usati anche in seguito; l'asse anteriore portante era connesso con la prima sala motrice, configurato come \"carrello italiano\" in grado di translare lateralmente di 40\u00a0mm. Il peso assiale venne cos\u00ec mantenuto su 14\u00a0t per asse, valore che ne permetteva l'impiego anche sulle linee di allora in condizioni di armamento non buone; le gr. 730 raggiungevano la velocit\u00e0 di 60\u00a0km/h.\nIl meccanismo motore era a 2 cilindri esterni con distribuzione a stantuffo sistema Walschaerts;\nvenne adottato il sistema di alimentazione dei cilindri, allora molto diffuso, a vapore saturo e a doppia espansione. La pressione di esercizio in caldaia venne stabilita in 14\u00a0bar.\nLe locomotive nacquero dotate di freno automatico ad aria compressa Westinghouse e freno moderabile diretto; erano munite di condotta del vapore e di accoppiatori per il riscaldamento delle vetture viaggiatori. Per quanto riguarda il tender, venne adottato quello a tre assi comune ad altri gruppi di locomotive."}
{"id": "2435952", "revid": "729019", "url": "https://it.wikipedia.org/wiki?curid=2435952", "title": "Rinyaszentkir\u00e1ly", "text": "Rinyaszentkir\u00e1ly \u00e8 un comune dell'Ungheria di 428 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435954", "revid": "767487", "url": "https://it.wikipedia.org/wiki?curid=2435954", "title": "Rinya\u00fajlak", "text": "Rinya\u00fajlak \u00e8 un comune dell'Ungheria di 338 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435956", "revid": "729019", "url": "https://it.wikipedia.org/wiki?curid=2435956", "title": "Rinya\u00fajn\u00e9p", "text": "Rinya\u00fajn\u00e9p \u00e8 un comune dell'Ungheria di 58 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435958", "revid": "226458", "url": "https://it.wikipedia.org/wiki?curid=2435958", "title": "S\u00e1gv\u00e1r", "text": "S\u00e1gv\u00e1r \u00e8 un comune dell'Ungheria di 1790 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435961", "revid": "729019", "url": "https://it.wikipedia.org/wiki?curid=2435961", "title": "S\u00e1ntos", "text": "S\u00e1ntos \u00e8 un comune dell'Ungheria di 578 abitanti (dati 2004) situato nella provincia di Somogy, nell'Ungheria centro-occidentale."}
{"id": "2435963", "revid": "767487", "url": "https://it.wikipedia.org/wiki?curid=2435963", "title": "S\u00e1voly", "text": "S\u00e1voly \u00e8 un comune dell'Ungheria di 529 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435966", "revid": "767487", "url": "https://it.wikipedia.org/wiki?curid=2435966", "title": "Segesd", "text": "Segesd \u00e8 un comune dell'Ungheria di 490 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435969", "revid": "767487", "url": "https://it.wikipedia.org/wiki?curid=2435969", "title": "S\u00e9rseksz\u0151l\u0151s", "text": "S\u00e9rseksz\u0151l\u0151s \u00e8 un comune dell'Ungheria di 161 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435974", "revid": "24888755", "url": "https://it.wikipedia.org/wiki?curid=2435974", "title": "Goonies", "text": ""}
{"id": "2435976", "revid": "729019", "url": "https://it.wikipedia.org/wiki?curid=2435976", "title": "Simonfa", "text": "Simonfa \u00e8 un comune dell'Ungheria di 413 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435978", "revid": "767487", "url": "https://it.wikipedia.org/wiki?curid=2435978", "title": "Si\u00f3jut", "text": "Si\u00f3jut \u00e8 un comune dell'Ungheria di 545 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435980", "revid": "228587", "url": "https://it.wikipedia.org/wiki?curid=2435980", "title": "Som (Ungheria)", "text": "Som \u00e8 un comune dell'Ungheria di 719 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435983", "revid": "767487", "url": "https://it.wikipedia.org/wiki?curid=2435983", "title": "Somodor", "text": "Somodor \u00e8 un comune dell'Ungheria di 444 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435984", "revid": "729019", "url": "https://it.wikipedia.org/wiki?curid=2435984", "title": "Somogyacsa", "text": "Somogyacsa \u00e8 un comune dell'Ungheria di 229 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435986", "revid": "339392", "url": "https://it.wikipedia.org/wiki?curid=2435986", "title": "Halifax, West Yorkshire", "text": ""}
{"id": "2435987", "revid": "729019", "url": "https://it.wikipedia.org/wiki?curid=2435987", "title": "Somogyaracs", "text": "Somogyaracs \u00e8 un comune dell'Ungheria di 232 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435990", "revid": "767487", "url": "https://it.wikipedia.org/wiki?curid=2435990", "title": "Somogyaszal\u00f3", "text": "Somogyaszal\u00f3 \u00e8 un comune dell'Ungheria di 786 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435991", "revid": "486946", "url": "https://it.wikipedia.org/wiki?curid=2435991", "title": "Aeroporto Leonardo Da Vinci", "text": ""}
{"id": "2435992", "revid": "110157", "url": "https://it.wikipedia.org/wiki?curid=2435992", "title": "Somogybabod", "text": "Somogybabod \u00e8 un comune dell'Ungheria di 558 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435993", "revid": "767487", "url": "https://it.wikipedia.org/wiki?curid=2435993", "title": "Somogyb\u00fckk\u00f6sd", "text": "Somogyb\u00fckk\u00f6sd \u00e8 un comune dell'Ungheria di 117 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435994", "revid": "287204", "url": "https://it.wikipedia.org/wiki?curid=2435994", "title": "Complesso nuragico di Santa Sarbana", "text": "Il complesso nuragico di Santa Sarbana o Sabina si trova nel comune di Silanus, accanto all'omonima chiesa bizantina ed \u00e8 costituito da un nuraghe, un villaggio, una tomba di giganti e il pozzo sacro di Cherchizzu.\nIl nuraghe.\nDescrizione e struttura.\nLa torre nuragica costituiva il centro di un grande complesso monumentale, insieme ad un grande villaggio, di cui si individuano con difficolt\u00e0 le tracce, a due tombe di giganti ed al pozzo sacro di Cherchizzu.\nIl nuraghe ha un diametro alla base di 12,60 m e, bench\u00e9 demolito nelle parti alte, si conserva in elevato per 8,60 m.\nAttraverso l'ingresso rivolto a Sud si entra nel corridoio, su cui si aprono, a destra, una nicchia rettangolare e, a sinistra, la scala, ancora percorribile, che conduceva alla cella superiore, ormai distrutta.\nIl corridoio porta alla bella camera circolare, che ha un diametro di 4,15 m e sulla quale si aprono tre nicchie disposte a croce.\nLa copertura ad ogiva, alta 8,35 m, \u00e8 costituita da filari di pietre disposte in cerchio, il cui diametro si riduce gradualmente andando verso l'alto, sino alla chiusura della volta.\nIl vano scala, illuminato da una feritoia, ha sezione ogivale, un'altezza iniziale di 2,37 m ed intermedia di 3,88 m.\nIl monumento \u00e8 databile tra la seconda met\u00e0 del XIV ed il X secolo a.C., quindi tra l'et\u00e0 del bronzo recente e gli inizi del Bronzo finale."}
{"id": "2435997", "revid": "729019", "url": "https://it.wikipedia.org/wiki?curid=2435997", "title": "Somogycsics\u00f3", "text": "Somogycsics\u00f3 \u00e8 un comune dell'Ungheria di 230 abitanti (dati 2001) situato nella provincia di Somogy, nell'Ungheria centro-occidentale."}
{"id": "2435999", "revid": "110157", "url": "https://it.wikipedia.org/wiki?curid=2435999", "title": "Somogyd\u00f6r\u00f6cske", "text": "Somogyd\u00f6r\u00f6cske \u00e8 un comune dell'Ungheria di 196 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436001", "revid": "287204", "url": "https://it.wikipedia.org/wiki?curid=2436001", "title": "Canzoni d'oltremanica e d'oltreoceano", "text": "Canzoni d'oltremanica e d'oltreoceano \u00e8 una raccolta dei Nomadi pubblicata nel 1974."}
{"id": "2436002", "revid": "729019", "url": "https://it.wikipedia.org/wiki?curid=2436002", "title": "Somogyegres", "text": "Somogyegres \u00e8 un comune dell'Ungheria di 238 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436004", "revid": "24889030", "url": "https://it.wikipedia.org/wiki?curid=2436004", "title": "MPEG-1 Audio Layer 3", "text": ""}
{"id": "2436005", "revid": "729019", "url": "https://it.wikipedia.org/wiki?curid=2436005", "title": "Somogyfajsz", "text": "Somogyfajsz \u00e8 un comune dell'Ungheria di 548 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436007", "revid": "767487", "url": "https://it.wikipedia.org/wiki?curid=2436007", "title": "Somogyj\u00e1d", "text": "Somogyj\u00e1d \u00e8 un comune dell'Ungheria di 1645 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436009", "revid": "767487", "url": "https://it.wikipedia.org/wiki?curid=2436009", "title": "Clean, Shaven", "text": "Clean, Shaven \u00e8 un film statunitense del 1994 scritto e diretto da Lodge Kerrigan, che cerca di affrontare obiettivamente il tema della schizofrenia e di chi ne \u00e8 affetto raccontando il tentativo disperato di un uomo schizofrenico di riprendersi sua figlia dalla madre adottiva.\nFu presentato nella sezione Un Certain Regard del 47\u00ba Festival di Cannes.\nTrama.\nIl film inizia con immagini astratte e suoni allucinati. Peter Winter \u00e8 stato recentemente dimesso da un istituto di salute mentale e subito dopo il rilascio si trova a fare i conti con un mondo che gli \u00e8 estraneo.\nQuando inizia la ricerca di sua figlia Nicole, la macchina di Peter viene colpita da un pallone da calcio. Una ragazzina lo guarda da oltre il parabrezza. Peter esce dalla macchina, non viene mostrata alcuna immagine della bambina, ma si sentono delle urla come se Peter la stesse picchiando. Trascina una grande busta arancione nel suo portabagagli, e il pubblico presume che Peter l'abbia uccisa.\nWinter torna a casa, dove suoni e rumori lo invadono in tutto il suo essere senza dargli pace. \u00c8 convinto di avere un trasmettitore sotto la pelle della testa e procede a rimuoverlo. Peter \u00e8 anche disturbato dagli specchi, e copre caratteristicamente tutti quelli che incrocia.\nLa sua macchina viena rivestita di giornali, come isolamento dal mondo esterno. Peter torna a casa a trovare la madre, Mrs Winter, molto infastidita dalla schizofrenia di Peter, che lo tratta ancora come un bambino, e non vuole che trovi sua figlia.\nAttraverso i suoi spostamenti, viene coinvolto nelle indagini sull'omicidio di un'altra ragazzina. Jack McNally, il detective del caso, \u00e8 in difficolt\u00e0 per la quasi totale mancanza di prove sulla scena del delitto. Peter diventa un sospettato del caso, ma non c'\u00e8 alcun ritrovamento nella scena del crimine o nella stanza d'albergo di Peter che lo colleghi all'assassinio.\nQuesto non ferma il detective dal seguire Peter quando rapisce sua figlia dalla madre adottiva. Appena Peter inizia a riconciliarsi con la figlia, McNally compare, con l'intenzione di arrestarlo come autore dell'assassinio. Peter stupidamente tira fuori una pistola e mira al detective per cercare di proteggere sua figlia. McNally, credendo di vedere il cadavere della figlia di Peter, apre il fuoco su di lui, uccidendolo.\nConstata poi che la ragazzina \u00e8 salva e, ispezionato il bagagliaio della macchina di Peter, non vi trova nulla di incriminante. Fa esplodere un colpo in aria con la pistola di Peter, per non essere accusato di omicidio.\nLodge Kerrigan sul film.\nLodge Kerrigan: "}
{"id": "2436011", "revid": "729019", "url": "https://it.wikipedia.org/wiki?curid=2436011", "title": "Somogygeszti", "text": "Somogygeszti \u00e8 un comune dell'Ungheria di 592 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436016", "revid": "110157", "url": "https://it.wikipedia.org/wiki?curid=2436016", "title": "Somogymeggyes", "text": "Somogymeggyes \u00e8 un comune dell'Ungheria di 597 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436018", "revid": "767487", "url": "https://it.wikipedia.org/wiki?curid=2436018", "title": "Somogys\u00e1mson", "text": "Somogys\u00e1mson \u00e8 un comune dell'Ungheria di 810 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436025", "revid": "287204", "url": "https://it.wikipedia.org/wiki?curid=2436025", "title": "Never Too Late (singolo)", "text": ""}
{"id": "2436027", "revid": "115533", "url": "https://it.wikipedia.org/wiki?curid=2436027", "title": "Aeronautica militare del Bahrain", "text": ""}
{"id": "2436028", "revid": "1245083", "url": "https://it.wikipedia.org/wiki?curid=2436028", "title": "Marina militare del Brunei", "text": ""}
{"id": "2436029", "revid": "115533", "url": "https://it.wikipedia.org/wiki?curid=2436029", "title": "Aeronautica militare della Bulgaria", "text": ""}
{"id": "2436030", "revid": "1632387", "url": "https://it.wikipedia.org/wiki?curid=2436030", "title": "Upside Down (End of You)", "text": "Upside Down \u00e8 un brano musicale del gruppo finlandese End of You, estratto come secondo singolo dall'album \"Unreal\" del 2006.\nTracce.\nLa traccia \"Online\" \u00e8 inclusa anche nel primo album in studio \"Unreal\" del 2006 solo nell'edizione digipak."}
{"id": "2436034", "revid": "642594", "url": "https://it.wikipedia.org/wiki?curid=2436034", "title": "Marina militare della Cina Popolare", "text": ""}
{"id": "2436036", "revid": "115533", "url": "https://it.wikipedia.org/wiki?curid=2436036", "title": "Aeronautica militare dell'Ecuador", "text": ""}
{"id": "2436037", "revid": "110157", "url": "https://it.wikipedia.org/wiki?curid=2436037", "title": "Somogyszob", "text": "Somogyszob \u00e8 un comune dell'Ungheria di 1678 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436041", "revid": "115533", "url": "https://it.wikipedia.org/wiki?curid=2436041", "title": "Aeronautica militare dell'Eritrea", "text": ""}
{"id": "2436042", "revid": "110157", "url": "https://it.wikipedia.org/wiki?curid=2436042", "title": "Somogysimonyi", "text": "Somogysimonyi \u00e8 un comune dell'Ungheria di 85 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436043", "revid": "115533", "url": "https://it.wikipedia.org/wiki?curid=2436043", "title": "Aeronautica militare dell'Irlanda", "text": ""}
{"id": "2436045", "revid": "115533", "url": "https://it.wikipedia.org/wiki?curid=2436045", "title": "Aeronautica militare di Israele", "text": ""}
{"id": "2436046", "revid": "287204", "url": "https://it.wikipedia.org/wiki?curid=2436046", "title": "Tempio Celeste di Gerusalemme", "text": "Il principio spirituale che afferma l'esistenza del Tempio Celeste di Gerusalemme o Dimora di Dio \u00e8 presente nella religione ebraica come uno tra i pi\u00f9 importanti fondamenti della stessa nella vita del popolo ebraico. Molti infatti i testi della tradizione ebraica che ne menzionano le caratteristiche e la qualit\u00e0 nonch\u00e9 le funzioni eterne spirituali strette al Mondo Inferiore: si ritiene che il Tabernacolo sia stato costituito secondo la visione profetica del Santuario Celeste avuta da Mos\u00e8. Nel Cantico del mare del Tanakh si legge: \nIl luogo eterno del Tempio Celeste di Gerusalemme \u00e8 chiamato Zevul, mentre la posizione del Cielo spirituale \u00e8 Rakiya\nEsso \u00e8 stato individuato nella Torah nella definizione \"Il Santuario del Giovane Metatron\" con riferimento alla Merkavah.\nQuando si parla di \"Santuari\" ci si riferisce al Tempio di Gerusalemme in Sion ed a quello celeste.\nQuando gli Ebrei costruirono il Mishkan avevano in mente il Tempio celeste.\nL'angelo Michele corrisponde in Alto al Kohen Gadol in Basso.\nIl Santuario in Cielo e nel Mondo.\nNell'espressione scritta della tradizione ebraica \"Et haMishkan\" \"et\" si trova a capoverso ad indicarne la sua presenza nei Reami Eccelsi in analogia a quello in Terra secondo l'interpretazione esegetica sorta dall'analisi grammaticale ebraica, esprimendo il significato del loro legame e della loro congiuntura spirituali.\nEsso ebbe rilevanza in corrispondenza tanto al Tabernacolo trasportato dai Leviti lungo i tragitti e le tappe degli Ebrei durante il cammino dei 40 anni nel Deserto, dopo l'Esodo dall'Egitto, tanto con riferimento al Tempio di Gerusalemme. Cos\u00ec nel Mondo Inferiore con il Santuario Terreno di Gerusalemme - dove gli ebrei avevano l'obbligo di compiere il pellegrinaggio per le tre Festivit\u00e0 ebraiche di Pesach, Shavuot e Succot - nella formazione ed esistenza spirituali del Santuario Celeste, si stabiliscono l'unione e la loro vicinanza nel legame verticale spirituale di santit\u00e0 e sacralit\u00e0 diffuse anche nell'ambito del mondo fisico o materiale.\n\"Una parte costruita dall'uomo ed una da Dio\".\nQuando si parla della parte del terzo Tempio di Gerusalemme provvista da Dio, haQadosh BarukhHu, non ci si riferisce alle parti intere o esigue architettoniche e cultuali (ed altro: vesti, suppellettili, armi e strumenti musicali, arredamento, opere artistiche, metalli e gioielli, barche, carri ed animali, ecc della Terra d'Israele in genere e non solo per l'Avodah) devastate e di cui si fece razzia contro il popolo ebraico durante le invasioni e le guerre in Terra d'Israele che di molto rimase spoglia.\nL'origine celeste di una parte del terzo Tempio di Gerusalemme \u00e8 quindi unita a quella materiale infatti Rashi, nel commento a Talmud Sukk\u00e0h 41a, scrive che una parte di esso viene costruita e provvista da Dio.\n\"Un Luogo in Basso in cui abitare\".\nSi adempie alla Volont\u00e0 divina nella pratica del Servizio per Dio grazie ai Kohanim ad esso destinati, servizio sancito nelle loro caratteristiche precipue trascendenti anche costitutive di quello peculiare degli angeli ad esso preposti, ci\u00f2 sotto un unico Governo divino nell'accettazione del Regno celeste.I due Santuari sono veri come \"Residenza\" dell'Eterno sia in ambito spirituale sia come suggello della Volont\u00e0 divina di avere un \"Luogo in Basso in cui abitare\", nel Mondo del Basso struttura monumentale e grandiosa; entrambi, in un'origine divina non definibile ed intangibile, richiamano altres\u00ec una concezione di \"Residenza\" ineffabile come \"Luogo\" della presenza di Dio (cfr. Presenza divina) qualificato nelle propriet\u00e0 caratteristiche di santit\u00e0 e sempre nella Volont\u00e0 divina. Corrispondenza espressa anche nel Versetto biblico che afferma che Dio, quando ebbe il proprio Tempio di Gerusalemme costruito, annunci\u00f2 agli angeli che da quel momento in poi anch'essi dovessero operare nei Cieli in modo corrispondente al servizio dei kohanim nel Tempio di Gerusalemme.\nIl servizio del Tempio degli angeli e quello dei kohanim.\nImportanti la funzione ed il ruolo spirituali e celesti delle anime degli ebrei deceduti quindi poi salite al Santuario Celeste e a questo legate per il tiqqun; con un significato e su un livello differenti secondo interpretazioni che distinguono i due Servizi a Dio, effettuati in paragone l'uno con l'altro, quello nel Mondo Superiore da parte degli angeli comunque intrinseco a quello dei kohanim nel Mondo Inferiore, questo tiqqun corrisponde appunto al servizio sacerdotale dei kohanim anche attraverso i sacrifici degli animali permessi ed atti a ci\u00f2 nel Tempio di Gerusalemme.Su un piano differente ma corrispondente le anime degli ebrei defunti, ormai purificate dai peccati e da ogni macchia o guasto, giungono infatti al Tempio Celeste con la funzione di contribuire al risanamento della natura spirituale del popolo ebraico nel Mondo Inferiore durante la vita in Esilio dalla Terra d'Israele; il suo servizio per Dio sussiste anche in mancanza del Tempio di Gerusalemme. Anche secondo il testo Chassidico Tanya le anime dei giusti defunti abbandonano il proprio legame con il Mondo solo apparentemente, continuano infatti a contribuire al miglioramento del Mondo perfettamente uniti a Dio per questa missione, ci\u00f2 favorendo la continuit\u00e0 dei propri percorsi e del cammino vissuto durante la propria vita.\nNell'era messianica.\nNell'era messianica, cos\u00ec afferma anche il Ramchal, il Tempio Celeste e quello Terreno saranno uniti come avvenne durante l'esistenza del primo Tempio seppur costruito in maniera differente: il versetto di riferimento dice infatti che il terzo Tempio di Gerusalemme sar\u00e0 costruito anche da Dio. In connessione a questo, come completamento della manifestazione divina nell'era messianica, vi sar\u00e0 la rivelazione della Gloria divina ad ogni essere."}
{"id": "2436047", "revid": "767487", "url": "https://it.wikipedia.org/wiki?curid=2436047", "title": "Somogyszentp\u00e1l", "text": "Somogyszentp\u00e1l \u00e8 un comune dell'Ungheria di 807 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436049", "revid": "115533", "url": "https://it.wikipedia.org/wiki?curid=2436049", "title": "Aeronautica militare kuvaitiana", "text": ""}
{"id": "2436050", "revid": "115533", "url": "https://it.wikipedia.org/wiki?curid=2436050", "title": "Kuwait Air Force", "text": ""}
{"id": "2436051", "revid": "115533", "url": "https://it.wikipedia.org/wiki?curid=2436051", "title": "Aeronautica militare del Libano", "text": ""}
{"id": "2436052", "revid": "767487", "url": "https://it.wikipedia.org/wiki?curid=2436052", "title": "Somogys\u00e1rd", "text": "Somogys\u00e1rd \u00e8 un comune dell'Ungheria di 1361 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436053", "revid": "1522738", "url": "https://it.wikipedia.org/wiki?curid=2436053", "title": "Gruppo dei Conservatori e dei Riformisti Europei", "text": "Il Gruppo dei Conservatori e Riformisti Europei (in inglese \"European Conservatives and Reformists Group\"; abbr. ECRG o ECR) \u00e8 un gruppo politico del Parlamento europeo creato il 22 giugno 2009 da partiti conservatori di destra (alla sua fondazione anche di centro-destra) che si dichiarano euroscettici e antifederalisti, in quanto si oppongono al federalismo europeo.\nAl gruppo appartengono gli eurodeputati eletti con il Partito dei Conservatori e Riformisti Europei, ma anche alcuni esponenti di altri partiti politici europei nonch\u00e9 europarlamentari non iscritti ad alcun partito europeo. A partire dalle elezioni europee del 2019 \u00e8 il sesto gruppo pi\u00f9 numeroso dei sette in Eurocamera. Al dicembre 2021, il gruppo parlamentare conta 64 eurodeputati provenienti da 15 Stati membri.\nStoria.\nVII legislatura (2009-2014).\nIl gruppo nasce sulla scia dell'associazione euroscettica Movimento per la Riforma Europea, creata dai Conservatori britannici che non intendevano pi\u00f9 restare nel Gruppo del Partito Popolare Europeo, di centro-destra ed europeista.\nIn vista delle elezioni europee del 2009, i Conservatori guidati da David Cameron hanno cercato alleati per poter formare il \"gruppo ECR\" (\"European Conservatives and Reformists\") dopo le elezioni. Tra i vari partiti contattati risultano gli italiani del Partito Pensionati, della Lega Nord, di AN, di Fratelli d'Italia e della nuova Forza Italia, ma non se ne fece nulla perch\u00e9 il Partito Pensionati non riusc\u00ec a tornare nell'Europarlamento a causa della nuova soglia di sbarramento del 4% (non presente alle elezioni precedenti) stabilita dal governo italiano di quel tempo a cui partecipavano i leghisti (che dopo quelle elezioni si iscrissero, nonostante il \"corteggiamento\" da parte del Partito Democratico Civico dall'ex \"premier\" della Repubblica Ceca Mirek Topol\u00e1nek, al gruppo EFD di Nigel Farage) insieme al PdL (membro del gruppo PPE, cio\u00e8 di un gruppo fortemente ostile alla creazione del \"gruppo ECR\" da parte dei Tories). Gli altri due partiti principali del gruppo furono il polacco Diritto e Giustizia e il ceco Partito Democratico Civico.\nIl nuovo gruppo parlamentare fu definito dal leader liberal-democratico britannico Nick Clegg \"una cricca di pazzi, omofobi, antisemiti e negazionisti del cambiamento climatico\".\nNella VII Legislatura (2009-2014) il numero dei deputati iscritti al \"gruppo ECR\" \u00e8 variato dai 54 MEP di 8 differenti stati nel luglio 2009 (inizio legislatura) ai 57 MEP di 11 differenti stati nel maggio 2014 (fine legislatura), quinto gruppo dopo PPE, S&amp;D, ALDE e Verdi/ALE.\nVIII legislatura (2014-2019).\nNell'ottava legislatura risultano 70 membri eletti di 15 differenti stati nel luglio 2014 e cos\u00ec il \"gruppo ECR\", grazie all'ingresso di nuovi partiti greci, bulgari, tedeschi e slovacchi non presenti nel precedente europarlamento, \u00e8 diventato il terzo gruppo parlamentare dopo il PPE e S&amp;D, superando i gruppi ALDE e Verdi/ALE.\nL'eurodeputato conservatore britannico Syed Kamall succede al connazionale Martin Callanan nella carica di capogruppo e diventa cos\u00ec il primo uomo di colore e di fede islamica a presiedere un gruppo parlamentare europeo. Il 1\u00ba luglio 2014 il gruppo ha candidato ufficialmente l'eurodeputato conservatore britannico Sajjad Karim alla carica di Presidente del Parlamento Europeo ottenendo 101 voti, cio\u00e8 i 70 voti conservatori e 31 voti esterni, nella seduta inaugurale della nuova legislatura: se fosse stato eletto, sarebbe stato il primo politico britannico di ascendenze pakistane e di fede islamica a ottenere la carica, assegnata in quel periodo al socialista tedesco Martin Schulz (vincitore con 404 voti).\nIl 17 maggio 2015 l'eurodeputato di Forza Italia Raffaele Fitto lascia il gruppo PPE ed aderisce al gruppo conservatore.\nIl 6 novembre 2018 Giorgia Meloni annuncia l'ingresso di Fratelli d'Italia nel gruppo dei Conservatori e dei Riformisti, pur non avendo eurodeputati.\nIX legislatura (2019-).\nIl ceco Jan Zahradil \u00e8 stato \"Spitzenkandidat\" dei conservatori alle elezioni europee del 2019.\nNella seduta inaugurale della IX legislatura il 2 luglio 2019, aderiscono al gruppo 62 eurodeputati, 14 in meno rispetto alla legislatura precedente. Vi aderiscono i rappresentanti dei soggetti politici affiliati al Partito dei Conservatori e dei Riformisti Europei (ECR) e al Movimento Politico Cristiano d'Europa (ECPM), con l'eccezione del partito belga Nuova Alleanza Fiamminga (N-VA) che fa parte dell'Alleanza Libera Europea (ALE).\nPer l'Italia siedono i 6 parlamentari di Fratelli d'Italia Carlo Fidanza, Pietro Fiocchi, Nicola Procaccini, Raffaele Stancanelli, Raffaele Fitto (anche co-presidente del gruppo parlamentare) e Sergio Berlato (quest'ultimo solo dal 1 febbraio 2020, per via della ripartizione di alcuni seggi in seguito alla Brexit). Dopo la compagine polacca del PiS, gli eurodeputati di Fratelli d'Italia rappresentano il secondo partito in seno al gruppo.\nGli eurodeputati polacchi occupano 26 seggi, 7 in pi\u00f9 rispetto alla precedente legislatura; 24 spettano a Diritto e Giustizia (PiS), 2 al suo alleato Polonia Solidale e uno ad Accordo. Rispetto alla legislatura precedente persero invece seggi i Conservatori britannici (ben 14) e diversi eurodeputati tedeschi. Il Partito Popolare Danese e il Partito dei Veri Finlandesi avevano gi\u00e0 annunciato prima delle elezioni l'intenzione di aderire al nuovo gruppo Identit\u00e0 e Democrazia. Nuovi partiti all'interno del gruppo ECR a partire dal 2019 sono l'olandese Forum per la Democrazia (FvD), lo spagnolo Vox, il Partito delle Famiglie di Germania e Soluzione Greca. In reazione all'adesione degli eurodeputati del FvD al gruppo, l'olandese Unione Cristiana lasci\u00f2 l'ECR per aderire al Gruppo del PPE.\nSi \u00e8 osservato uno spostamento verso destra del gruppo politico, a cui hanno aderito partiti anti-immigrazione e populisti di destra.\nPer la prima volta il gruppo politico elesse due co-presidenti, Ryszard Legutko (PiS) e Raffaele Fitto (FdI). Vicepresidenti del gruppo sono Daniel Hannan fino al momento della Brexit, Roberts Z\u012ble, Assita Kanko, Peter Lundgren, Hermann Tertsch e Beata Szyd\u0142o. Co-tesorieri sono Angel Dzhambazki e Kosma Z\u0142otowski.\nIl 27 novembre 2019 i membri del gruppo ECR si divisero al momento del voto di fiducia alla nuova commissione von der Leyen, con 30 voti a favore (prevalentemente dagli eurodeputati polacchi), 16 contrari, 14 astensioni e 2 non votanti. Del nuovo colleggio dei commissari faceva infatti parte anche Janusz Wojciechowski, esponente del polacco PiS.\nA seguito della Brexit, il 31 gennaio 2020 i conservatori britannici lasciarono i loro seggi all'interno dell'ECR. Il 1 febbraio 2020 l'italiano Sergio Berlato, il polacco Dominik Tarczy\u0144ski (PiS) e la spagnola Margarita de la Pisa Carri\u00f3n (Vox) si unirono alle fila dell'ECR dopo la ridistribuzione di alcuni seggi post-Brexit. Il 13 maggio 2020 l'eurodeputato Cristian Terhe\u0219 ader\u00ec al partito nazionale PN\u021a-CD, passando contestualmente dal gruppo S&amp;D al gruppo ECR, unico membro romeno del gruppo.\nNel novembre 2020 i tre eurodeputati dell'olandese FvD aderirono in blocco al partito nazionale Juiste Antwoord 2021 (JA2021), restando membri dell'ECR.\nIl 18 febbraio 2021 in seguito all'appoggio della Lega al Governo Draghi l'eurodeputato Vincenzo Sofo lascia il partito e aderisce a Fratelli d'Italia, passando quindi al gruppo ECR.\nIdeologia.\nIl \"gruppo ECR\" si propone come difensore della sovranit\u00e0 dei singoli stati contro il federalismo europeo, si dichiara per il rispetto del principio di sussidiariet\u00e0 (sovranit\u00e0 nazionale fin dove \u00e8 possibile, UE dove \u00e8 indispensabile) e a favore del libero mercato grazie ad una minore tassazione e a meno ostacoli burocratici, si oppone all'immigrazione illegale ed esprime forti critiche all'euro-moneta e alla burocrazia europea; il \"gruppo ECR\" si riconosce nel \"Manifesto di Praga\" (\"The Prague Declaration\") del 2003, cio\u00e8 nei dieci seguenti principi:\nL'Alleanza propone una riforma radicale della Unione europea e condivide i seguenti principi:\nComposizione.\nIX legislatura (2019-).\nIl gruppo conta 64 parlamentari provenienti da 19 partiti nazionali eletti in 15 paesi diversi.\nVIII legislatura (2014-2019).\nIl \"gruppo ECR\" contava (dato aggiornato al maggio 2015) 74 membri eletti di 15 differenti stati:\nCoesione politica.\nNel giugno 2014 il \"gruppo ECR\" si \u00e8 notevolmente allargato grazie all'adesione di molti nuovi partiti di destra e di centrodestra, alcuni dei quali in precedenza iscritti ad altri gruppi, come EFD, ALDE, Verdi-ALE, PPE, e molti altri partiti che non erano presenti nella precedente legislatura eletta nel 2009. La dirigenza del partito fiammingo N-VA ha deciso di aderire al \"gruppo ECR\" invece che al gruppo ALDE con un margine di 70 a 3; questa decisione ha destato molto scalpore in Belgio e l'ex premier ed esponente VLD aderente al gruppo ALDE Guy Verhofstadt ha definito come \"molto grave\" l'adesione del partito vincitore delle elezioni europee in Belgio \"ad un gruppo fortemente euroscettico e anti-UE composto da partiti che vogliono lasciare e cancellare l'eurozona\". Ha destato scalpore l'adesione al gruppo del Partito Popolare Danese e dei Veri Finlandesi, due partiti euroscettici che nella precedente legislatura erano iscritti al gruppo EFD, guidato da Nigel Farage, leader dello UKIP, partito britannico anti-UE e acerrimo rivale, da posizioni di destra fortemente anti-UE, dei Tories). L'adesione dell'europarlamentare indipendente Brian Crowley, politico irlandese eletto con il Fianna F\u00e1il (partito di cui \u00e8 stato fedele membro per pi\u00f9 di 20 anni) ha consentito a questo gruppo di superare il gruppo ALDE; questa scelta di Brian Crowley ha prodotto una profonda discussione interna al Fianna F\u00e1il perch\u00e9 questo partito prima di aderire al gruppo ALDE nel 2009 era membro dei gruppi di destra UPE (1995-1999) e UEN (1999-2009), cio\u00e8 i due \"antenati\" del \"gruppo ECR\". Il gruppo ha ottenuto l'adesione dei tedeschi di Alternativa per la Germania e dei greci del partito ANEL.\nI vari eredi del PdL (partito italiano sciolto nel novembre 2013 e che aderiva al PPE) si sono divisi a proposito di quale gruppo parlamentare aderire in Europa: ad esempio, durante la campagna elettorale per le elezioni del 2014, Giorgia Meloni ha dichiarato che il suo partito, Fratelli d'Italia (nato nel dicembre 2012 da una scissione dal PdL), avrebbe aderito, in caso di superamento dello sbarramento elettorale (pari al 4% dei voti validi), o al \"gruppo ECR\" oppure al \"nuovo gruppo no-euro\" (a cui guarda con molto interesse la Lega Nord che nel 2009 era stata ad un passo dall'adesione al \"gruppo ECR\" per poi aderire al gruppo EFD di Nigel Farage) proposto dai francesi del Fronte Nazionale guidati da Marine Le Pen: visti i risultati elettorali definitivi, Fratelli d'Italia non \u00e8 riuscito a ottenere voti sufficienti per eleggere propri europarlamentari. A proposito della collocazione internazionale di Forza Italia (il maggiore erede del defunto PdL e principale partito del centrodestra italiano), la stampa internazionale ha ipotizzato una sua possibile futura (cio\u00e8 \"dopo\" le elezioni del 2014) adesione al \"gruppo ECR\" perch\u00e9 l'euroscetticismo di Silvio Berlusconi \u00e8, a loro giudizio, pi\u00f9 vicino ai polacchi del PJS piuttosto che alle posizioni (pro-euro) del PPE di cui Silvio Berlusconi \u00e8 il principale socio italiano fin dal 1998 (anno in cui ha lasciato il gruppo UPE, \"padre\" del gruppo UEN che nel 2004 aveva accolto i polacchi del PJS che nel 2009 sono tra i soci del \"gruppo ECR\" che quindi \u00e8 \"figlio\" del gruppo UEN). In caso di adesione al \"Gruppo ECR\" da parte di FI (12 MEP), Lega Nord (5 MEP) e del partito ungherese Fidesz (12 MEP) guidato da Viktor Orb\u00e1n (come ipotizzato dalla stampa internazionale), il PPE perderebbe 25 MEP (cio\u00e8 i MEP di FI e Fidesz) e perderebbe la maggioranza relativa al Parlamento europeo a favore del PSE (mentre il \"gruppo ECR\" salirebbe da 70 MEP a 100 MEP). Nel luglio 2014, cio\u00e8 \"dopo\" le elezioni citate sopra dalla stampa internazionale, anche la stampa italiana ha rilanciato l'ipotesi che Forza Italia (per intero, cio\u00e8 tramite una decisione di Silvio Berlusconi, o in parte, cio\u00e8 tramite una scissione da parte di alcuni eurodeputati molto insoddisfatti della partecipazione di FI al PPE) abbandoni il PPE a favore o del \"gruppo ECR\" oppure del \"nuovo gruppo no-euro\" proposto dai francesi del FN guidati da Marine Le Pen e sostenuto dalla Lega Nord, il principale alleato di Berlusconi in Italia. Questa ipotesi \u00e8 per\u00f2 definitivamente tramontata nel settembre 2017 con la visita del Presidente del PPE da Berlusconi ad Arcore, dove si \u00e8 ribadito e rilanciato la collocazione europea \"popolare\" di Forza Italia.\nVII legislatura (2009-2014).\nAl termine della legislatura, il \"gruppo ECR\" contava 57 membri eletti di 11 differenti stati:\nCoesione politica.\nSecondo i calcoli fatti da \"Vote Watch Europe\", durante la VII legislatura (2009-2014) la coesione politica del \"gruppo ECR\" \u00e8 stata pari all'86,65% dei voti parlamentari: solamente i gruppi pro-euro (Verdi/ALE, PPE, S&amp;D, ALDE) sono stati pi\u00f9 coesi al proprio interno, mentre i gruppi GUE e soprattutto EFD sono stati meno coesi. La coesione interna \u00e8 stata pi\u00f9 alta nelle votazioni relative a materie costituzionali (94,79% di coesione), commercio internazionale e industria, ricerca ed energia. Le divergenze maggiori (cio\u00e8 la minor coesione) tra i soci del \"gruppo ECR\" si \u00e8 avuta nelle decisioni in materia di sviluppo regionale (70,53% di coesione), agricoltura, sviluppo e cooperazione.\nI soci pi\u00f9 fedeli al \"gruppo ECR\" (cio\u00e8 i partiti che hanno votato con la maggioranza dei membri del \"gruppo ECR\" il pi\u00f9 delle volte) sono stati i Tories (97,51% di fedelt\u00e0 al \"gruppo ECR\"), l'Ulster Unionist Party e il ceco Partito Democratico Civico. Tra i soci che hanno deviato pi\u00f9 spesso (cio\u00e8 i partiti che votato in modo divergente) dalla maggioranza del \"gruppo ECR\" spicca l'eurodeputata italiana Cristiana Muscardini (eletta nel giugno 2009 nelle liste del PdL guidato da Silvio Berlusconi e Gianfranco Fini, aderisce al PPE di cui il PdL \u00e8 socio: nel luglio 2010 aderisce alla \"scissione finiana\" che ha creato il FLI di Gianfranco Fini e rimane nel PPE, ma nell'ottobre 2012 fonda il CSR che aderisce al \"gruppo ECR\") che alle elezioni europee del 2014 ha poi cercato la rielezione (in alleanza con i \"montiani\" di Scelta Civica e altri partiti minori) nelle votazioni del 2014 nelle liste di Scelta Europea, lista aderente al gruppo ALDE (cio\u00e8 del gruppo pro-euro per eccellenza) che per\u00f2 non \u00e8 riuscita a ottenere voti sufficienti per eleggere propri europarlamentari.\nDurante la VII legislatura ci sono stati alcuni problemi di coesione interni alla delegazione polacca, precisamente il partito PJS ha sub\u00ecto alcune scissioni: il partito PJN \u00e8 rimasto nel \"gruppo ECR\", mentre Polonia Unita \u00e8 passato al gruppo EFD (notare che alle elezioni europee del 2014 gli elettori polacchi hanno premiato il partito PJS, che ha incrementato il numero dei propri eletti rispetto alle elezioni del 2009, punendo i partiti La Polonia \u00e8 la Pi\u00f9 Importante e Polonia Unita, che non sono riusciti a ottenere voti sufficienti per eleggere propri europarlamentari).\nAltra curiosit\u00e0 relativa alla VII legislatura \u00e8 stata l'adesione dell'europarlamentare italiana Susy De Martini al \"gruppo ECR\"; prima dei non eletti nel 2009, subentra a Mario Mauro il 12 aprile 2013 e si iscrive al \"gruppo ECR\" senza che i dirigenti del PdL, partito guidato da Silvio Berlusconi e Angelino Alfano, abbiano mai contestato il suo rifiuto di iscriversi al PPE di cui il PdL \u00e8 uno dei soci maggiori: nel novembre 2013 il PdL subisce la scissione di NCD (aderente al PPE) guidata da Alfano e quindi il restante parte maggioritaria del PdL si trasforma nella nuova Forza Italia di Berlusconi, entrambi iscritti al PPE), quindi Susy De Martini aderisce a FI ottenendo da Berlusconi la ricandidatura, come punto di riferimento di FI in Liguria, alle elezioni europee del 2014 con la promessa di potersi re-iscrivere al \"gruppo ECR\" nonostante l'adesione di FI al PPE; visti i risultati elettorali definitivi, Susy De Martini non \u00e8 stata rieletta (anche a causa di profondi scontri con e nella dirigenza ligure di FI). A proposito della collocazione internazionale di FI, la stampa internazionale ha ipotizzato una sua possibile futura (cio\u00e8 dopo le elezioni del 2014) adesione al \"gruppo ECR\" perch\u00e9 l'euroscetticismo di Silvio Berlusconi \u00e8, a loro giudizio, pi\u00f9 vicino ai polacchi del PJS piuttosto che alle posizioni (pro-euro) del PPE di cui Berlusconi \u00e8 il principale socio italiano fin dal 1998 (anno in cui ha lasciato il gruppo UPE, \"padre\" del gruppo UEN che nel 2004 aveva accolto i polacchi del PJS che nel 2009 sono tra i soci del \"gruppo ECR\" che quindi \u00e8 \"figlio\" del gruppo UEN)."}
{"id": "2436054", "revid": "580", "url": "https://it.wikipedia.org/wiki?curid=2436054", "title": "Marina militare della Libia", "text": ""}
{"id": "2436055", "revid": "115533", "url": "https://it.wikipedia.org/wiki?curid=2436055", "title": "Lybian Air Force", "text": ""}
{"id": "2436056", "revid": "110157", "url": "https://it.wikipedia.org/wiki?curid=2436056", "title": "Somogyszil", "text": "Somogyszil \u00e8 un comune dell'Ungheria di 827 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436057", "revid": "115533", "url": "https://it.wikipedia.org/wiki?curid=2436057", "title": "Aeronautica militare della Libia", "text": ""}
{"id": "2436058", "revid": "115533", "url": "https://it.wikipedia.org/wiki?curid=2436058", "title": "Aeronautica militare olandese", "text": ""}
{"id": "2436062", "revid": "226458", "url": "https://it.wikipedia.org/wiki?curid=2436062", "title": "Somogyt\u00far", "text": "Somogyt\u00far \u00e8 un comune dell'Ungheria di 436 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436068", "revid": "115533", "url": "https://it.wikipedia.org/wiki?curid=2436068", "title": "Marina militare olandese", "text": ""}
{"id": "2436070", "revid": "115533", "url": "https://it.wikipedia.org/wiki?curid=2436070", "title": "Aeronautica militare del Per\u00f9", "text": ""}
{"id": "2436071", "revid": "34928", "url": "https://it.wikipedia.org/wiki?curid=2436071", "title": "Valle Vigezzo", "text": ""}
{"id": "2436072", "revid": "647919", "url": "https://it.wikipedia.org/wiki?curid=2436072", "title": "Aeronautica militare della Romania", "text": ""}
{"id": "2436073", "revid": "767487", "url": "https://it.wikipedia.org/wiki?curid=2436073", "title": "Somogyudvarhely", "text": "Somogyudvarhely \u00e8 un comune dell'Ungheria di 1190 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436074", "revid": "486946", "url": "https://it.wikipedia.org/wiki?curid=2436074", "title": "Aeronautica militare di Singapore", "text": ""}
{"id": "2436075", "revid": "174925", "url": "https://it.wikipedia.org/wiki?curid=2436075", "title": "Euripontide", "text": ""}
{"id": "2436077", "revid": "24889563", "url": "https://it.wikipedia.org/wiki?curid=2436077", "title": "Marina Argentina", "text": ""}
{"id": "2436079", "revid": "144796", "url": "https://it.wikipedia.org/wiki?curid=2436079", "title": "Friedrich Fromhold Martens", "text": "Clausola Martens.\nA lui si deve la cosiddetta clausola Martens in base alla quale, nella formazione di una norma consuetudinaria inerente al diritto dei conflitti armati, la \"diuturnitas\" (vale a dire l'elemento oggettivo della ripetizione) non \u00e8 necessaria, o quanto meno assume un ruolo meno significativo rispetto all'\"opinio iuris ac necessitatis\" (cio\u00e8 la percezione della doverosit\u00e0 sociale della condotta).\nIn realt\u00e0 la clausola, inserita nei preamboli alle Convenzioni dell'Aia del 1899 e del 1907 sul diritto dei conflitti armati, prevedeva che, in attesa di una completa codificazione del diritto in materia, \u00able popolazioni e i belligeranti restano sotto la salvaguardia e sotto l'imperio dei principi del diritto delle genti, quali risultano dagli usi stabiliti fra le nazioni civili, dalle leggi di umanit\u00e0 e dalle esigenze della coscienza pubblica\u00bb. L'interpretazione successiva \u00e8 dovuta alla prassi degli Stati."}
{"id": "2436081", "revid": "24889581", "url": "https://it.wikipedia.org/wiki?curid=2436081", "title": "Istituto poligrafico dello Stato", "text": ""}
{"id": "2436082", "revid": "24889590", "url": "https://it.wikipedia.org/wiki?curid=2436082", "title": "Armada Republica Argentina", "text": ""}
{"id": "2436083", "revid": "118031", "url": "https://it.wikipedia.org/wiki?curid=2436083", "title": "Friedrich Martens", "text": ""}
{"id": "2436084", "revid": "287204", "url": "https://it.wikipedia.org/wiki?curid=2436084", "title": "Armada de la Republica Argentina", "text": ""}
{"id": "2436086", "revid": "767487", "url": "https://it.wikipedia.org/wiki?curid=2436086", "title": "Somogyv\u00e1mos", "text": "Somogyv\u00e1mos \u00e8 un comune dell'Ungheria di 806 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436089", "revid": "287204", "url": "https://it.wikipedia.org/wiki?curid=2436089", "title": "Somogyv\u00e1r", "text": "Somogyv\u00e1r \u00e8 un comune dell'Ungheria di 2013 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436090", "revid": "767487", "url": "https://it.wikipedia.org/wiki?curid=2436090", "title": "You Deserve More", "text": "You Deserve More \u00e8 un brano musicale del gruppo finlandese alternative rock End of You, estratto come singolo dall'album \"Mimesis\" del 2008."}
{"id": "2436093", "revid": "486946", "url": "https://it.wikipedia.org/wiki?curid=2436093", "title": "Gruppo conservatore europeo", "text": ""}
{"id": "2436095", "revid": "729019", "url": "https://it.wikipedia.org/wiki?curid=2436095", "title": "Somogyzsitfa", "text": "Somogyzsitfa \u00e8 un comune dell'Ungheria di 662 abitanti (dati 2001) situato nella provincia di Somogy, nell'Ungheria centro-occidentale."}
{"id": "2436096", "revid": "115533", "url": "https://it.wikipedia.org/wiki?curid=2436096", "title": "Aeronautica militare del Sudafrica", "text": ""}
{"id": "2436097", "revid": "115533", "url": "https://it.wikipedia.org/wiki?curid=2436097", "title": "Esercito della Svizzera", "text": ""}
{"id": "2436098", "revid": "59338", "url": "https://it.wikipedia.org/wiki?curid=2436098", "title": "Arthur Powell", "text": ""}
{"id": "2436101", "revid": "115533", "url": "https://it.wikipedia.org/wiki?curid=2436101", "title": "Forze armate tagiche", "text": ""}
{"id": "2436102", "revid": "339392", "url": "https://it.wikipedia.org/wiki?curid=2436102", "title": "Aeronautica militare della Tunisia", "text": ""}
{"id": "2436106", "revid": "599013", "url": "https://it.wikipedia.org/wiki?curid=2436106", "title": "Gi\u014drgos Anatolak\u012bs", "text": ""}
{"id": "2436115", "revid": "31360", "url": "https://it.wikipedia.org/wiki?curid=2436115", "title": "Hydrogen Fuel Injection", "text": ""}
{"id": "2436117", "revid": "287204", "url": "https://it.wikipedia.org/wiki?curid=2436117", "title": "Bric delle Camere", "text": "Il Bric delle Camere (1.018\u00a0m) \u00e8 una montagna dell'Appennino ligure.\nGeografia.\nIl monte si trova al confine amministrativo tra la citt\u00e0 metropolitana di Genova e la provincia di Alessandria, quindi tra Piemonte e Liguria. Geograficamente, la vetta giace spartiacque tra val Vobbia, valle Spinti e val Sisola (val Borbera). \u00c8 il rilievo pi\u00f9 elevato della zona.\nCaratteristiche ambientali.\n\u00c8 una piramide erbosa non molto appariscente. Sul lato nord \u00e8 coperta da boschi fino alla vetta. Dalla montagna nasce il torrente Spinti. Sul versante alessandrino del monte \u00e8 stata segnalata una stazione di \"Scilla italica\", una liliacea anche nota come \"Hyacinthoides italica\" e piuttosto rara.\nVi \u00e8 presente anche l'issopo.\nAccesso alla cima.\nIl Bric delle Camere \u00e8 raggiunto dal sentiero nr. 200, che fa parte dell'\"Anello Bormida-Spinti\", un lungo itinerario escursionistico della \"Rete escursionistica\" della Regione Piemonte. In alternativa si pu\u00f2 salire da Pertuso, passando poi per la frazione \"Camere Vecchie\", con un itinerario di tipo escursionistico di difficolt\u00e0 valutata in EE."}
{"id": "2436120", "revid": "1305772", "url": "https://it.wikipedia.org/wiki?curid=2436120", "title": "S.O.S. (Jonas Brothers)", "text": "S.O.S. \u00e8 un singolo dei \"Jonas Brothers\" proveniente dall'album \"The Jonas Brothers\" pubblicato nel 2008. Questa canzone \u00e8 stata scritta da Nick Jonas che si ispira ad una storia vera.\nVideo.\nIl video inizia con una ripresa di una nave dove ci sono diversi ragazzi che subito corrono a sentire i Jonas Brothers in una loro esibizione sulla nave. Nick \u00e8 intento a conquistare una ragazza, ma non ci riesce, allora ci prova il fratello maggiore Joe e neanche ci riesce. Il video si conclude con i fratelli Jonas che trovano un gruppo di ragazze sulla nave a cui corrono subito dietro, cercando di fare nuove conquiste."}
{"id": "2436128", "revid": "339392", "url": "https://it.wikipedia.org/wiki?curid=2436128", "title": "Comando Aviaci\u00f3n Naval", "text": ""}
{"id": "2436129", "revid": "287204", "url": "https://it.wikipedia.org/wiki?curid=2436129", "title": "I Nomadi (album 1993)", "text": "I Nomadi \u00e8 una raccolta dell'omonimo gruppo pubblicata dall'etichetta EMI nel 1993."}
{"id": "2436130", "revid": "1013865", "url": "https://it.wikipedia.org/wiki?curid=2436130", "title": "Jenny-Wanda Barkmann", "text": "Primi anni e servizio nei campi di concentramento.\nJenny trascorse la sua infanzia ad Amburgo, in Germania. Nel 1944 divenne una \"Aufseherin\" nel campo femminile di Stutthof SK-III, dove era solita percuotere brutalmente i prigionieri, a volte uccidendoli. Era anche incaricata di selezionare donne e bambini per le camere a gas, inoltre era tanto violenta e brutale da essere soprannominata \"Il bello spettro\".\nCattura e processo.\nAll'arrivo dei sovietici la Barkmann fugg\u00ec da Stutthof e fu arrestata alla stazione di Danzica nel maggio 1945, mentre tentava di lasciare la Polonia. Fu cos\u00ec incarcerata e messa sotto accusa nel Processo di Stutthof, dove fu accusata oltretutto di aver tentato di corrompere le guardie del carcere. Fu dichiarata colpevole, dopodich\u00e9 dichiar\u00f2:\nLa Barkmann fu pubblicamente impiccata a Biskupia Gorka (nei pressi di Danzica) il 4 luglio 1946, a 24 anni."}
{"id": "2436136", "revid": "7336", "url": "https://it.wikipedia.org/wiki?curid=2436136", "title": "Terre rosse", "text": ""}
{"id": "2436138", "revid": "767487", "url": "https://it.wikipedia.org/wiki?curid=2436138", "title": "Ritorno a Brideshead (film)", "text": "Ritorno a Brideshead (\"Brideshead Revisited\") \u00e8 un film del 2008 diretto da Julian Jarrold, basato sull'omonimo romanzo di Evelyn Waugh scritto nel 1945. Basato sul romanzo di Waugh era gi\u00e0 stata realizzata un'omonima serie televisiva nel 1981.\nIl film \u00e8 stato distribuito nelle sale cinematografiche italiane il 26 giugno 2009.\nTrama.\n1925. Charles Ryder \u00e8 un giovane di ceto medio originario di Paddington, che sogna di diventare pittore e studia storia all'Universit\u00e0 di Oxford. All'universit\u00e0 stringe amicizia con Sebastian Flyte, un raffinato e spregiudicato omosessuale dedito all'alcol. Sebastian appartiene alla facoltosa e nobile famiglia Marchmain, che disapprova fortemente il suo stile di vita. Charles accetta l'invito di Sebastian e si reca alla grandiosa dimora della famiglia, chiamata Brideshead, il ragazzo rimane affascinato dallo sfarzo di Brideshead e dallo stile di vita dei Marchmain. Viene accolto dalla madre di Sebastian, Lady Marchmain, e ha modo di conoscere il fratello maggiore di Sebastian, Bridey, e le sorelle pi\u00f9 piccole, Cordelia e Julia.\nQuando Lord Marchmain invita Sebastian e Julia a Venezia, Lady Marchmain spinge Charles ad accompagnarli, nella speranza che possa essere un influsso positivo per suo figlio. Durante la permanenza in Italia, Charles inizia a nutrire un interesse per Julia, e furtivamente la bacia in una calle di Venezia, ignaro che Sebastian li sta osservando dal lato opposto del canale. Geloso delle attenzioni di Charles verso sua sorella, il ragazzo tronca l'amicizia e fa ritorno in Inghilterra. Una volta tornati a casa, la religiosa Lady Marchmain deve fare i conti con il rapporto tra Charles e Julia, resasi conto che quel ragazzo non pu\u00f2 sposare sua figlia, in quanto egli si professa ateo.\nLady Marchmain inoltre \u00e8 sempre pi\u00f9 preoccupata per l'alcolismo del figlio, ed \u00e8 ignara che Sebastian ha appena accettato del denaro da Ryder, con il quale acquista degli alcolici. Quando Sebastian si presenta ubriaco e vestito in modo inappropriato ai festeggiamenti per il fidanzamento tra Julia e il canadese Rex Mottram, Lady Marchmain accusa Charles e gli dice che non \u00e8 una persona pi\u00f9 gradita a Brideshead. Sebastian fugge in Marocco, dove successivamente viene raggiunto da Charles, che in cerca dell'amico, lo ritrova gravemente ammalato e incapace di tornare in Inghilterra. Qualche tempo pi\u00f9 tardi, dopo una lunga malattia, Lady Marchmain muore.\nDiversi anni dopo, Charles si \u00e8 sposato ed \u00e8 diventato un pittore di successo. Un giorno su una tratta oceanica che dall'Inghilterra si dirige in Sud America, incontra Julia, i due si rendono presto conto di amarsi ancora e decidono di lasciare i rispettivi coniugi per vivere assieme in Italia. Charles torna a Brideshead per convincere il marito di Julia a lasciarla, Rex, il marito della donna, accetta la proposta in cambio di due preziosi dipinti di Charles, Julia \u00e8 inorridita e arrabbiata per essere stata trattata come una merce di scambio. Inaspettatamente un morente Lord Marchmain fa ritorno a Brideshead assieme a Cara, per trascorrere i suoi ultimi giorni nella sua vecchia dimora. Durante quel periodo Lord Marchmain, da sempre ateo, scopre la fede e muore serenamente da cattolico, Julia prende questo come un segno e decide di non sposare pi\u00f9 Charles.\nDiversi anni dopo, Charles \u00e8 diventato un disilluso capitano dell'esercito e Julia presta servizio nella riserva e Brideshead \u00e8 da tempo disabitata, dopo essere stata requisita delle forze armate.\nProduzione.\nInizialmente i ruoli principali dovevano essere interpretati da Paul Bettany, Jude Law e Jennifer Connelly sotto la regia di David Yates, ma quando al regista \u00e8 stata affidata la regia di \"Harry Potter e l'Ordine della Fenice\", lasci\u00f2 la regia a Julian Jarrold, che scelse attori differenti da quelli previsti."}
{"id": "2436140", "revid": "712828", "url": "https://it.wikipedia.org/wiki?curid=2436140", "title": "Polunga", "text": ""}
{"id": "2436151", "revid": "287204", "url": "https://it.wikipedia.org/wiki?curid=2436151", "title": "I Nomadi 1", "text": "I Nomadi 1 \u00e8 un album raccolta dei Nomadi, pubblicato nel 1981 dall'etichetta discografica EMI."}
{"id": "2436156", "revid": "297745", "url": "https://it.wikipedia.org/wiki?curid=2436156", "title": "Saviner di Laste", "text": ""}
{"id": "2436157", "revid": "767487", "url": "https://it.wikipedia.org/wiki?curid=2436157", "title": "Ritual (Shaman)", "text": "Ritual \u00e8 il primo album realizzato dal gruppo musicale brasiliano power metal Shaman, pubblicato nel 2002.\nL'intero disco \u00e8 un concept-album che parla di culture indigene, e di sciamanesimo, e ha venduto oltre 500.000 copie nel mondo; tutti i testi sono stati scritti da Andre Matos."}
{"id": "2436160", "revid": "37401", "url": "https://it.wikipedia.org/wiki?curid=2436160", "title": "Teodoro Objang", "text": ""}
{"id": "2436162", "revid": "91170104", "url": "https://it.wikipedia.org/wiki?curid=2436162", "title": "Gordena", "text": "Gordena \u00e8 una frazione del comune di Mongiardino Ligure in provincia di Alessandria, si trova nel fondovalle della val Gordenella, non \u00e8 direttamente raggiungibile dal comune di Mongiardino Ligure ma \u00e8 raggiungibile direttamente solo da Cabella Ligure o da Dova Superiore.\nParte dei Feudi Imperiali, dipendente dalle famiglie genovesi della Pietra, poi degli Spinola, Adorno e infine Botta Adorno dato che era dipendenza dei feudatari del Castello della Pietra di Vobbia (GE).\nCon l'arrivo di Napoleone e la soppressione dei Feudi Imperiali nel 1797 segu\u00ec le sorti della val Borbera.\nDal 1797 \u00e8 frazione di Mongiardino Ligure anche se \u00e8 direttamente raggiungibile solo da Cabella Ligure.\nDa Gordena sono visibili la Cima dell'Erta (1.020 m), Monte Castello (1.092 m) a sud e il Valico di San Fermo (1.129 m) a sud-est, il monte Bossola (1.137 m) a nord-ovest e la Costa di Dova (1.258 m) a est."}
{"id": "2436166", "revid": "287204", "url": "https://it.wikipedia.org/wiki?curid=2436166", "title": "Mercedes-Benz W22", "text": "La Mercedes-Benz W22, o Mercedes-Benz Typ 380 W22 era un'autovetture di lusso prodotta tra il 1933 al 1934 dalla Casa tedesca Mercedes-Benz.\nProfilo e caratteristiche.\nNel suo breve arco di produzione, la \"Typ 380 W22\" (da non confondere con la \"Typ 380S\" appartenente alla famiglia W10) ha in pratica affiancato il modello 370 W10 a passo normale ed ha sostituito di fatto tutti gli altri membri di tale famiglia. Si tratta di uno degli ultimi progetti di Hans Nibel, prima che un attacco cardiaco lo portasse via nel 1934.\nLa \"Typ 380 W22\" \u00e8 considerata l'immediato precursore delle 500K e 540K.\nLa \"380K\" \u00e8 stata proposta dalla Casa in pi\u00f9 varianti di carrozzeria: torpedo a due porte, limousine, roadster e diversi tipi di cabriolet. Ma per chi voleva, come consuetudine dell'epoca, era possibile ordinare lo chassis nudo da carrozzare a piacimento presso un'altra carrozzeria.\nMeccanicamente, la \"380 W22\" proponeva alcune innovazioni, come le sospensioni a ruote indipendenti con molle elicoidali ed in particolare con retrotreno a semiassi oscillanti, uno schema primitivo oggi caduto in disuso. L'impianto frenante era idraulico, con tamburi sulle quattro ruote. Il cambio era a 3 marce pi\u00f9 overdrive, con frizione monodisco a secco.\nLa \"380 W22\" \u00e8 stata proposta in quattro versioni, ognuna equipaggiata con una diversa variante dell'8 cilindri M22.\nNella seguente tabella vengono raccolti i dati relativi alle quattro varianti della \"380 W22\", tutte prodotte parallelamente, tra il 1933 ed il 1934:\nNonostante le buone prestazioni motoristiche, specialmente nelle versioni sovralimentate, la clientela rimproverava alla \"380\" una certa scarsit\u00e0 nelle prestazioni velocistiche. Per questo motivo, nel 1934, dopo circa un solo anno di produzione, il modello venne sostituito dalla \"500K W24\", destinata a divenire una delle Mercedes-Benz d'epoca pi\u00f9 celebrate in futuro."}
{"id": "2436168", "revid": "131011", "url": "https://it.wikipedia.org/wiki?curid=2436168", "title": "Ormone anti-mulleriano", "text": ""}
{"id": "2436169", "revid": "1833487", "url": "https://it.wikipedia.org/wiki?curid=2436169", "title": "Ormone antimulleriano", "text": "L'ormone antimulleriano (Anti-M\u00fcllerian Hormone, AMH) \u00e8 un ormone glicoproteico con peso molecolare di 140 kDa che appartiene alla super-famiglia beta del fattore di crescita trasformante beta (TGF-\u03b2). Nei mammiferi \u00e8 secreto dalle cellule del Sertoli del testicolo fetale durante le prime fasi di sviluppo.\n\u00c8 responsabile nel feto maschio della regressione dei dotti di M\u00fcller, strutture embrionali all'origine dell'utero, delle tube di Falloppio e della parte superiore della vagina.\nDosaggio.\nSebbene sia misurabile nei maschi durante l'infanzia e la vita adulta, l'AMH non \u00e8 reperibile nelle \nfemmine sino alla pubert\u00e0, quando, prodotto dalle cellule della granulosa dell'ovaia, controlla la formazione dei follicoli primari inibendo l'eccessiva stimolazione follicolare da parte dell'FSH. L'AMH viene misurato sul siero; nella donna, i livelli di AMH sono indosabili in menopausa e dopo asportazione delle ovaie, e quasi indosabili alla nascita. Crescono dopo la pubert\u00e0, quindi si stabilizzano in et\u00e0 adulta, poi iniziano a decrescere in funzione della riduzione della riserva ovarica. Ci\u00f2 dimostra che l'AMH derivi dall'ovaio.\nRuolo.\nHa quindi un ruolo nella follicologenesi e alcuni autori suggeriscono che la sua misurazione sia utile nel determinare alcune condizioni come la sindrome dell'ovaio policistico e la insufficienza ovarica primaria.\nUtilizzo del dosaggio.\nLa presenza dell'AMH \u00e8 correlata con il numero di follicoli antrali precoci e predice la risposta all'iperstimolazione ovarica controllata. Nelle tecniche di riproduzione assistita, il valore dell'AMH pu\u00f2 predire il tasso di fecondazione, il numero e la qualit\u00e0 degli embrioni, la non-gravidanza, l'incidenza di aborto, o le nascite ma \u00e8 al momento poco chiaro, specialmente a livello di AMH molto bassi.\nL'AMH funge da regolatore della follicologenesi: in particolare, nel topo, la presenza di AMH si associa a una minore sensibilit\u00e0 alla stimolazione da FSH, mentre la sua assenza, in presenza di alte dosi di FSH, comporta una maggiore crescita follicolare. \nIl dosaggio sierico dell'AMH \u00e8 stato proposto come test di riserva ovarica: il suo decrescere a livelli minimali si potrebbe correlare ad un ridotto numero di follicoli ovarici, mentre un suo abnorme aumento si correla ad un eccesso di follicoli a stadio maturativo precocissimo, come nella PCOS. A differenza di altri test di riserva ovarica, come l'FSH e l'estradiolo, che devono essere dosati nei primissimi giorni del ciclo, l'AMH rimane costante durante tutte le fasi del ciclo mestruale, ed in gravidanza, potendosi pertanto misurare in qualunque momento. Questa sua caratteristica lo rendono un test pi\u00f9 solido e pi\u00f9 affidabile rispetto ai test che misurano FSH e estradiolo.\nInoltre, alcuni studi hanno dimostrato che la concentrazione dell'ormone antimulleriano (AMH) risulta essere importante nel determinare l'inizio della menopausa: in particolare, il livello di tale ormone nel siero risulta essere poco rilevabile circa cinque anni prima della menopausa."}
{"id": "2436173", "revid": "767487", "url": "https://it.wikipedia.org/wiki?curid=2436173", "title": "Karl Henrici", "text": "A diciott'anni lasci\u00f2 la sua terra natale per un soggiorno di studi a Venezia. Passa quindi a Bolzano dove opera nella bottega di un pittore locale e complet\u00f2 la sua formazione artistica a Verona, presso Giambettino Cignaroli.\nFu uno dei pi\u00f9 apprezzati affreschisti della zona di Bolzano, richiestissimo sia da privati che dal clero."}
{"id": "2436175", "revid": "1632387", "url": "https://it.wikipedia.org/wiki?curid=2436175", "title": "The Defeat of Satan", "text": "The Defeat of Satan \u00e8 un album della band Antestor, pubblicato dall'etichetta discografica Momentum Scandinavia nel 2003.\nL'album \u00e8 composto dalle canzoni, opportunamente rimasterizzate e remixate, che erano contenute nei primi due demo della band, \"The Defeat of Satan\" e \"Despair\"."}
{"id": "2436177", "revid": "1457847", "url": "https://it.wikipedia.org/wiki?curid=2436177", "title": "Partita Armageddon", "text": "La partita Armageddon \u00e8 una partita a scacchi nella quale si d\u00e0 al giocatore col bianco un piccolo vantaggio di tempo, ma deve necessariamente vincere per aggiudicarsi la partita. In caso di patta la vittoria va al conduttore dei neri. In tal modo si ha la certezza che uno dei due giocatori vincer\u00e0 la partita.\nVi si fa ricorso per determinare il vincitore di un torneo quando anche le partite di spareggio a cadenza rapida sono terminate in parit\u00e0. Generalmente si d\u00e0 al bianco un tempo di riflessione di 6 minuti e al nero di 5 minuti.\nIl regolamento della FIDE ha previsto la possibilit\u00e0 di ricorrere a questo tipo di spareggio in molte competizioni importanti, tra le quali la Coppa del Mondo di scacchi 2007.\nIl campionato statunitense femminile del 2008 fu deciso da una partita Armageddon tra Irina Krush e Hanna Zatons'kych. Quest'ultima si aggiudic\u00f2 col nero la partita, vincendo cos\u00ec il campionato.\nUn torneo deciso da una partita Armageddon \u00e8 stato il 22\u00b0 \"Citt\u00e0 di Le\u00f3n\", giocato dal 4 all'8 giugno del 2009. Magnus Carlsen e Vasyl' Ivan\u010duk terminarono alla pari il torneo e anche gli spareggi lampo a 5 minuti si conclusero in parit\u00e0. Carlsen si aggiudic\u00f2 col bianco la partita Armageddon, vincendo cos\u00ec il torneo.\nL'Armageddon pu\u00f2 essere anche parte integrante della competizione in alcuni tornei. Uno dei tornei pi\u00f9 importanti al mondo come il Norway Chess prevede per ogni patta una partita Armageddon per determinare il vincitore della gara. La vittoria secca assegna 2 punti, la vittoria con Armageddon ne assegna 1,5 al vincitore e 0,5 allo sconfitto."}
{"id": "2436180", "revid": "1543377", "url": "https://it.wikipedia.org/wiki?curid=2436180", "title": "Cercine (anello)", "text": "Il c\u00e8rcine \u00e8 il rigonfiamento posto sulla parte terminale del collo di alcuni tipi di bottiglie e damigiane. Creato dall'ispessimento del materiale stesso che forma la bottiglia, pu\u00f2 avere differenti sagomature a seconda dell'uso e della tradizione. \nOltre lo scopo di contrastare lo scivolamento dalla mano del collo della bottiglia garantisce, nelle bottiglie da vino, un rinforzo nel punto di inserimento del turacciolo. Ha particolare rilievo nelle bottiglie chiuse da tappo a corona e nelle champagnotte, dove garantisce l'ancoramento della capsula o della gabbietta di filo metallico che blocca i turaccioli dei vini spumanti."}
{"id": "2436193", "revid": "110157", "url": "https://it.wikipedia.org/wiki?curid=2436193", "title": "Nokia 6170", "text": "Il Nokia 6170 \u00e8 un telefono mobile prodotto dall'azienda finlandese Nokia ed entrato in commercio nel 2004."}
{"id": "2436194", "revid": "933835", "url": "https://it.wikipedia.org/wiki?curid=2436194", "title": "Sindaci di Cremona", "text": "Di seguito l'elenco cronologico dei sindaci di Cremona e delle altre figure apicali equivalenti che si sono succedute nel corso della storia."}
{"id": "2436201", "revid": "1305772", "url": "https://it.wikipedia.org/wiki?curid=2436201", "title": "Tonight (Jonas Brothers)", "text": "Tonight \u00e8 il terzo singolo ad essere stato pubblicato dalla band Jonas Brothers del loro terzo album \"A Little Bit Longer\". Il video contiene delle scene dei jonas brothers anche dietro il Backstage. Il titolo significa \"Stasera\"."}
{"id": "2436206", "revid": "984922", "url": "https://it.wikipedia.org/wiki?curid=2436206", "title": "Pescia di Collodi", "text": "La Pescia di Collodi, detta anche Pescia Minore in contrapposizione alla pi\u00f9 importante Pescia di Pescia, \u00e8 un torrente che scorre all'estremit\u00e0 occidentale della Valdinievole, tra le province di Pistoia e Lucca. Deve il suo nome alla frazione pesciatina di Collodi, che attraversa.\nLa Pescia di Collodi nasce sulle pendici dell'Appennino nel comune di Villa Basilica (LU) per entrare poi nella provincia di Pistoia, attraversando la zona sud-occidentale del comune di Pescia; per parte del suo corso successivo funge da confine provinciale e tra i comuni di Montecarlo (LU) e Pescia; il suo percorso nella piana interessa poi il comune di Altopascio e rientra nel territorio pistoiese nel comune di Chiesina Uzzanese, per poi confluire nell'alveo del Padule di Fucecchio nel comune di Ponte Buggianese, presso il confine con la citt\u00e0 metropolitana di Firenze e le colline delle Cerbaie."}
{"id": "2436212", "revid": "200568", "url": "https://it.wikipedia.org/wiki?curid=2436212", "title": "San Giovanni (Terni)", "text": "San Giovanni \u00e8 un quartiere della citt\u00e0 di Terni. \nDal 2009 fa parte della circoscrizione III Sud. Ha una popolazione di 5.158 abitanti."}
{"id": "2436213", "revid": "287204", "url": "https://it.wikipedia.org/wiki?curid=2436213", "title": "Pellegrinaggio buddhista", "text": "I quattro luoghi principali del pellegrinaggio buddhista corrispondono ai luoghi in cui si svolsero i quattro momenti fondamentali della vita del Buddha \u015a\u0101kyamuni Siddh\u0101rtha Gautama.\nQuesti sono:\nL'importanza di questi quattro luoghi \u00e8 sottolineata dal \"Mahaparinibbana Sutta\"\nFin dal periodo aniconico dell'arte buddhista questi quattro luoghi furono rappresentati simbolicamente rispettivamente da:\nPellegrinaggi.\nIl primo pellegrino storicamente accertato fu il sovrano maurya A\u015boka che negli anni attorno al 250 a.C. eresse colonne con editti multilingue e rinnov\u00f2 gli st\u016bpa esistenti, oltre a suddividere le reliquie e costruendone altri in tutta l'India.\nIl primo cinese a compiere il pellegrinaggio in India fu il monaco buddhista F\u01cexi\u01cen. Del suo soggiorno, dal 403 al 407, rimane memoria nella sua opera \"F\u00f3gu\u00f3j\u00ec\" (\u4f5b\u570b\u8a18, \"Relazione sui paesi buddhisti\", T.D. 2085)\nDal 634 al 643 si svolse invece il soggiorno religioso in India del celebre monaco cinese, traduttore e pensatore Xu\u00e1nz\u00e0ng (poi divenuto a sua volta personaggio letterario col nome di Sanzang). La sua relazione tuttora esistente si intitola: \"D\u00e0 T\u00e1ng X\u012by\u00f9 J\u00ec\" ( \u5927\u5510\u897f\u57df\u8a18, \"Viaggio in Occidente durante la grande dinastia Tang\").\nDal 671 al 685 fu invece la volta del monaco cinese Y\u00ecj\u00ecng che poi scrisse il \"N\u00e1nh\u01cei j\u00ecgu\u012b n\u00e8if\u01ce zhu\u00e0n\" (\u5357\u6d77\u5bc4\u6b78\u5167\u6cd5\u50b3, \"Relazione sul Dharma inviata dai Mari del Sud\") e il \"D\u00e0 t\u00e1ng x\u012by\u00f9 qi\u00faf\u01ce g\u0101os\u0113ng zhu\u00e0n\" (\u5927\u5510\u897f\u57df\u6c42\u6cd5\u9ad8\u50e7\u50b3, \"Trattato sui monaci eminenti che in Occidente cercarono il Dharma\").\nIl monaco coreano di Silla, Hyecho (704-787), discepolo in Cina dell'indiano Vajrabodhi che stava diffondendo il Buddhismo Vajray\u0101na (che poi sarebbe divenuto la tradizione cinese Zh\u0113ny\u00e1n e quella giapponese Shingon) si rec\u00f2 in pellegrinaggio in India. In seguito scrisse il \"Wang ocheonchukguk jeon\" (\u5f80\u4e94\u5929\u7afa\u570b\u50b3, \"Relazione del viaggio ai cinque regni dell'India\").\nI resti attuali.\nA Lumbin\u012b esiste tuttora una colonna eretta da A\u015boka che marca il punto della nascita di Gautama Buddha e le rovine del tempio dedicato alla madre Mayadevi. A 25\u00a0km di distanza, presso il villaggio di Tilaurakot sorgeva Kapilavastu, la citt\u00e0 in cui visse Siddh\u0101rtha Gautama prima di dedicarsi alla ricerca spirituale e dove fu eretto uno st\u016bpa contenente le reliquie.\nA Bodhgay\u0101 si trova ancora il \"bodhidruma\", un albero discendente dall'albero della Bodhi sotto il quale il Buddha raggiunse il Risveglio; il \"vajrasana\", un trono in arenaria rossa posto nel punto dove il Buddha medit\u00f2; e il \"Mahabodhi Vihara\".\nA S\u0101rn\u0101th (o \"Sara\u1e45gan\u0101tha\"), presso il Parco dei Daini (sanscrito: \"m\u1e5bg\u00e1d\u0101va\", p\u0101li: \"migad\u0101ya\"), il Buddha predic\u00f2 a cinque brahmini, i pa\u00f1cavaggiy\u0101, il \"Dammacakkappavattana\", il primo s\u016btra e qui pass\u00f2 il primo Vassa, o periodo delle piogge monsoniche. Lo stupa \"Dhamekh\" segna il primo luogo mentre lo stupa \"Mulagandhakuti\" il secondo. Poco distante sorge lo stupa \"Dharmarajika\" che A\u015boka eresse per contenere le reliquie.\nNei pressi si trovano le rovine dello stupa di Chaukhandi, dove il Buddha incontr\u00f2 i Pa\u00f1cavaggiy\u0101, e una colonna eretta da A\u015boka il cui capitello raffigurante quattro leoni su quattro Dharmacakra \u00e8 ora l'emblema dell'India.\nA Ku\u015b\u012bnagar (o \"Ku\u015bin\u0101ra\" o \"Ku\u015binagara\" o \"Kasia\") la notte di Vesak il Buddha entr\u00f2 nel Parinirv\u0101\u1e47a. In quel posto ora sorge il moderno \"Tempio del Nirvana\" che contiene una statua del Buddha reclinato sul fianco destro del V secolo e il \"Parinirvanacaitya\" o Stupa del Parinirvana, noto anche come \"Main Stupa\". Il clan dei Malla si fece carico della cremazione del corpo del Buddha nel luogo dove ora sorge il \"Muktabandhanacaitya\", o Stupa della Cremazione. Sono presenti in zona anche numerosi resti di monasteri.\nAltri luoghi di pellegrinaggio.\nCina.\nIn Cina i principali luoghi di pellegrinaggio sono rappresentati dalle \"Quattro Montagne Sacre\" (\u56db\u5927\u4f5b\u6559\u540d\u5c71), ciascuna delle quali \u00e8 dedicata a un diverso Bodhisattva. Grossi complessi monastici, dotati di foresterie, sorgono in ciascuno di questi luoghi."}
{"id": "2436219", "revid": "256896", "url": "https://it.wikipedia.org/wiki?curid=2436219", "title": "Centro di ricerca Progetto San Marco", "text": "Il centro di ricerca Progetto San Marco \u00e8 un istituto dell'Universit\u00e0 degli studi di Roma \"La Sapienza\" con sede a Roma in via Salaria presso l'aeroporto di Roma-Urbe. Esso rappresenta la continuazione del Progetto San Marco, creato nel 1962 dal suo ideatore il professor Luigi Broglio, attraverso il quale l'Italia divenne la terza nazione al mondo, dopo Unione Sovietica e Stati Uniti, ad inviare un satellite artificiale in orbita.\nAttualmente il Centro di ricerca Progetto San Marco \u00e8 coinvolto attivit\u00e0 che includono:"}
{"id": "2436230", "revid": "729019", "url": "https://it.wikipedia.org/wiki?curid=2436230", "title": "Sindrome di Noonan", "text": "La sindrome di Noonan \u00e8 una malattia genetica caratterizzata da un insieme di malformazioni congenite dell'individuo. Descritta per la prima volta dalla dottoressa statunitense Jacqueline Noonan nel 1963, la malattia venne all'inizio definita come la sindrome di Turner maschile ma, a differenza di quest'ultima, i pazienti affetti da sindrome di Noonan hanno un cariotipo normale (46 XX o 46 XY) e sono maschi o femmine in ugual percentuale.\nEpidemiologia.\nL'incidenza viene stimata intorno ad un caso su 1000-2500 nuovi nati e non fa distinzione di sesso.\nEziologia.\nIl difetto genetico, scoperto solo nel 2001, risiede nel cromosoma 12, a livello del gene PTPN11 che codifica la sintesi dell'enzima tirosin-fosfatasi 2, coinvolto in numerosi processi di sviluppo dell'embrione tra cui la divisione, la differenziazione cellulare e la formazione delle valvole cardiache. Alcune mutazioni accessorie, come quella del SOS1, sono responsabili della variabilit\u00e0 delle espressioni cliniche della sindrome.\nUn'altra mutazione del gene PTPN11, assieme a mutazioni accessorie di altro tipo, \u00e8 responsabile della cosiddetta sindrome LEOPARD, descritta per la prima volta nel 1969 che, pur avendo alcune caratteristiche in comune con la sindrome di Noonan, viene classificata a parte.\nCaratteristiche cliniche.\nLa sindrome associa: un difetto cardiaco congenito (di solito stenosi della valvola polmonare) o una cardiomiopatia ipertrofica, ritardi di crescita (con una media maschile di 162 cm e una media femminile di 153 cm) e talvolta di apprendimento, criptorchidismo (nei maschi), anomalie della coagulazione del sangue (che possono andare dalla piastrinopenia alla malattia di Von Willebrand) e talvolta una malformazione del genere Arnold-Chiari tipo I. L'aspetto fisico \u00e8 goffo, con bassa statura, scoliosi e la presenza di una \"facies\" caratterizzata da fronte alta, pterigio nucale, impianto basso delle orecchie e ipertelorismo.\nTerapia.\nIl trattamento mira, ove possibile, alla correzione o almeno al monitoraggio della progressione della stenosi polmonare che, nella maggior parte dei casi, \u00e8 la causa di morte di questi pazienti."}
{"id": "2436233", "revid": "31886", "url": "https://it.wikipedia.org/wiki?curid=2436233", "title": "World Tour 1992/93 - Video Tour Book", "text": "Il World Tour 1992/93 - Video Tour Book \u00e8 un documentario sull'artista britannico Elton John, distribuito in VHS (1992) e della durata di circa 50 minuti; tratta la genesi e i retroscena del \"The One Tour\", iniziato nel 1992 e conclusosi l'anno seguente, dopo pi\u00f9 di 130 esibizioni live davanti ad oltre 5 milioni di persone in tutto il mondo. Sono presenti interviste ad Elton, al paroliere Bernie Taupin, ai membri della Elton John Band (formata dal chitarrista Davey Johnstone, dal batterista Charlie Morgan, dai tastieristi Guy Babylon e Mark Taylor, dal bassista Bob Birch e dalle coriste Natalie Jackson, Mortonette Jenkins e Marlena Jeter) e allo stilista Gianni Versace. A quest'ultimo si deve la cura dello stage, delle luci e dei costumi. Nel documentario vengono inoltre svelati i retroscena di alcuni brani dell'album \"The One\"; ad esempio, si parla della title track e di \"Simple Life\".\nNel 1993, il documentario \u00e8 stato distribuito in una seconda versione (\"Revlon\"), mentre nel 2000 \u00e8 stato inserito nel DVD \"Live in Barcelona\"."}
{"id": "2436235", "revid": "1386670", "url": "https://it.wikipedia.org/wiki?curid=2436235", "title": "Rivo (Terni)", "text": ""}
{"id": "2436241", "revid": "1456895", "url": "https://it.wikipedia.org/wiki?curid=2436241", "title": "Hanna Vitali\u00efvna Zatons'kych", "text": "Biografia.\nImpar\u00f2 gli scacchi a cinque anni dai genitori, entrambi forti scacchisti. Il padre Vitalyj ha un Elo di 2300 punti e la madre \u00e8 candidato maestro. Anna vinse la prima partita contro la madre all'et\u00e0 di 14 anni.\nNel 1999 ottenne il titolo di Grande Maestro Femminile e nel 2003 di Maestro Internazionale.\nIn Ucraina vinse diversi titoli giovanili e si aggiudic\u00f2 il campionato nazionale femminile nel 2001 e 2002.\nHa partecipato a nove olimpiadi femminili: due volte con l'Ucraina (Istanbul 2000 e Bled 2002) e sette volte con gli Stati Uniti (Calvi\u00e0 2004, Torino 2006, Dresda 2008, Chanty-Mansijsk 2010, Istanbul 2012, Troms\u00f8 2014, Baku 2016). Ha vinto la medaglia d'argento di squadra alle olimpiadi di Calvi\u00e0 2004, la medaglia di bronzo di squadra e la medaglia d'oro individuale in seconda scacchiera alle olimpiadi di Dresda 2008.\nTrasferitasi negli Stati Uniti nel 2003, ha vinto il campionato statunitense femminile quattro volte: nel 2006 a San Diego, nel 2008 a Tulsa, nel 2009 e 2011 a Saint Louis. \nIl campionato del 2008 fu deciso da una partita Armageddon con Irina Krush, che Anna vinse coi pezzi neri.\nAltri risultati:\nNella lista Elo del maggio del 2011 ha ottenuto il proprio record con 2537 punti (7\u00aa al mondo in campo femminile e 1\u00aa negli Stati Uniti).\nDopo aver vissuto per alcuni anni in Ohio, vive a Long Island con il marito, il Grande maestro lettone Daniel Fridman."}
{"id": "2436249", "revid": "1386670", "url": "https://it.wikipedia.org/wiki?curid=2436249", "title": "Campitello (Terni)", "text": ""}
{"id": "2436252", "revid": "63727", "url": "https://it.wikipedia.org/wiki?curid=2436252", "title": "Mercedes-Benz OM604", "text": "La sigla OM604 identifica una piccola famiglia di motori diesel prodotti dal 1993 al 1998 dalla Casa tedesca Mercedes-Benz. \nProfilo e caratteristiche.\nSi tratta di un gruppo di due motori diesel che vanno a raccogliere l'eredit\u00e0 dei precedenti motori aspirati OM601 da cui derivano. Anche questi motori sono stati prodotti unicamente da aspirati, ma propongono comunque alcune novit\u00e0, come la pompa di iniezione Lucas al posto della Bosche soprattutto la distribuzione bialbero. Rimane comunque la soluzione con precamera per l'alimentazione.&lt;br&gt;\nInizialmente proposto con cilindrata di 2.2 litri, \u00e8 stato poi affiancato da una pi\u00f9 parca versione da 2 litri.&lt;br&gt;\nIl motore \"OM604\" \u00e8 stato sostituito dopo cinque anni di produzione dal pi\u00f9 moderno motore OM611.\nOM604D22.\nDi seguito vengono riportate le caratteristiche del 2.2 litri \"OM604\":\nOM604D20.\nQuesta sigla identifica la versione da 2 litri, derivata dal precedente 2 litri \"OM601\" e prevista unicamente per il mercato portoghese. Tale motorizzazione mantiene le stesse caratteristiche costruttive dell'unit\u00e0 pi\u00f9 grande, tranne:\nDi questo motore ne \u00e8 stata proposta anche una variante, anch'essa unicamente per il Portogallo, in grado di funzionare anche con combustibile vegetale (olio di colza). Le applicazioni sono le stesse del 2 litri OM604 tradizionale."}
{"id": "2436258", "revid": "1313191", "url": "https://it.wikipedia.org/wiki?curid=2436258", "title": "Villagrossa (Calice al Cornoviglio)", "text": "Villagrossa \u00e8 una frazione di 106 abitanti del comune di Calice al Cornoviglio, in provincia della Spezia.\nDistante circa 3 km dal capoluogo comunale \u00e8 situata a 532 m s.l.m., al centro dell'ampio girone di colli che costituisce la vallata di Calice, anticamente nota come \"Calesa\".\nLa circoscrizione di Villagrossa, una delle sette frazioni geografiche del territorio comunale calicese, comprende i nuclei di Fossa e Groppo, Cappa, Vicchieda e Villaggio Piccardo. \u00c8 dominata dai monti Cornoviglio 1.162 m. e Coppigliolo 1.139 m.\nMonumenti e luoghi d'interesse.\nDegno di nota l'oratorio cinquecentesco di San Sebastiano. Interessanti i ruderi dell'oratorio dei Santi Antonio e Bartolomeo del Mont\u00e0, il complesso residenziale la C\u00e0 di Preti e la villa della famiglia Rapallini, oggi in fase di ristrutturazione, risalente probabilmente al XVI secolo. Conserva affreschi del pittore spezzino Agostino Fossati ed un interessante atrio in stile genovese.\nVicchieda, \u00e8 un modesto agglomerato di case, costruito lungo antichi percorsi pedonali, a poche decine di metri dalla localit\u00e0 di Borasco, che costituisce uno dei pi\u00f9 antichi siti di Calice. Il toponimo Borasco ha origini liguri.\nA Villagrossa \u00e8 presente un opificio per la lavorazione delle erbe medicinali.\nIl parco comunale dell'Arora \u00e8 un'area verde attrezzata a disposizione del pubblico.\nInteressante meta turistica negli anni sessanta e settanta del XX secolo."}
{"id": "2436261", "revid": "1305772", "url": "https://it.wikipedia.org/wiki?curid=2436261", "title": "Statistica medica", "text": "La statistica medica \u00e8 una disciplina che utilizza gli strumenti della statistica al fine di verificare l'efficacia o meno di terapie o scoprire se un qualche problema medico o affine, possa dipendere da fattori particolari.\nIl pi\u00f9 noto e semplice esempio dell'uso della statistica medica \u00e8 il lavoro del medico ungherese Semmelweis, che riusc\u00ec a comprendere quali fossero le cause della febbre puerperale in una clinica di Vienna. Oggi la statistica \u00e8 utile ovunque sia necessaria una delle seguenti condizioni:\nLa statistica sanitaria si occupa di statistica medica, di programmazione socio-sanitaria e di modellistica matematica applicata alla medicina.\nPer statistica applicata alle ricerche cliniche si intende essenzialmente quella metodologia che permette di concepire ricerche stese su piccole casistiche (campioni) come evidenziatrici di dati che possano servire a definire fenomeni non definiti prima, coinvolgenti casistiche illimitate (universi).\nLa statistica entra nella ricerca in due momenti fondamentali: quello dell'impostazione del lavoro e quello della elaborazione dei dati. Se la statistica si inserisce bene in questi due momenti, sar\u00e0 possibile sfruttare la cosiddetta inferenza, ossia il potere induttivo, per cui i risultati della ricerca su un campione possono essere ritenuti validi per tutta una popolazione.\nStoria e principi.\nLa \"nascita\" della statistica medica si pu\u00f2 collocare nell'opera di alcuni precursori ottocenteschi, come Giuseppe Ferrario. Per\u00f2, il suo sviluppo si realizz\u00f2 nel pi\u00f9 ampio contesto della storia della medicina del secondo dopoguerra, quando apparve il concetto di \"EBM: Evidence Based Medicine\", ovvero il pensare che la pratica medica fosse basata su prove d'efficacia. Ci\u00f2 comport\u00f2 una vera e propria rivoluzione in ambito medico. \nInfatti negli anni'50 venne in crisi il vecchio modello di conoscenze del medico, basato sul paradigma classico del sapere scientifico medico, che consistevano nell'accettazione del pensiero e delle idee degli esperti, nella ricerca fondata non sempre su osservazioni sistematiche, nel pensiero che la ricerca di base era ritenuta sufficiente per guidare la pratica clinica, oltre che un generale \u201cbuon senso\u201d.\nTutto ci\u00f2 crolla per evidenze provenienti dalle ricerche condotte in quegli anni: ne pu\u00f2 essere un esempio il caso del Talidomide che interferiva sullo sviluppo corretto del feto durante le gravidanze nelle donne, fatto per niente previsto all'inizio della sua introduzione, ci\u00f2 fu dimostrato da un lavoro che dimostrava come la somministrazione di talidomide a topoline incinte provocava la nascita di nidiate con gravi malformazioni agli arti; nel corso degli anni successivi andarono ad accumularsi prove sperimentali dell'embrio-tossicit\u00e0 del farmaco nel coniglio, nel gatto, nella cavia, e in molte specie di scimmie.\nSorse cos\u00ec anche pienamente la coscienza della necessit\u00e0 di ricerca sui pazienti nell'esperienza clinica.\nParallelamente vennero individuati quei principi dell'EBM, propri poi anche della statistica medica: l'Esperienza clinica condotta in modo SISTEMATICO, RIPRODUCIBILE e QUANTITATIVO, il ritenere la conoscenza delle basi biologiche NECESSARIE ma NON SUFFICIENTI e l'importanza della formazione pratica medica: ovvero la capacit\u00e0 del medico di acquisire l'informazione sulla migliore evidenza possibile.\nAll'interno di questo nuovo percorso della medicina la statistica assunse un ruolo fondamentale.\nLa statistica medica nella ricerca scientifica.\nLa statistica medica \u00e8 propria di quelle caratteristiche necessarie affinch\u00e9 una ricerca si possa definire scientifica:\nDurante le varie fasi di ricerca viene utilizzata la statistica medica in particolare nella \"pianificazione\" della ricerca(dove si opera una prefigurazione della struttura e del risultato dello studio: protocollo), nello \"spoglio\" e controllo dati( quando si svolge l'archiviazione dei risultati), nell\"'analisi\" dei dati, nella loro \"interpretazione\", per giungere infine anche nella \"pubblicazione\" sulle riviste.\nRicerche concepite statisticamente.\nPosto che una ricerca sia intesa a valutare gli effetti di certe cause, ad esempio una terapia, programmarla statisticamente significa:\nLo scopo.\nSe questo non \u00e8 suscettibile di misura, la ricerca \u00e8 inutile. Lo scopo pertanto deve potersi esprimere mediante dei caratteri misurabili.\nI caratteri.\nDevono poter essere graduati; sono da preferire i caratteri misurabili.\nI controlli.\nCon il termine controllo si intende sia un individuo, sottoposto a trattamento diverso da quello oggetto di indagine (il controllo pu\u00f2 anche non essere trattato), sia un trattamento di confronto. Una ricerca clinica che prevede un controllo si dice controllata.\nRicerche non controllate.\nScreening del placebo.\nSottoponendo a trattamento un gruppo di pazienti insensibili al placebo, si ha la sicurezza che gli effetti del trattamento siano veramente attribuibili ad esso. Manca tuttavia un confronto con un altro farmaco attivo.\nQuesto metodo \u00e8 da usare solo per ricerche terapeutiche in patologie fortemente rispondenti all'atto curativo di per s\u00e9.\nStorica.\nUsare come controllo il risultato di un trattamento precedente introduce una variabilit\u00e0 nella ricerca dovuta ai tempi diversi di rilevamento. Il controllo esiste, ma non \u00e8 attendibile.\nAnte-post.\nValutare l'effetto di un trattamento confrontando la situazione post con quella ante, di per s\u00e9 non controlla la ricerca.\nQuesto metodo pu\u00f2 invece costituire una parte di una ricerca controllata, che diventa tale se completata da un altro gruppo omogeneo. \nRicerche controllate.\nLe ricerche controllate si dividono in eterocontrollate (tra individui diversi) ed autocontrollate (entro gli stessi individui).\nLo scopo delle ricerche controllate \u00e8 di eliminare al massimo possibile la variabilit\u00e0 fra gli individui all'inizio dell'esperimento, in modo da partire da condizioni basali omogenee, e di lasciare invece libera la variabilit\u00e0 nel corso dell'esperimento stesso.\nLa variabilit\u00e0 entro ciascun gruppo di individui pu\u00f2 essere invece lasciata libera, tuttavia entro i limiti di una adeguata scelta campionaria.\nUna ricerca controllata \u00e8 detta pi\u00f9 o meno bilanciata a seconda che si riesca pi\u00f9 o meno ad eliminare la variabilit\u00e0 basale tra gli individui presi in esame.\nRicerca interamente randomizzata.\nSi dispone di una casistica e la si suddivide in tanti gruppi quanti sono i trattamenti mediante scelta casuale.\nRicerca per emiparti.\nCostituisce un'ottima scelta nel caso in cui si disponga di due parti simmetriche di pazienti, da attribuire, mediante randomizzazione, all'uno o all'altro trattamento.\nRicerca a incrocio (cross-over).\nViene realizzata somministrando trattamento e controllo allo stesso paziente, alternandoli mediante randomizzazione.\nQuesto tipo di ricerca si avvicina a quella ideale, poich\u00e9 elimina una grande parte di variabilit\u00e0 non controllata e risolve in gran parte il problema dell'omogeneit\u00e0 (ogni paziente diventa controllo di se stesso). Ha il difetto di essere possibile solo per trattamenti che non forniscono risultati permanenti; richiede inoltre un periodo di sospensione tra i due cicli di somministrazione. Ha il pregio di non raddoppiare i pazienti, ma il difetto di raddoppiare il tempo di prova.\nRicerche su blocchi omogenei randomizzati.\n\u00c8 il tipo di ricerca che pi\u00f9 si avvicina all'ideale. Consiste nell'applicare trattamento e controlli a coppie o triplette (o anche pi\u00f9) di pazienti gemellati per certe caratteristiche che il ricercatore giudichi essere fonte di variabilit\u00e0 non controllata.\n\u00c8 una ricerca sofisticata che richiede la massima attenzione da parte del ricercatore che seleziona la casistica in quanto, una volta introdotto in prova il soggetto, non \u00e8 detto che si debba presentare subito il suo gemello.\nAgli effetti dell'applicazione delle metodologie statistiche (test di significativit\u00e0) le ricerche per emiparti, a cross-over o a blocchi, si equivalgono, in quanto le emiparti, i periodi o i pazienti, costituiscono comunque un blocco."}
{"id": "2436264", "revid": "838137", "url": "https://it.wikipedia.org/wiki?curid=2436264", "title": "ARP Omni", "text": "L'ARP Omni era un sintetizzatore composto da una tastiera semplice, che riproduceva suoni predefiniti di strumenti a corde. Fu il pi\u00f9 venduto sintetizzatore della ARP, che lo mise in commercio a partire dal 1975.\nStoria.\nL'Omni\" \"era un sintetizzatore analogico con suoni orchestrali predefiniti di strumenti a corde. Era in grado di riprodurre il suono di Violino e Viola in polifonia, e quello di Contrabbasso e Violoncello in monoaurale. Era diviso in 3 sezioni: Strings, sintetizzatore e basso-synth, tutte utilizzabili contemporaneamente. Disponeva dei classici e semplici controlli VCA, VCF e LFO per contornare il suono e renderlo \"corale\" al fine di inspessire i suoni degli strumenti a corda. Aveva un metodo di generazione sonora altamente innovativo, che produceva onde a dente di sega con geometria variabile in funzione del decay del volume della nota: in mancanza della tastiera dinamica, questa tecnica permetteva di ottenere una variazione del contenuto armonico delle singole note nel dominio del tempo, sia arricchendo la pasta sonora, sia migliorando la percezione della singola nota. Inoltre era presente un chorus che utilizzava tre linee di ritardo analogiche di tipo Bucked-Brigade Devices (BBD) in parallelo, ognuna modulata da un proprio LFO; i tre LFO erano regolati su cadenze prime fra loro, e quindi in grado di evitare la periodicit\u00e0 e artificiosit\u00e0 del suono cos\u00ec ottenuto. \u00c8 pertanto evidente lo straordinario sforzo, per quel periodo, di ottenere un suono di insieme il pi\u00f9 naturale (o meno artificiale) possibile. Lo strumento non aveva nessuna possibilit\u00e0 di memoria per le voci stesse.\nDue anni pi\u00f9 tardi la ARP mise in commercio l\"'Omni Mk 2\". Si trattava basicamente di una macchina identica alla precedente, eccetto per alcuni piccoli miglioramenti e la modifica della livrea, portata al classico Nero-Arancione dei precedenti strumenti ARP."}
{"id": "2436265", "revid": "298171", "url": "https://it.wikipedia.org/wiki?curid=2436265", "title": "Polifoniche", "text": ""}
{"id": "2436274", "revid": "88740401", "url": "https://it.wikipedia.org/wiki?curid=2436274", "title": "Citt\u00e0 delle cento torri", "text": "Citt\u00e0 delle cento torri \u00e8 un appellativo posseduto da molte citt\u00e0 il cui aspetto \u00e8 o \u00e8 stato caratterizzato dalla presenza di numerose antiche torri, per lo pi\u00f9 gentilizie:"}
{"id": "2436277", "revid": "298171", "url": "https://it.wikipedia.org/wiki?curid=2436277", "title": "Akai s1000", "text": ""}
{"id": "2436280", "revid": "177966", "url": "https://it.wikipedia.org/wiki?curid=2436280", "title": "Suore della Divina Provvidenza", "text": "Esistono diverse congregazioni di Suore della Divina Provvidenza:"}
{"id": "2436282", "revid": "33751", "url": "https://it.wikipedia.org/wiki?curid=2436282", "title": "Coupe de la Ligue Professionelle", "text": "La Coupe de la Ligue Professionelle, nota come Coppa di Lega tunisina, \u00e8 stata una manifestazione calcistica organizzata dalla federazione calcistica della Tunisia. La competizione era basata sul modello del torneo ad eliminazione diretta ed era aperta alle squadre delle prime due divisioni del campionato tunisino di calcio, cui si aggiungevano squadre che accedevano grazie ad inviti.\nNel 2006 la competizione fu scissa in due tornei separati, uno riservato alle squadre della massima divisione (\"Coupe de la Ligue Professionelle 1\") e uno a quelle di seconda divisione (\"Coupe de la Ligue Professionelle 2\").\nLa competizione fu cancellata nel 2007."}
{"id": "2436284", "revid": "181699", "url": "https://it.wikipedia.org/wiki?curid=2436284", "title": "Omicidio di Girolamo Minervini", "text": "L'omicidio di Girolamo Minervini venne commesso a Roma il 18 marzo 1980 dalle Brigate Rosse. \nStoria.\nGirolamo Minervini fu un magistrato che venne ucciso il 18 marzo 1980, vittima di un attentato delle Brigate Rosse, il giorno successivo all'assunzione dell'incarico di Direttore Generale degli Istituti di Prevenzione e Pena del Ministero della Giustizia. Un gruppo di fuoco delle Brigate Rosse lo trov\u00f2 a bordo di un autobus in via Ruggero di Lauria, mentre si recava al lavoro, volutamente senza scorta per non mettere a rischio la vita di altre persone, dinanzi a decine di testimoni di cui solo uno ha prestato poi testimonianza. I brigatisti che uccisero il giudice furono identificati dalle risultanze processuali in Francesco Piccioni e Sandro Padula.\nMinervini fu consulente Giuridico dell'ISTAT, Segretario Generale del Centro nazionale di prevenzione e difesa sociale, Presidente dell'Istituto di Studi Penitenziari, membro del Consiglio superiore della magistratura, Vice Direttore Generale degli Istituti di Prevenzione e Pena, Sostituto Procuratore generale della Corte Suprema di Cassazione."}
{"id": "2436286", "revid": "1305772", "url": "https://it.wikipedia.org/wiki?curid=2436286", "title": "When You Look Me in the Eyes", "text": "When You Look Me in the Eyes \u00e8 una canzone dei Jonas Brothers. \u00c8 il secondo singolo estratto dall'album \"The Jonas Brothers\" pubblicato nel 2007. Il video \u00e8 stato effettuato con fotomontaggi del prima dopo e durante concerto.\nNella canzone di Selena Gomez \"Naturally\" \u00e8 citato il titolo di questa canzone, insieme a \"Sparkfly\"."}
{"id": "2436289", "revid": "647919", "url": "https://it.wikipedia.org/wiki?curid=2436289", "title": "Succot", "text": ""}
{"id": "2436294", "revid": "117340976", "url": "https://it.wikipedia.org/wiki?curid=2436294", "title": "Bret Baier", "text": "In precedenza Baier ha lavorato come corrispondente capo di Fox News dalla Casa Bianca e dal Pentagono.\nIl 23 dicembre 2008 fu comunicato che egli sarebbe diventato conduttore di \"Special Report\", succedendo al precedente conduttore Brit Hume.\nBret Baier \u00e8 entrato in Fox News nel 1998. Ha curato la copertura di molti eventi inclusi gli attacchi terroristici dell'11 settembre 2001, la guerra del Kosovo, l'invasione e occupazione dell'Iraq, e la guerra al Terrorismo. Inoltre, Baier \u00e8 stato anche viceconduttore di \"Weekend Live\" e uno dei conduttori a rotazione di \"The Big Story Primetime.\"\nBaier ha frequentato la Marist High School, una piccola scuola privata cattolica ad Atlanta (Georgia), diplomandosi nel 1988. Baier ha poi frequentato la DePauw University, classe 1992.\nBaier \u00e8 cattolico."}
{"id": "2436297", "revid": "1543377", "url": "https://it.wikipedia.org/wiki?curid=2436297", "title": "Spider CMB", "text": "Spider \u00e8 un esperimento da pallone per studiare la polarizzazione del cielo nella finestra delle microonde tra le frequenze di 96 e 300\u00a0GHz e scale angolari tra 30\u00b0 e 0,5\u00b0. Il primo volo \u00e8 pianificato per aprile 2010 dall'Australia. Un secondo volo \u00e8 pianificato per la stagione successiva.\nI principali obiettivi scientifici della missione sono caratterizzare la componente irrotazionale della CMB alla pi\u00f9 larga scala possibile; ricercare l'effetto di onde gravitazioni nella polarizzazione della CMB; caratterizzare la polarizzazione delle emissioni della Via Lattea."}
{"id": "2436308", "revid": "793215", "url": "https://it.wikipedia.org/wiki?curid=2436308", "title": "Discografia di Queen + Paul Rodgers", "text": ""}
{"id": "2436315", "revid": "35804", "url": "https://it.wikipedia.org/wiki?curid=2436315", "title": "Ernesto Michaelles", "text": ""}
{"id": "2436317", "revid": "767487", "url": "https://it.wikipedia.org/wiki?curid=2436317", "title": "Dova Superiore", "text": "Dova Superiore \u00e8 una frazione di Cabella Ligure in provincia di Alessandria in val Gordenella, tributaria della val Borbera, si trova presso la strada che conduce al valico di San Fermo e quindi a Vallenzona e a Vobbia.\nStoria.\nNota dall'anno 869, quando l'Imperatore Ludovico II don\u00f2 Dova Superiore alla moglie Engelberga per usarla come luogo di caccia.\nL'abbazia di Dova Superiore venne forse distrutta dai saraceni intorno al X secolo.\nDova Superiore entr\u00f2 a far parte dei Feudi Imperiali e fu infeudata a varie famiglie genovesi dei Fieschi, degli Spinola e dei Doria.\nDal 1797 segu\u00ec le sorti della Repubblica Ligure e divenne frazione di Mongiardino Ligure.\nNel 1908 venne costruito l'acquedotto con le tubazioni prese da una nave in disuso attraccata al porto di Genova.\nNel 1934 arriv\u00f2 a Dova Superiore l'energia elettrica.\nNel 1948 venne eretta sulla collinetta antistante la piccola frazione una cappella dedicata a Sant'Anna, patrona della frazione.\nNel 1956 la frazione pass\u00f2 dal comune di Mongiardino Ligure a quello di Cabella Ligure, a causa della distanza dal comune di Mongiardino Ligure.\nChiesa di San Martino.\nLa chiesa di San Martino dipende dalla diocesi di Tortona, la parrocchia comprende anche Guazzolo e Casalbusone.\nLa chiesa attuale venne costruita a fine '800 dall'ing. Daniele Guidobono, dato che nel 1870 era crollata l'antica chiesa a causa di una frana.\nLa parrocchia di Dova Superiore perse le frazioni di Berga, Campassi e Agneto nel 1622 a causa dell'elevazione in parrocchia di Agneto. Anticamente faceva parte della parrocchia di Dova Superiore anche la cappella di San Fermo sul valico di San Fermo, ora sotto l'arcidiocesi di Genova."}
{"id": "2436319", "revid": "363629", "url": "https://it.wikipedia.org/wiki?curid=2436319", "title": "Dimetilfumarato", "text": "Il dimetilfumarato o DMF \u00e8 l'estere metilico dell'acido fumarico. Similmente alla tossina botulinica, il DMF rappresenta l'esempio di come una sostanza, potenzialmente dannosa per l'uomo, in dosaggi particolari e modalit\u00e0 di somministrazione diverse possa costituire un'efficace terapia farmacologica. Ne sono noti un utilizzo in ambito industriale, come essiccante e antimuffa per i prodotti in pelle (sacchettini tipo \u201csilica gel\u201d), che attualmente \u00e8 stato fortemente limitato negli Stati dell'Unione Europea per ragioni di tossicit\u00e0, e uno in campo medico, come farmaco per la cura della psoriasi (malattia della pelle) e della sclerosi multipla (malattia infiammatoria cronica del sistema nervoso centrale).\nUso medico di dimetilfumarato.\nLa prima descrizione di un utilizzo in campo medico risale al 1959, quando il biochimico tedesco Schweckendiek evidenzi\u00f2 i benefici dell'acido fumarico (capostipite del DMF) sulla psoriasi, una malattia infiammatoria della pelle. Nel 1994 una miscela di DMF e di tre sali di etil-idrogeno-fumarato (nome commerciale Fumaderm\u00ae) \u00e8 stata approvata in Germania per il trattamento orale della psoriasi volgare. Successivamente, sono stati proposti diversi nuovi impieghi terapeutici per i derivati dell'acido fumarico, principalmente per disturbi localizzati alla cute (necrobiosi lipoidea, granuloma anulare, sarcoidosi, alopecia areata), ma anche per malattie tumorali, infettive (malaria, HIV) e neurologiche (malattia di Huntington). Negli anni la ricerca scientifica ha evidenziato che DMF, per i suoi effetti antinfiammatori e protettivi sul tessuto nervoso, \u00e8 efficace nella cura della sclerosi multipla (SM), una malattia infiammatoria cronica del sistema nervoso centrale. Nel 2003 Biogen (ora Biogen Idec) ha acquistato i diritti esclusivi per lo sviluppo e la commercializzazione di DMF (BG00012 o BG-12, nome commerciale Tecfidera\u00ae). Nel 2013 il farmaco \u00e8 stato approvato dall'Agenzia Europea dei Medicinali (EMA) per il trattamento delle persone adulte con sclerosi multipla recidivante-remittente (SMRR).\nDimetilfumarato nella sclerosi multipla.\nDMF (nome commerciale Tecfidera\u00ae) \u00e8 un farmaco a somministrazione orale efficace per il trattamento della sclerosi multipla recidivante-remittente (SMRR), la forma pi\u00f9 comune di questa malattia neurologica cronica, autoimmune e progressivamente invalidante. L'approvazione della Commissione Europea si basa sui risultati favorevoli in termini di efficacia e sicurezza ottenuti in due importanti studi clinici (studi di fase 3 DEFINE e CONFIRM) che hanno testato il farmaco su un ampio numero di pazienti (circa 2600), dimostrando che esso \u00e8 in grado di ridurre in maniera significativa la frequenza delle recidive della malattia e di ritardare la progressione della disabilit\u00e0 nei malati di SMRR.\nMeccanismo d'azione nella sclerosi multipla.\nIl meccanismo d'azione di DMF nella SM \u00e8 ancora oggetto di studio, ma probabilmente \u00e8 duplice e dipende dalla sua capacit\u00e0 di regolare l'attivit\u00e0 del sistema immunitario (effetto immunomodulante) e di contrastare l'infiammazione (effetto antinfiammatorio), oltre che dall'azione protettiva sulle cellule nervose (effetto neuroprotettivo). DMF modula l'attivit\u00e0 del sistema immunitario attivando la via dell'Nrf2 (fattore di trascrizione nucleare 2 eritroide 2-correlato), un meccanismo di difesa naturale che normalmente \u00e8 innescato in condizioni di aumentato stress ossidativo e protegge le cellule dai danni che questo pu\u00f2 causare. Mediante produzione di specifiche proteine (citochine), DMF contribuisce a contrastare l'infiammazione e il danno indotto dai macrofagi, le cellule che nella SM sono coinvolte nelle lesioni alle fibre nervose e alla loro guaina di rivestimento (mielina). Questi effetti, dunque, possono essere assai utili nella SM, proteggendo le cellule nervose del cervello e del midollo spinale dai danni secondari al processo infiammatorio tipico della malattia.\nGli studi scientifici su DMF nella sclerosi multipla.\nNello studio DEFINE (Determination of the Efficacy and safety of oral Fumarate IN rElapsing-remitting MS), il trattamento con DMF, somministrato due volte al giorno, ha ridotto del 49% il numero di pazienti che hanno avuto recidive della malattia, del 53% la frequenza di recidive e del 38% il rischio di progressione della disabilit\u00e0, rispetto al placebo. \nNello studio CONFIRM (Comparator and an Oral Fumarate in Relapsing\u2013Remitting Multiple Sclerosis) la terapia orale con DMF, somministrata due volte al giorno, ha ridotto del 34% la percentuale di pazienti che hanno avuto recidive e del 44% la frequenza di ricadute rispetto al placebo. Nello stesso studio, la progressione della disabilit\u00e0 \u00e8 stata ridotta maggiormente dal trattamento con DMF (-24% circa), rispetto a quello con glatiramer acetato (-7%).\nInoltre, in entrambi gli studi, il DMF ha ridotto in modo significativo le lesioni cerebrali causate dalla malattia rispetto al placebo, come dimostrato dalle misurazioni eseguite mediante risonanza magnetica (RM).\nPossibili effetti indesiderati.\nGli effetti collaterali che possono associarsi pi\u00f9 frequentemente al trattamento con DMF sono quelli inclusi nel termine flushing (arrossamento della cute del viso o del corpo, vampate di calore, sensazione di bruciore o di prurito) e i disturbi gastrointestinali quali diarrea, nausea e dolori addominali. \nEffetti indesiderati meno frequenti comprendono una riduzione del numero di linfociti (globuli bianchi) e disturbi pi\u00f9 seri a carico del rene o del fegato. Anche se non \u00e8 stato riscontrato un aumento delle infezioni negli studi clinici, \u00e8 opportuno che le persone che assumono il farmaco effettuino controlli periodici della conta di linfociti nel sangue, in quanto la loro diminuzione pu\u00f2 predisporre alle infezioni.\nL'incidenza di effetti indesiderati negli studi clinici \u00e8 stata pi\u00f9 elevata nel primo mese di trattamento, per poi ridursi nel tempo. Il DMF non \u00e8 stato testato nei minori di 18 anni e nelle donne in gravidanza o durante l'allattamento, perci\u00f2 in questi casi la prescrizione del farmaco richiede una valutazione specifica del rapporto rischio-beneficio della terapia.\nModalit\u00e0 di assunzione di dimetilfumarato.\nIl DMF \u00e8 commercializzato con il nome Tecfidera\u00ae sotto forma di capsule rigide per assunzione orale. La dose iniziale raccomandata \u00e8 di 120\u00a0mg due volte al giorno. Dopo 7 giorni, la dose iniziale \u00e8 sostituita da quella regolare di 240\u00a0mg due volte al giorno. Le capsule devono essere ingerite intere, con un po' d'acqua, senza essere divise, schiacciate, sciolte, succhiate o masticate, per non alterare il rivestimento delle capsule, che protegge lo stomaco da alcuni effetti indesiderati. L'assunzione del medicinale con il cibo non \u00e8 necessaria, ma pu\u00f2 contribuire a ridurre gli effetti indesiderati del farmaco, quando presenti. Invece, il consumo di bevande alcooliche entro un'ora dall'assunzione del farmaco deve essere evitato perch\u00e9 pu\u00f2 causare gastrite (infiammazione della mucosa dello stomaco) in soggetti predisposti.\nUso industriale di dimetilfumarato.\nCaratterizzato da elevata igroscopicit\u00e0 (capacit\u00e0 di assorbire molecole d'acqua) e potere fungicida, in passato il DMF ha trovato applicazione come deumidificante e antimuffa e veniva posto in appositi sacchettini, talvolta con la denominazione \u201csilica gel\u201d, all'interno di mobili o scatole di calzature e borse in pelle, per evitarne il deterioramento durante trasporto e immagazzinamento in ambienti a elevata umidit\u00e0. Per evaporazione, il DMF impregna il prodotto proteggendolo dalla comparsa di muffe, ma contemporaneamente pu\u00f2 avere effetti irritanti sulla pelle dei soggetti che entrano in contatto con il prodotto stesso, provocando una dermatite da contatto accompagnata da prurito, irritazione, rossore e bruciore e, in alcuni casi pi\u00f9 gravi, anche da disturbi respiratori acuti. Si \u00e8 quindi concluso che la presenza di tale sostanza nei prodotti di consumo costituisce un rischio grave per i consumatori e dal 2009 la produzione dei preparati a base di DMF \u00e8 vietata negli Stati dell'Unione Europea. Per i prodotti fabbricati al di fuori degli Stati comunitari, l'importazione in Europa \u00e8 consentita solo se contengono concentrazioni di DMF non superiori al limite di 0,1\u00a0mg per kg (delibera 2009/251/CE del 17 marzo 2009)."}
{"id": "2436320", "revid": "1442080", "url": "https://it.wikipedia.org/wiki?curid=2436320", "title": "Operatore socio-sanitario", "text": "Loperatore socio-sanitario, abbreviato in OSS \u00e8 una figura professionale che opera nel settore socio-sanitario.\nCaratteristiche.\nLa sua attivit\u00e0 lavorativa \u00e8 orientata al soddisfacimento dei bisogni primari delle persone ed a favorire il benessere e l'autonomia delle stesse.\nL'OSS pu\u00f2 svolgere l'attivit\u00e0 in: \nNormativa.\nLa figura dell'operatore socio sanitario venne istituita con l'accordo del 22 febbraio 2001 (\"Accordo tra il Ministero della Sanit\u00e0, il Ministero per la solidariet\u00e0 sociale, le Regioni e le province autonome di Trento e Bolzano\")., normativa di riferimento per tutti i professionisti OSS.\nI compiti e le attivit\u00e0 del profilo professionale sono declinati negli allegati A, B e C del citato Accordo, pu\u00f2 inoltre occuparsi di attivit\u00e0 sanitarie in collaborazione con altre figure professionali\nHa convogliato progressivamente le precedenti figure che si occupavano di assistenza di base, sia nell'area sanitaria (\"Operatore tecnico-assistenziale\", \"Assistente di base\") che nell'area sociale (\"Ausiliario socio-assistenziale\" e \"Assistente domiciliare\"), integrando funzioni, compiti e competenze delle due aree in un unico contesto.\nL'OSS pu\u00f2 lavorare come dipendente o in via autonoma con partita IVA, in strutture pubbliche e private (nel settore pubblico, nel CCNL \"Sanit\u00e0\" \u00e8 inquadrato nella categoria Bs e nel contesto privato (AIOP e ARIS) \u00e8 inquadrato ai livelli B2 o B3. La legge-delega 3/2018, nell'istituire l'area delle professioni socio-sanitarie, ha ricondotto la figura dell'OSS nell'ambito della stessa. \nLa normativa delle singole Regioni e Province autonome pu\u00f2, in via integrativa, stabilire ulteriori disposizioni in materia di percorsi formativi e compiti degli operatori.\nNel gennaio 2019 la figura \u00e8 stata istituita anche nel servizio di sanit\u00e0 militare delle forze armate italiane che, insieme all'Operatore logistico della sanit\u00e0 sostituisce quella dell'\"aiutante di sanit\u00e0\".\nCompiti e funzioni.\nL'OSS non agisce per delega, svolge la propria attivit\u00e0 in autonomia nell'assistenza di base, rispettando i compiti dettati dal proprio profilo professionale, collaborando e aiutando le altre figure professionali. (vedi mansionario specifico del \"22 febbraio 2001 pubblicato sulla G.U. n. 91 del 19/04/2001) in seno alla conferenza Stato Regioni\nAgisce autonomamente nell'assistenza di base, indirizzata ai pazienti totalmente o parzialmente autosufficienti nelle attivit\u00e0 quotidiane. \u00c8 presente durante la permanenza delle persone negli ospedali, cliniche private o presta assistenza di base autonomamente nell'ambito domiciliare. Il suo compito \u00e8 quello di svolgere attivit\u00e0 che aiutino le persone a soddisfare i propri bisogni primari: l'alimentazione, l'igiene personale, attivit\u00e0 finalizzate al recupero e di mobilizzazione, trasporto in barella. Si occupa del rilevamento dei parametri vitali, di effettuare piccole medicazioni, aiuta nella somministrazione della terapia orale, al trasporto di materiali biologici, nella preparazione dei materiali da sterilizzazione. Si occupa del mantenimento e dello sviluppo del livello di benessere, promuovendone l'autonomia e l'autodeterminazione. La sua attivit\u00e0 \u00e8 regolamentata grazie al mansionario specifico, in ambito assistenziale, sociale e sanitario. Opera in base al reparto/ambito specialistico di appartenenza e agisce in collaborazione con figure sanitarie, principalmente con l'infermiere, il fisioterapista e l'ostetrico oltre che con il medico, il dietista, l'educatore professionale, l'assistente sociale.\nIn area sanitaria pu\u00f2 occuparsi con qualche limitato margine di autonomia prodotto dalla delega in seno alla legge del 21 febbraio 2001, solo dell'assistenza di base al paziente, mentre pu\u00f2 occuparsi di ulteriori attivit\u00e0 solo dietro precisa attribuzione (non di delega) e indicazioni dell'infermiere (come stabilito dai rispettivi profili professionali nazionali e normativa regionale), oltre che di interventi relazionali con l'utente (area sociale). \nLa formazione.\nLa formazione \u00e8 competenza di Regioni e Province autonome; l'attestato di qualifica professionale si consegue al termine di un percorso formativo della durata di circa 1000 ore (composte rispettivamente da 450 ore di teoria, 100 ore di esercitazioni e 450 di tirocinio, comprensive di esame finale) organizzate in maniera differente a seconda dell'Ente che gestisce il percorso formativo.\nLe materie di studio sono raggruppate in quattro aree:\nIl tirocinio dura 450 ore, normalmente con impegno a tempo pieno. Al termine del corso \u00e8 previsto un esame finale di fronte ad apposita commissione d'esame, comprendente una prova scritta, una pratica ed una orale, con il superamento della quale si ottiene l'attestato di qualifica valido su tutto il territorio nazionale."}
{"id": "2436321", "revid": "1442080", "url": "https://it.wikipedia.org/wiki?curid=2436321", "title": "Maria Laura Baccarini", "text": "\u00c8 attiva anche nel cinema come doppiatrice della Cine Video Doppiatori (CVD). come cantante \u00e8 interprete di un repertorio jazz, swing, pop e sperimentale, in particolare con brani di Cole Porter, George Gershwin e Leonard Bernstein.\nBiografia.\nFiglia del direttore di doppiaggio Carlo Baccarini e nipote dell'attrice Laura Carli, Maria Laura Baccarini ha avuto un passato da ginnasta come appartenente alla squadra nazionale italiana di ginnastica ritmica. Poi \u00e8 passata al teatro debuttando nel 1986 al Festival dei Due Mondi di Spoleto con la commedia \"Piccoli Equivoci\", regia di Claudio Bigagli, con Sergio Castellitto ed Elisabetta Pozzi.\nCome danzatrice ha fatto parte del corpo di ballo della Rai, ente televisivo nel quale ha debuttato nel 1985 nella trasmissione \"Passione mia\" al fianco di Monica Vitti. Nel medesimo anno ha preso poi parte - impersonando il ruolo della \"Fatina\" - a \"Pronto, chi gioca?\" con Enrica Bonaccorti. Come showgirl ha partecipato al cast de \"La TV delle ragazze\", trasmissione andata in onda su Rai 3 nel 1988 e 1989.\nCome attrice di musical ha preso parte nel 1990 con la Compagnia della Rancia alla versione italiana di \"A Chorus Line\", nel ruolo di Cassie. Diretta da Saverio Marconi ha partecipato per due anni alle repliche del musical. Sempre con la Compagnia della Rancia nel 1992 \u00e8 stata protagonista al fianco di Fabio Ferrari de \"Il giorno della tartaruga\", \"remake\" della commedia musicale di Garinei e Giovannini su musiche di Renato Rascel che aveva avuto come interprete Delia Scala.\nHa effettuato tourn\u00e9e all'estero, recitando spesso al fianco di attori come Gianluca Guidi e Maurizio Micheli. Nel 2004 riceve al Teatro dell'Elfo il Premio Hystrio Altre-Muse. Nel 2005 ha interpretato s\u00e9 stessa nel documentario di produzione francese \"Nuit am\u00e9ricaine\" ricavato dallo spettacolo musicale teatrale omonimo.\nNel maggio 2009 ha tenuto a Roma con Stefano Bontempi e Pamela Pagano uno \"stage\" sul \"musical\" intitolato \"Il mondo di Fosse\". Nello stesso anno ha ricevuto il Premio America della Fondazione Italia USA.\nVita privata.\nTrascorre lunghi periodi in Francia, dove tiene concerti."}
{"id": "2436323", "revid": "290948", "url": "https://it.wikipedia.org/wiki?curid=2436323", "title": "Etossilati", "text": ""}
{"id": "2436327", "revid": "2011865", "url": "https://it.wikipedia.org/wiki?curid=2436327", "title": "Anna Amalia di Prussia", "text": "Biografia.\nAnna Amalia era la sorella minore di Federico II di Prussia in quanto figlia di Federico Guglielmo I di Prussia e di Sofia Dorotea di Hannover.\nNata a Berlino, ella era nata con una particolare predisposizione alla musica ed agli strumenti musicali, imparando presto a suonare il clavicembalo, il flauto ed il violino, ricevendo le prime lezioni proprio dal fratello dal quale aveva 11 anni di differenza.\nTrattative di matrimonio.\nIn un primo momento suo padre pens\u00f2 di sposarla al principe ereditario di Svezia, ritenendola molto pi\u00f9 adeguata di sua sorella Luisa Ulrica, definita da Federico II stesso di temperamento arrogante e intrigante, il che avrebbe solo portato scompiglio su un trono cos\u00ec delicato per le relazioni della Prussia con altri paesi, mentre la giovane Anna Amalia sarebbe stata un duttile strumento per la politica prussiana in Svezia. Malgrado questo e forse intuendo il gioco di potere, la corona svedese opt\u00f2 per Luisa Ulrica e Anna Amalia rimase sola e abbandonata a un passo dal matrimonio.\nIl matrimonio segreto.\nNel 1743, Anna spos\u00f2 segretamente il barone Friedrich von der Trenck, un uomo le cui avventure ispirarono nelle opere Victor Hugo e Voltaire. Il matrimonio venne ovviamente tenuto segreto perch\u00e9 per questioni dinastiche ella sarebbe dovuta andare in sposa a un principe di casa regnante di alto lignaggio. Quando suo fratello Federico II, che era salito al potere nel 1740, scopr\u00ec l'inganno e il fatto che la sorella era incinta, la rinchiuse immediatamente nell'Abbazia di Quedlinburg, un luogo di riguardo ove molte donne aristocratiche venivano inviate in caso di nascite scomode fuori dal matrimonio. Il matrimonio di Anna Amalia venne annullato su richiesta di Federico II e il barone von der Trenck venne imprigionato per 10 anni, anche se continu\u00f2 a tenere una fitta corrispondenza con l'amata, sino alla morte.\nBadessa di Quedlinburg e artista.\nData la sua posizione, Anna divenne Badessa di Quedlinburg nel 1755, divenendo cos\u00ec una donna ricca e in vista. Tale carica era per\u00f2 puramente formale e le consentiva praticamente solo una ricca rendita di cui disporre. Fu per questo che la giovane principessa scelse di vivere in prevalenza a Berlino, dove pot\u00e9 coltivare la propria passione per la musica, divenendo patrona di molti compositori dell'epoca.\nNel 1758, Anna inizi\u00f2 uno studio sistematico della teoria musicale e della composizione, ingaggiando a proprio tutore Johann Philipp Kirnberger, che era stato studente di Johann Sebastian Bach. Ella compose musica da camera come sonate per flauto e scrisse la musica per la cantata della Passione di Ramler (\"La Morte di Ges\u00f9\"); quest'ultimo era inoltre uno dei pezzi da lei pi\u00f9 apprezzati. \nSolo una parte delle sue composizioni sono per\u00f2 giunte sino a noi in quanto molte di queste sono state distrutte da lei stessa, timorosa ed autocritica sulle proprie produzioni.\nElla si distinse anche come collezionista di musica antica, conservando circa 600 volumi di importanti compositori come Johann Sebastian Bach, George Frideric Handel, Georg Philipp Telemann, e altri.\nMor\u00ec il 30 marzo 1787 a Berlino e la sua salma fu tumulata nella cappella degli Hohenzollern del Duomo di Berlino."}
{"id": "2436330", "revid": "322321", "url": "https://it.wikipedia.org/wiki?curid=2436330", "title": "Sassofeltrio", "text": "Sassofeltrio (\"Sass Feltri\" in romagnolo) \u00e8 un comune italiano di abitanti della provincia di Rimini in Emilia-Romagna. In epoche passate fu denominato Sasso di Monte Feretro, o Sasso Feretrano, o ancora Sasso di Monte Feltro, secondo il racconto di Francesco di Giorgio Martini, che per incarico del duca di Urbino vi costru\u00ec la Rocca del Sasso di Monte Feltro.\nDal 17 giugno 2021 il comune di Sassofeltrio, assieme a quello di Montecopiolo, \u00e8 distaccato dalla provincia di Pesaro e Urbino, nelle Marche, e fa parte della provincia di Rimini, in Emilia-Romagna. \nGeografia fisica.\nTerritorio.\nIl territorio comunale si estende nell'Appennino riminese, ed include un'exclave, identificabile nelle frazioni di Ca' Micci e Ca' Gostino, compresa tra lo stato di San Marino e i comuni di San Leo, Monte Grimano Terme e l'exclave di Pieve Corena interna al comune di Verucchio.\nStoria.\nNel 756 Pipino il Breve, re dei Franchi don\u00f2 la \"Serra del Sasso\" al Beato Pietro. Nel 962 l'imperatore Ottone I concesse al cardinale Ulderico Carpegna il feudo del \"Sassum\". Successivamente, la famiglia Malatesta di Rimini \u00e8ntro in possesso del \"Castrum Saxi\", che in documenti risalenti al 1232 e 1371 era ricompreso nella Signoria di Rimini. Il castello di Sassofeltrio ebbe un'importanza strategica per la politica espansionistica dei Maiatesta fra il 1250 e il 1400, in cui vi furono l'annessione della Valconca e le guerre contro la famiglia Montefeltro di Urbino. Nel giugno 1463 il duca di Urbino Federico da Montefeltro espugn\u00f2 e distrusse il castello dei Sasso in seguito ad un violento assedio. La rocca venne ricostruita e rafforzata da Francesco di Giorgio Martini, realizzando un innovativo un baluardo a punta di lancia, descitto come \"triangulo tutto massiccio con offese per fianco\". Il successivo duca Guidobaldo da Montefeltro, prima di essere esiliato, fece distruggere tutte le sue fortificazioni per non cederle a Cesare Borgia. Anche Lorenzo de' Medici fece abbattere altri castelli della zona nel 1519. Tuttavia, alcuni resti della Rocca dei Sasso rimasero un uso: il mastio ospit\u00f2 infatti dal 1579 al 1819 la Sala Consigliare della Comunit\u00e0. In seguito, la rocca feltresca venne definitivamente abbandonata, cadendo in rovina.\nCon l'avvento del Regno napoleonico, Sassofeltrio fu comune del cantone di San Leo, nel distretto di Urbino, nel dipartimento del Metauro; nella distrettuazione definitiva del 1811 entr\u00f2 a far parte del dipartimento del Rubicone, nel distretto di Rimini, insieme alla frazione di Gesso. All'atto della Restaurazione, fu comune soggetto al governatorato di Macerata Feltria, nella delegazione di Urbino e Pesaro. Nel riparto territoriale, in seguito al Moto proprio emanato dal pontefice Leone XII del 1827, risultava comunit\u00e0 soggetta al governatore di San Leo. Con l'unit\u00e0 d'Italia il comune entr\u00f2 a far parte della provincia di Pesaro e Urbino, compreso nel mandamento di San Leo. Con regio decreto 21 marzo 1929 n.565, il comune di Sassofeltrio fu soppresso ed il suo territorio ripartito fra quelli di Pian di Castello (ora Mercatino Conca) e di Montegrimano. Fu ricostituito comune autonomo con decreto legge 19 ottobre 1947 n.1258, con decorrenza dal 1948.\nAmministrazione.\nReferendum e procedimento legislativo di aggregazione alla regione Emilia-Romagna.\nIl 24 e 25 giugno 2007 nel comune di Sassofeltrio, e contemporaneamente in quello di Montecopiolo, si tenne un referendum volto a consultare la popolazione sul distacco dei comuni dalla regione Marche e la contestuale aggregazione alla regione Emilia-Romagna, nell'ambito della provincia di Rimini, ai sensi dell'art. 132 della Costituzione. \nA Sassofeltrio si recarono alle urne 739 cittadini (58,05%) dei 1\u00a0273 aventi diritto. In 645 votarono per il s\u00ec (50,67% degli aventi diritto; 87,28% dei votanti). L'esito referendario venne approvato a norma dell'art. 45 della legge n. 352 del 25 maggio 1970 e fu regolarmente pubblicato in Gazzetta ufficiale.\nL'art. 132 della Costituzione, che regola il distacco-aggregazione di comuni da una regione a un'altra, prevede inoltre che sia raccolto il parere dei consigli regionali interessati. Dopo la delibera unanime del consiglio provinciale di Rimini a favore della richiesta dei cittadini di Montecopiolo e Sassofeltrio, l'8 luglio 2008 fu la I commissione bilancio e affari istituzionali della regione Emilia-Romagna ad approvare la richiesta di parere favorevole avanzata da alcuni consiglieri. Il 17 aprile 2012 giunse anche il consenso del consiglio regionale dell'Emilia-Romagna.\nInvece la regione Marche, nonostante ripetutamente interpellata dalla commissione affari costituzionali della Camera tra il 2014 e il 2015, si riserv\u00f2 di non dare il proprio parere. L'iter legis continu\u00f2 nonostante il mancato parere della regione Marche.\nIl disegno di legge di distacco-aggregazione dei due comuni \u00e8 stato approvato alla Camera il 12 marzo 2019. Un mese dopo, il 16 aprile 2019, il consiglio regionale delle Marche ha emesso il proprio parere contrario.\nDopo 14 anni dal referendum, il 25 maggio 2021 il disegno di legge di distacco-aggregazione \u00e8 stato approvato definitivamente al Senato. \nSecondo l'art. 3 della legge 28 maggio 2021 n. 84, il distaccamento dei comuni di Montecopiolo e Sassofeltrio dalla provincia di Pesaro e Urbino, nella regione Marche, e la contestuale aggregazione alla provincia di Rimini, nella regione Emilia-Romagna, sono avvenuti il 17 giugno 2021, giorno successivo a quello di pubblicazione della legge in Gazzetta ufficiale.\nSport.\nCalcio.\nIn paese c'era, in passato, la squadra calcistica della Pol. Valconca che aveva sede nella frazione Fratte e ha militato in Terza Categoria e in Seconda Categoria. Ora per\u00f2 l'attivit\u00e0 \u00e8 cessata.\nNel 2009 \u00e8 stato fondato il Fratte United, militante nel campionato CSI sezione di Rimini. Al termine della stagione 2015-2016, la squadra \u00e8 riuscita a centrare l'accoppiata coppa-campionato."}
{"id": "2436340", "revid": "22475", "url": "https://it.wikipedia.org/wiki?curid=2436340", "title": "The Dream of the Rood", "text": "The Dream of the Rood \u00e8 un componimento poetico di 156 versi in antico inglese, di tema religioso, presente nel \"Libro di Vercelli\", risalente a un periodo tra la fine del VIII e l'inizio del IX secolo. Tradizionalmente attribuito a Cynewulf, non \u00e8 possibile stabilire con certezza assoluta chi sia il suo autore.\nIl tema della Santa Croce \u00e8 uno degli elementi che ha giocato a favore dell'attribuzione dell'opera a Cynewulf, poich\u00e9 mostra un forte interesse per questo oggetto-simbolo sacro e la sua storia nei secoli, tanto da dedicargli anche un altro poema, firmato di suo pugno nel Libro di Vercelli, \"Elene\", che racconta del ritrovamento della Santa Croce da parte della madre dell'Imperatore Costantino I.\nL'edizione originale pi\u00f9 autorevole \u00e8 quella di Albert Cook, \"The Dream of The Rood\", Oxford 1905.\nPoema-sogno.\n\"The Dream of the Rood\" \u00e8 il primo poema-sogno della tradizione poetica volgare inglese, un genere che prolific\u00f2 poi durante il Medioevo inglese. Si tratta della narrazione di un sogno fatto dall'autore, in cui si trova al cospetto della Santa Croce, sulla quale venne crocefisso Ges\u00f9.\nIl poemetto ha una struttura a due voci che parlano in prima persona, quella dell'autore fa da cornice (introducendo e commentando con una chiusa di ordine morale) a quella della Croce stessa, che narra le sue vicende attraverso il tempo, privilegiando i particolari dei momenti passati insieme a Ges\u00f9, dalla crocifissione alla risurrezione.\nElementi appartenenti al genere del poema-sogno sono la personificazione di un oggetto sacro, l'aspetto immaginifico della Croce, (v.4) \"albero meraviglioso\", \"segnacolo cangiante\" (v.21), descritto come capace di \"ergersi nell'aria\" (v.5) e di \"mutare di veste e di colore\" (v.21), \"ricoperto d'oro\" (v. 7), \"intriso di umore\" (v.22), \"ornato di tesori\" (v. 23) e la partecipazione emotiva che le parole commosse della Croce inducono nel lettore, attraverso la cronaca dettagliata dei momenti pi\u00f9 crudi e sanguinosi della Passione di Ges\u00f9 (vv 70-72 \"Ma noi, stillanti sangue, per lungo tempo/ restammo sul posto, dopo che si era perduta la voce/ dei guerrieri. Il cadavere si fredd\u00f2\"), e la descrizione dei suoi stati d'animo: la Croce parla come una compagna di Passione, patisce insieme con Ges\u00f9, (v. 42) \"tremai allorch\u00e9 l'Eroe mi abbracci\u00f2\", v.48 \"ci coprirono ambedue assieme di contumelie\", un espediente che moltiplica gli effetti di identificazione e partecipazione del lettore.\nL'autore invita a credere al suo sogno e seguire la via retta di pentimento e purificazione dai peccati, alla chiusa dell'opera appare fortemente provato da questa esperienza e ne rende testimonianza come di un'esperienza universale che deve passare di bocca in bocca.\nCaratteristiche formali.\nSi tratta di un'opera scritta in metro allitterativo, caratteristico della poesia anglo-sassone delle origini. Si nota un uso pi\u00f9 maturo della retorica, proprio nell'applicazione del verso allitterativo, e nell'uso della metafora, della similitudine e nella modulazione pi\u00f9 sapiente, rispetto al passato, dei toni e dello stile, che appaiono pi\u00f9 ricchi in variet\u00e0.\nIl vocabolario eroico, trasposizione molto in voga nella scrittura religiosa anglosassone, \u00e8 per l'autore di \"The Dream of the Rood\" un espediente esteriore e convenzionale, che \u00e8 utile a calare il lettore nel tema che gli sta a cuore, e che viene sviluppato con delicatezza, semplicit\u00e0 e nello stesso tempo vigore nei momenti in cui \u00e8 la Gloria divina a mostrarsi in tutta la sua potenza.\nSi tratta di un notevole esempio di poesia lirica religiosa."}
{"id": "2436342", "revid": "1318658", "url": "https://it.wikipedia.org/wiki?curid=2436342", "title": "Sergio Bonaldi", "text": "Biografia.\nCarriera nel biathlon.\nIn Coppa Europa ha esordito nel 1999 nell'inseguimento di Champex-Lac, chiuso al 40\u00ba posto, e ha conquistato il primo podio nel 2006 nella sprint della Val Ridanna (3\u00ba); il suo miglior piazzamento nel circuito continentale \u00e8 stato il 2\u00ba posto nella sprint della Val Martello del 2006.\nIn Coppa del Mondo ha esordito nella stagione 2000-2001 nell'inseguimento di Oberhof, chiuso al 59\u00ba posto. In carriera ha ottenuto tre piazzamenti tra i primi dieci, con due settimi posti in staffetta nel 2005 (a Oberhof e a San Sicario) come migliori risultati.\nIn ambito internazionale vanta la medaglia di bronzo conquistata in staffetta agli Europei del 2001, disputati in Alta Moriana; complessivamente ha preso parte a quattro edizioni degli Europei (2001, 2002, 2003 e 2004) e a una dei Mondiali: Hochfilzen 2005 (45\u00ba in individuale). Ha chiuso la carriera nel biathlon con la sua unica partecipazione olimpica, nella gara sprint di nella quale fu 66\u00ba.\nCarriera nello sci di fondo.\nDal 2007 Bonaldi si \u00e8 dedicato alle granfondo, gareggiando perlopi\u00f9 nella Marathon Cup: nella stagione 2012-2013 si \u00e8 aggiudicato il trofeo.\nPalmar\u00e8s.\nSci di fondo.\nMarathon Cup.\nMarathon Cup - vittorie.\nLegenda:\nMS = partenza in linea\nTL = tecnica libera"}
{"id": "2436346", "revid": "455046", "url": "https://it.wikipedia.org/wiki?curid=2436346", "title": "Dragan Cankov", "text": "Dragan Cankov nacque a Svi\u0161tov. Ricopr\u00ec inizialmente il ruolo di impiegato statale nell'amministrazione dell'impero ottomano, e negli anni '50 del XIX secolo si fece una propria reputazione come sostenitore della chiesa cattolica greca. Il suo giornale \"B\u0103lgaria\" fu pubblicato a Costantinopoli nel 1859 ed esponeva le sue posizioni religiose. Finanziato dalla Francia, il giornale esponeva la tesi che un'unione con la chiesa cattolica di Roma fosse l'unica soluzione per la Bulgaria. Infatti Cankov, che venne educato dai gesuiti, dette il suo aiuto alla fondazione di una chiesa uniate in Bulgaria nel 1861\nIn seguito si associ\u00f2 strettamente all'opposizione al dominio ottomando ed al movimento d'indipendenza. Cankov all'inizio si oppose all'insurrezione di Aprile, ma cambi\u00f2 presto opinione e cominci\u00f2 a sostenere attivamente l'indipendenza. Svolse il servizio di deputato per Najden Gerov nel governatorato di Svi\u0161tov durante il breve periodo dell'amministrazione russa della Bulgaria. Figura di spicco nella strada verso l'indipendenza, si guadagn\u00f2 il rispetto come voce del liberalismo moderato, cos\u00ec che fu pronto a lavorare con i conservatori dopo il 1879.\nDopo alcuni tentativi falliti di formare un'amministrazione guidata dai conservatori, Cankov fu nominato primo ministro il 7 aprile 1880, dando la possibilit\u00e0 di applicare svariate riforme su larga scala. Queste riforme, che includevano la creazione di una milizia, diritti limitati per i musulmani e tentativi di limitare il potere della chiesa ortodossa bulgara allarmarono il principe Alessandro I, che temeva la possibilit\u00e0 di una rivoluzione liberale. Segu\u00ec una serie di errori nella politica estera, tra cui relazioni con l'impero austro-ungarico (causati in gran parte dalla mancanza di comunicazione tra Cankvo e lo zar), ed in tal modo fu costretto alle dimissioni prima della fine dell'anno, il 10 dicembre.\nMantenne all'inizio una mentalit\u00e0 aperta riguardo al colpo di Stato militare del 1881, ma in seguito chiese ai propri sostenitori di opporsi con ogni mezzo al nuovo sistema, col risultato di essere confinato agli arresti domiciliari. Ad ogni modo il fallimento del governo militare costrinse Alessandro I a ristabilire il governo civile, e fece ritornare Cankov al ruolo di primo ministro il 19 settembre 1883, a capo di una coalizione di governo. Il secondo governo di Cankov fu un periodo largamente di transizione e testimoni\u00f2 anche la scissione del partito liberale, con Petko Karavelov che guadagnava un largo sostegno. Alla fine fu destituito dalla carica e rimpiazzato da Karavelov l'11 luglio 1884.\nDopo la fine forzata del suo mandato, Cankov usc\u00ec dal suo partito, il partito progressivo liberale. Anche se il gruppo non ritorn\u00f2 al governo prima del 1902 e nonostante il governo di Stojan Danev, Cankov rimase una figura importante nella politica bulgara ed una voce costante in sostegno ad un maggiore avvicinamento bulgaro alla Russia, fino alla sua morte."}
{"id": "2436354", "revid": "185138", "url": "https://it.wikipedia.org/wiki?curid=2436354", "title": "Scoperta della radiazione cosmica di fondo", "text": ""}
{"id": "2436356", "revid": "19330", "url": "https://it.wikipedia.org/wiki?curid=2436356", "title": "Dragan Tsankov", "text": ""}
{"id": "2436357", "revid": "110157", "url": "https://it.wikipedia.org/wiki?curid=2436357", "title": "Destroy to Create", "text": "Destroy to Create \u00e8 il primo album studio pubblicato dalla band The Flatliners nel 2005."}
{"id": "2436359", "revid": "339392", "url": "https://it.wikipedia.org/wiki?curid=2436359", "title": "When you look me in the eyes", "text": ""}
{"id": "2436366", "revid": "729019", "url": "https://it.wikipedia.org/wiki?curid=2436366", "title": "Caprieto", "text": "Caprieto (\"Cravi\u00e8\" in ligure) \u00e8 una frazione del comune di Vobbia. Si trova a soli 100 m dal confine con il comune di Mongiardino Ligure (Piemonte) ed \u00e8 raggiungibile solo dal Piemonte come le frazioni Salata e Casareggio di Vobbia.\nFu feudo fino al 1797 degli Spinola di Montessoro (Isola del Cantone).\nEtimologia del nome.\nSecondo Clelio Goggi in \"Toponomastica Ligure dell'Antica e della Nuova Liguria\" Caprieto forse deriva da \"kar\" cio\u00e8 monte, quindi Cremonte sarebbe una tautologia cio\u00e8 una ripetizione dello stesso concetto o secondo Gaetano Ferro in \"Toponomastica Ligure\" deriva dall'allevamento di capre."}
{"id": "2436369", "revid": "114088802", "url": "https://it.wikipedia.org/wiki?curid=2436369", "title": "Canale laterale", "text": "Un canale laterale in crittografia \u00e8 una debolezza di una particolare implementazione di un crittosistema, la quale permette di raccogliere informazioni sulla chiave utilizzata o altrimenti di violare il sistema stesso. Esempio di canali laterali sono il consumo elettrico, il tempo di esecuzione delle operazioni dell'algoritmo, le variazioni del campo magnetico, il rumore elettromagnetico prodotto. \nUn attacco condotto mediante canali laterali si applica a una particolare implementazione del crittosistema, e in questo si discosta dalle tecniche classiche di crittanalisi basate solitamente sull'analisi delle propriet\u00e0 matematiche del sistema. I tentativi di violare un crittosistema ricorrendo all'imbroglio o alle minacce contro le persone che hanno legittimo accesso all'apparato non sono considerati attacchi da canali laterali: in questi casi si parla pi\u00f9 propriamente di ingegneria sociale e del metodo del tubo di gomma.\nTipi di attacchi a canale laterale.\nAlcune categorie generali di attacchi di questo tipo sono:\nIn tutte le categorie, il principio fondante \u00e8 che un sistema crittografico, durante il suo lavoro, genera effetti collaterali o lascia tracce che possono essere analizzati per rivelare direttamente dati sensibili, o quantomeno restringere il campo delle variabili, e quindi dei tempi necessari a risolvere le incognite."}
{"id": "2436372", "revid": "1305772", "url": "https://it.wikipedia.org/wiki?curid=2436372", "title": "Virtua Tennis 2009", "text": "Virtua Tennis 2009 (conosciuto in Giappone come Power Smash: Live Match!), \u00e8 il quarto sequel del videogioco arcade di tennis targato SEGA. Il videogioco \u00e8 disponibile su PlayStation 3, Xbox 360, Microsoft Windows e Wii.\nCaratteristiche principali.\nIn \"Virtua Tennis 2009\" esiste la possibilit\u00e0 di competere per il titolo finale di \"Campione di Virtua Tennis\" su internet. Nel gioco sono presenti pi\u00f9 di 20 tra i migliori giocatori al mondo, e fra i trofei \u00e8 presente la Coppa Davis. Esiste la possibilit\u00e0 di personalizzare i giocatori (viso, corpo e abbigliamento).\nInoltre sono presenti 12 minigiochi fra cui \"A ciascuno il suo\" e \"Guerra dei pirati\".\nL'azione, rispetto alle precedenti versioni, \u00e8 migliorata notevolmente rendendo il tutto pi\u00f9 realistico.\nEsiste una versione per il Wii, dove fra i personaggi giocabili si ritrovano fra gli altri Roger Federer, Rafael Nadal, Marija \u0160arapova, Venus Williams, Andy Murray e Ana Ivanovi\u0107."}
{"id": "2436380", "revid": "24895294", "url": "https://it.wikipedia.org/wiki?curid=2436380", "title": "Impresa multinazionale", "text": ""}
{"id": "2436381", "revid": "24895304", "url": "https://it.wikipedia.org/wiki?curid=2436381", "title": "Societ\u00e0 multinazionale", "text": ""}
{"id": "2436382", "revid": "247222", "url": "https://it.wikipedia.org/wiki?curid=2436382", "title": "I Put a Spell on You (album Nina Simone)", "text": "I Put a Spell on You \u00e8 un album della cantante e pianista jazz Nina Simone pubblicato nel giugno del 1965."}
{"id": "2436383", "revid": "247222", "url": "https://it.wikipedia.org/wiki?curid=2436383", "title": "Pastel Blues", "text": "Pastel Blues \u00e8 un album della cantante e pianista jazz Nina Simone pubblicato nell'ottobre del 1965."}
{"id": "2436384", "revid": "24895347", "url": "https://it.wikipedia.org/wiki?curid=2436384", "title": "Commodore Semiconductor Group", "text": ""}
{"id": "2436385", "revid": "247222", "url": "https://it.wikipedia.org/wiki?curid=2436385", "title": "Nina Simone with Strings", "text": "Nina Simone with Strings \u00e8 un album della cantante e pianista jazz Nina Simone pubblicato nel 1964 dalla casa discografica \"Colpix Records\" che era la prima con la quale Nina Simone collabor\u00f2."}
{"id": "2436387", "revid": "247222", "url": "https://it.wikipedia.org/wiki?curid=2436387", "title": "Let It All Out", "text": "Let It All Out \u00e8 un album della cantante e pianista jazz Nina Simone pubblicato nel 1966."}
{"id": "2436388", "revid": "247222", "url": "https://it.wikipedia.org/wiki?curid=2436388", "title": "Wild Is the Wind (album Nina Simone)", "text": "Wild Is the Wind \u00e8 un album della cantante e pianista jazz Nina Simone pubblicato nel settembre del 1966."}
{"id": "2436389", "revid": "247222", "url": "https://it.wikipedia.org/wiki?curid=2436389", "title": "High Priestess of Soul", "text": "High Priestess of Soul \u00e8 un album della cantante e pianista jazz Nina Simone pubblicato nel 1967. L'artista \u00e8 accompagnata da una piccola orchestra diretta da Hal Mooney."}
{"id": "2436391", "revid": "110157", "url": "https://it.wikipedia.org/wiki?curid=2436391", "title": "Nina Simone Sings the Blues", "text": "Nina Simone Sings the Blues \u00e8 un album della cantante e pianista folk Nina Simone pubblicato nel 1967.\nMusicisti.\nBrani dall'1 al 12 \nBrano 13"}
{"id": "2436392", "revid": "339392", "url": "https://it.wikipedia.org/wiki?curid=2436392", "title": "Metal\u2013oxide\u2013semiconductor", "text": ""}
{"id": "2436393", "revid": "247222", "url": "https://it.wikipedia.org/wiki?curid=2436393", "title": "Silk &amp; Soul", "text": "Silk &amp; Soul \u00e8 un album della cantante e pianista jazz Nina Simone pubblicato nell'agosto del 1967."}
{"id": "2436394", "revid": "486946", "url": "https://it.wikipedia.org/wiki?curid=2436394", "title": "Switch-over", "text": ""}
{"id": "2436397", "revid": "247222", "url": "https://it.wikipedia.org/wiki?curid=2436397", "title": "'Nuff Said!", "text": "Nuff Said! \u00e8 un album della cantante e pianista jazz Nina Simone pubblicato nel 1968. Tutti i brani, eccetto 1, 8 e 11, sono stati registrati dal vivo il 7 aprile 1968 al Westbury Music Fair in un concerto dedicato a Martin Luther King, grande amico di Nina Simone, assassinato tre giorni prima. .\nIl singolo Ain't Got No, I Got Life raggiunse la seconda posizione nel Regno Unito e la prima nei Paesi Bassi."}
{"id": "2436398", "revid": "256896", "url": "https://it.wikipedia.org/wiki?curid=2436398", "title": "Nuff Said", "text": ""}
{"id": "2436400", "revid": "371529", "url": "https://it.wikipedia.org/wiki?curid=2436400", "title": "Nina Simone and Piano!", "text": "Nina Simone and Piano! \u00e8 un album della cantante e pianista jazz Nina Simone pubblicato nel gennaio del 1969."}
{"id": "2436401", "revid": "339392", "url": "https://it.wikipedia.org/wiki?curid=2436401", "title": "Transistor MOS", "text": ""}
{"id": "2436402", "revid": "247222", "url": "https://it.wikipedia.org/wiki?curid=2436402", "title": "To Love Somebody (Nina Simone)", "text": "To Love Somebody \u00e8 un album della cantante e pianista jazz Nina Simone pubblicato nel giugno del 1969."}
{"id": "2436404", "revid": "24895650", "url": "https://it.wikipedia.org/wiki?curid=2436404", "title": "Presenza divina", "text": ""}
{"id": "2436406", "revid": "247222", "url": "https://it.wikipedia.org/wiki?curid=2436406", "title": "Black Gold (Nina Simone)", "text": "Black Gold \u00e8 un album \"live\" della cantante e pianista jazz Nina Simone pubblicato nel febbraio del 1970."}
{"id": "2436407", "revid": "339392", "url": "https://it.wikipedia.org/wiki?curid=2436407", "title": "Holding finanziaria", "text": ""}
{"id": "2436408", "revid": "339392", "url": "https://it.wikipedia.org/wiki?curid=2436408", "title": "Holding pura", "text": ""}
{"id": "2436409", "revid": "339392", "url": "https://it.wikipedia.org/wiki?curid=2436409", "title": "Holding gestoria", "text": ""}
{"id": "2436410", "revid": "339392", "url": "https://it.wikipedia.org/wiki?curid=2436410", "title": "Holding mista", "text": ""}
{"id": "2436411", "revid": "339392", "url": "https://it.wikipedia.org/wiki?curid=2436411", "title": "Holding operativa", "text": ""}
{"id": "2436412", "revid": "339392", "url": "https://it.wikipedia.org/wiki?curid=2436412", "title": "Holding di famiglia", "text": ""}
{"id": "2436413", "revid": "767487", "url": "https://it.wikipedia.org/wiki?curid=2436413", "title": "Il ramo d'oro", "text": "Il ramo d'oro. Studio sulla magia e la religione (\"The Golden Bough: A Study in Comparative Religion\" nella prima edizione, \"The Golden Bough: A Study in Magic and Religion\" nella seconda) \u00e8 un saggio scritto dall'antropologo James Frazer, pubblicato inizialmente nel 1890 e poi ripetutamente ampliato fino alla stesura definitiva del 1915. In questo voluminoso libro, l'autore si occupa di studi sulle culture primitive, correlati tra loro, grazie al filo conduttore della teoria evoluzionistica della storia.\nContenuto dell'opera.\nIl titolo deriva da un curioso intreccio di due narrazioni molto diverse tra loro, visto che una \u00e8 mitologica e tratta dall'episodio della Sibilla che consigli\u00f2 ad Enea di procurarsi un ramo d'oro, prima di discendere nell'Ade, per consentirgli di ritornare dagli Inferi; l'altra invece \u00e8 una vicenda protostorica e riguarda il rito dell'uccisione dei re nel bosco di Nemi. Frazer analizza le origini di ogni uso, costume, rito, considerando le pratiche religiose e magiche, le superstizioni, i miti attuali e antichi di tutto il mondo.\n\u00c8 da notare la presenza di due versioni dell'opera, una maggiore completa di ricche notazioni, e una minore (come questa distribuita dalla Newton), sintesi della precedente e priva delle annotazioni che, peraltro, secondo l'Encyclop\u00e6dia Britannica erano spesso inesatte e di seconda mano.\nL'opera si pu\u00f2 suddividere in due principali sezioni: la prima si intitola \"Re maghi e dei morituri\", e descrive le varie vicende di re sacri, eliminati per rito tradizionale, soprattutto in popolazioni la cui cultura \u00e8 ancora impregnata e influenzata dalle usanze e dalle necessit\u00e0 agricole. Le ambientazioni sono per lo pi\u00f9 africane e inerenti al mondo classico. Tra le tematiche affrontate da Frazer, vi \u00e8 una teoria sulle strutture della magia, sul culto della natura e degli alberi, sull'origine e diffusione dei tab\u00f9, oltre alla riscoperta di numerosi personaggi classici, quali Osiride, Adone, Demetra, Dioniso, messi in relazione ad una divinit\u00e0 della terra, dalla morte e della rinascita stagionale.\nLa seconda parte del volume, presenta un maggior numero di tematiche folkloriche, approfondisce le caratteristiche ed il senso dei riti sacrificali, dei riti espiatori, dell'espulsione del male e del capro espiatorio.\nL'autore utilizza il metodo di comparativismo estremo, che gli consente di mettere sullo stesso piano un testo medioevale, un rito indiano e una usanza scozzese, ottenuti con informazioni di seconda mano dai viaggiatori. Quindi Frazer attua una formidabile analisi di elementi separati, non curando eccessivamente l'integrazione culturale.\nIl libro inizia con alcuni capitoli dedicati alla dimensione magica-spirituale. L'autore non si limita a descrivere alcuni episodi, inerenti alla materia, raccolti in varie parti del mondo, ma elabora un modello di spiegazione sui princ\u00ecpi della magia, retto da alcune leggi fondamentali, come quella della similarit\u00e0, in base alla quale il simile genera il simile, su cui si fonda la magia omeopatica; invece la magia contagiosa \u00e8 basata sulla legge di contatto che prevede il proseguimento degli effetti scatenati da un contatto reciproco, anche ad una certa distanza. Entrambe le correnti magiche, secondo Frazer appartengono alla grande categoria della magia simpatica, poich\u00e9 presuppongono una interazione a distanza. Nelle pagine seguenti, Frazer, descrive come si possano conciliare, accostare e sovrapporre la magia e la religione, o per lo meno quanto della sfera magica venga poi ripresa, simbolicamente e non, nei riti religiosi relativi a fasi di sviluppo successive; inoltre si sofferma sull'esercizio dei poteri magici sui fenomeni atmosferici da controllare, quali possono essere la pioggia, il vento, la siccit\u00e0, l'alternanza delle stagioni, le fasi della luna, il cammino quotidiano e periodico del sole.\nTra gli argomenti toccati dall'autore nella ultima parte del volume vi \u00e8 anche quello concernente l'anima, intesa come entit\u00e0 materiale, concreta, conservabile all'interno di un recipiente e capace di garantire la salute e la vita dell'essere umano che la ospita abitualmente: perci\u00f2, al fine di preservare l'anima, e quindi il corpo, da danni e malattie, vigeva l'abitudine di nascondere l'anima all'esterno del corpo umano ancora in vita, per poi riprendersela una volta passato il pericolo."}
{"id": "2436414", "revid": "1546219", "url": "https://it.wikipedia.org/wiki?curid=2436414", "title": "La sociologia (Ferrarotti)", "text": "La sociologia \u00e8 un libro scritto dal sociologo Franco Ferrarotti, pubblicato durante l'anno 1967, nel quale l'autore\npresenta il pensiero dei pi\u00f9 importanti esponenti delle scienze sociali, sviluppato nel corso degli ultimi cento anni, da Karl Marx ad Auguste Comte, da Saint-Simon a Proudhon, da Durkheim a Max Weber, da Luigi Sturzo a Gaetano Mosca.\nFerrarotti spiega al lettore che cosa sia la sociologia, in base alle definizioni date dagli studiosi, prima di presentare un excursus sulla evoluzione del concetto di scienza e delle metodologie.\nL'autore approfondisce i differenti orientamenti della sociologia a seconda dei vari contesti culturali, storici, scientifici e tradizionali; inoltre descrive quale sia l'oggetto della sociologia, i rapporti, le differenze e le collaborazioni con le altre discipline scientifiche.\nIl capitolo seguente \u00e8 dedicato alla figura di Comte, al suo pensiero, ai suoi criteri metodologici, alle sue importanti innovazioni e contributi che hanno permesso di inserire la sociologia nell'ambito delle discipline scientifiche. Ferrarotti, sorretto da una serie di citazioni di Comte e di altri scienziati, delinea una catalogazione delle varie scienze, descrivendone le affinit\u00e0 e le differenziazioni.\nFerrarotti si sofferma sugli scienziati sistematici dell'Ottocento, sulla loro ricerca atta a definire l'oggetto della sociologia, e i fatti sociali. In questo capitolo l'autore prende, a piene mani, spunti dal modello di pensiero di Durkheim.\nNei capitoli successivi, viene affrontata la corrente sociologica statunitense, con le sue prese di posizione critiche nei confronti delle correnti europei. Al centro dell'attenzione di Ferrarotti, vi \u00e8 Talcott Parsons e il suo modello del sistema sociale.\nUn'altra tematica pregnante \u00e8 quella che tocca il rapporto fra il ricercatore, il suo oggetto e il metodo di ricerca; Ferrarotti presenta vari esempi di indagine nei quali viene evidenziata, talvolta la neutralit\u00e0 del sociologo, altre volte una certa complicit\u00e0 di fondo fra l'osservatore e l'osservato.\nDopo aver chiarito quali siano i fattori considerati dall'analisi sociologica, da quelli strutturali a quelli psicologici, Ferrarotti introduce il lettore nella descrizione dettagliata delle varie fasi della ricerca, dall'orientamento al problema chiave, dalle ipotesi di lavoro alle operazioni di verifica e ad una interpretazione complessiva. Una breve descrizione del metodo storico-comparativo, precede l'importante tematica dell'osservazione, della ricerca di sfondo e i problemi che complicano le indagini su civilt\u00e0 primitive e su culture diverse.\nNell'ultima parte del libro viene focalizzata l'attenzione sui tipi di inchieste, basate su approccio simpatetico o partecipante; inoltre viene spiegata l'importanza che assume l'intervista, con le sue varie tipologie, da quella non strutturata a quella non direttiva, da quella guidata a quella con questionario; infine chiude questo capitolo la definizione di \"campione\", da quello casuale a quello stratificato.\nNell'ultimo capitolo, Ferrarotti si interessa della funzione sociale della sociologia, della sua valenza critica, del suo utilizzo come strumento di demistificazione, dei fini dell'azione sociale, del suo rapporto con il marxismo, con la politica e con la libert\u00e0."}
{"id": "2436416", "revid": "247222", "url": "https://it.wikipedia.org/wiki?curid=2436416", "title": "Here Comes the Sun (Nina Simone)", "text": "Here Comes the Sun \u00e8 un album della cantante e pianista jazz Nina Simone pubblicato nel maggio del 1971."}
{"id": "2436417", "revid": "339392", "url": "https://it.wikipedia.org/wiki?curid=2436417", "title": "Gruppo aziendale", "text": ""}
{"id": "2436419", "revid": "228587", "url": "https://it.wikipedia.org/wiki?curid=2436419", "title": "Roma da capitale a periferia", "text": "Roma da capitale a periferia \u00e8 un libro scritto dal sociologo Franco Ferrarotti pubblicato nel 1970, nel quale l'autore analizza lo stato urbano, sociale, culturale, politico della capitale, focalizzando con attenzione le zone periferiche e le cosiddette borgate, nel tentativo di allargare la visione descrittiva tipica della sociologia urbana di quell'epoca, per affrontare un percorso, a tutto tondo, di spiegazione dei divari socio-economici.\nDescrizione.\nIl primo capitolo inizia con la descrizione e la spiegazione della transizione italiana verso una societ\u00e0 neo-urbana e continua con l'introduzione allo studio delle borgate e delle baraccopoli romane, necessario per far cadere il mito della citt\u00e0 omogenea, crogiolo di una comunit\u00e0 integrata, armonica ed equilibrata.\nL'autore intravede un nuovo ruolo sociale per il semi-proletariato urbano, dato che, a partire dagli anni sessanta, sono divampate lotte per l'occupazione della casa, aventi, come conseguenza, la formazione di una nuova coscienza politica e sociale da parte dei borgatari. Ferrarotti individua, tra le cause del ristagno e del malessere sociale, la diffusione e il parassitismo della propriet\u00e0 fondiaria. Prendendo spunto dai dati forniti dal censimento, l'autore prospetta al lettore un quadro sulle caratteristiche dei fabbricati, sulle modalit\u00e0 abitative e una breve storia della lottizzazione, completata da un esauriente elenco di personaggi coinvolti.\nLe pagine seguenti snocciolano dati e tabelle riguardanti la pressione demografica; l'anomale situazione romana che presenta come unica industria, quella della burocrazia; il tentativo di studiare i vertici sociali e i centri di potere, dalla scomoda posizione di chi li subisce, con un occhio sempre rivolto al modello marxiano, che prevede non solo indagini a fine di conoscenza ma anche una spinta al cambiamento.\nFerrarrotti introduce il lettore nella vita dei baraccati e degli emarginati, conducendo, parallelamente, una nemmeno troppo velata critica alle scienze sociali e al loro senso, al loro scopo e alla incidenza distorsiva dei modelli culturali e politici di riferimento, i quali possono distorcere sia le indagini sociologiche sia le conclusioni ricavabili da esse.\nNel secondo capitolo, l'autore, fa la radiografia del tipo di borgata, a cominciare dalle condizioni precarie igienico-sanitarie in cui vive il residente, proseguendo con la storia delle borgate e le responsabilit\u00e0 del regime fascista, terminando con l'eventuale mestiere praticato dagli abitanti e con le caratteristiche generali delle borgate.\nIl terzo capitolo penetra ancora pi\u00f9 in profondit\u00e0 nell'osservazione delle borgate, prendendone una come modello di studio: la Borgata Alessandrina. Dopo la descrizione della zona e della sua storia, Ferrarotti propone un quadro socio-economico e una composizione professionale, seguito da uno studio sui redditi, sull'immobilismo sociale, sulle prospettive di vita e di carriera, sull'isolamento familiare e sociale, sulle strutture scolastiche, sulle insufficienze strutturali, sul fenomeno delle classi differenziali, sulla divisione classista.\nIl quarto capitolo consente al lettore di venire a conoscenza degli usi e costumi di quattro tipiche borgate, prese come esempio. Ferrarotti si sofferma anche sulle tendenze politiche desunte dalle elezioni, dalle relazioni fra la condizione sociale-territoriale e il voto, l'incidenza dei fattori culturali; inoltre non mancano notizie sulle zone abusive, e una ricerca sulle tracce subculturali.\nIl quinto capitolo riprende la tematica politica, descrivendo il tipo di attivit\u00e0 svolta nell'ambito delle sezioni di partito, alla quale si aggiunge una variet\u00e0 di attivit\u00e0 culturali. Ferrarotti focalizza due fenomeni emergenti: il disinteresse politico e l'auto-organizzazione."}
{"id": "2436420", "revid": "110157", "url": "https://it.wikipedia.org/wiki?curid=2436420", "title": "Conoscenza dell'uomo", "text": "Conoscenza dell'uomo, \u00e8 un libro scritto dallo psicologo Alfred Adler, pubblicato nella versione originale durante l'anno 1921.\nIl libro \u00e8 tratto da una serie di lezioni tenute dall'autore alla \"Volksheim\" di Vienna, tramite le quali, Adler, si proponeva di impartire una guida sulla conoscenza dell'uomo e delle cause prime del suo comportamento e delle sue azioni, allo scopo di consentire al soggetto di adattarsi alla convivenza con gli altri e divenire, in tal modo, un essere integrato nell'ambiente che lo circonda. Inoltre il corso e il conseguente libro, contiene i fondamenti della psicologia individuale adleriana.\nIl libro inizia con la descrizione dell'anima, intesa come spirito vitale, e prosegue con l'enumerazione delle funzioni dell'organo psichico e delle finalit\u00e0 della vita psichica, che si formano gi\u00e0 nei primi anni di vita e che possono assumere caratteri positivi o negativi, tendenti all'ottimismo o al pessimismo.\nAdler chiarisce il concetto di natura sociale della vita psichica, grazie alla descrizioni di elementi fondamentali quali: la \"verit\u00e0 assoluta\", ossia le regole immanenti ad una collettivit\u00e0; la costrizione della vita in comune, cio\u00e8 le esigenze della societ\u00e0, siano esse laiche e religiose, che per\u00f2 consentono all'uomo di aumentare le probabilit\u00e0 di sopravvivenza, allo stesso modo della divisione del lavoro; sicurezza, o piuttosto l'insicurezza che spinge l'essere a ricercare una via di adattamento alla societ\u00e0.\nNel capitolo \"Il fanciullo e la societ\u00e0\", Adler si sofferma sui delicati equilibri che gi\u00e0 il lattante deve raggiungere per soddisfare i suoi bisogni in relazione alle norme dell'ambiente circostante, sui tentativi del bambino di impadronirsi dei mezzi a disposizione degli adulti, quale espressione della loro potenza e dell'ostentazione della sua debolezza, sui sistemi educativi e sulle loro conseguenze.\nNelle pagine seguenti, l'autore, analizza il fenomeno di approccio del bambino al mondo esterno, le sensazioni consequenzialmente prodotte, gli elementi di sviluppo della concezione del mondo, le percezioni, i ricordi, le rappresentazioni e i sogni che gradualmente popolano la psiche dell'essere umano.\nIl capitolo che si occupa del sentimento di inferiorit\u00e0, descrive la situazione in cui gli organi si trovino in condizioni di inferiorit\u00e0 con il relativo sbilanciamento dell'infante verso se stesso, piuttosto che verso gli altri. Per compensare questo stato di inferiorit\u00e0, l'infante tende alla superiorit\u00e0 e a farsi valere. L'impulso alla potenza, considerato da Adler un male sociale e culturale ineliminabile, in questa fase infantile non \u00e8 ancora delineato e formato pienamente, per\u00f2 per tenerlo a bada \u00e8 sufficiente far sviluppare all'infante il senso della comunit\u00e0.\nIl capitolo seguente tratta delle manifestazioni della vita psichica, intese come manovre preparatorie per un fine che deve essere presente e ben chiaro, tra le quali si distinguono: il gioco che prepara l'avvenire, come proposto dal pedagogo Gross, spiana la strada alla creativit\u00e0 e attenua il senso di fallimento; l'attenzione e la distrazione, che possono indicare anche il grado di volont\u00e0, di energia e di interesse del soggetto; la dimenticanza e la trascuratezza che sono segnali di difficolt\u00e0 interiore e di disadattamento; la componente incosciente con le sue imprevedibili spinte ad agire al di fuori del controllo del soggetto; i sogni che aprono le porte ad un mondo interiore misterioso ma significativo.\nIn base alla psicologia individuale, esiste un nesso fra la divisione del lavoro, insita nel mondo produttivo moderno, e la differenza tra i due sessi, intesa come spartizione di ruoli nel mondo del lavoro e sociale. Adler sviscera a lungo e in profondit\u00e0 le giustificazioni che mantengono in vita il pregiudizio dell'inferiorit\u00e0 della donna e le cause che conducono la donna a trascurare la componente femminile.\nLa seconda parte del volume \u00e8 dedicata alla dottrina del carattere, sviluppata per spiegare la sua natura e la sua formazione derivabili da origini innate o acquisite. Adler presenta una tipologia di esseri umani differenziante a seconda che questi ultimi siano ottimisti o pessimisti, attaccanti o attaccati, sanguigni, temperanti, biliosi, melanconici, flemmatici; inoltre analizza alcune manifestazioni umane attestanti una natura aggressiva quali la vanit\u00e0, invidia, gelosia e manifestazioni di natura non aggressiva come l'isolamento, angoscia, timidezza, sottomissione, presunzione, impressionabilit\u00e0.\nConclude il libro una carrellata di stati emotivi come ira, tristezza, abusi, disgusto, tra quelli che tendono a separare gli esseri e gioia, compassione, vergogna tra quelli che invece tendono ad unire."}
{"id": "2436423", "revid": "183483", "url": "https://it.wikipedia.org/wiki?curid=2436423", "title": "Orion OB1", "text": ""}
{"id": "2436427", "revid": "1005847", "url": "https://it.wikipedia.org/wiki?curid=2436427", "title": "Ahmed Osman", "text": ""}
{"id": "2436428", "revid": "439868", "url": "https://it.wikipedia.org/wiki?curid=2436428", "title": "Balcarce", "text": "San Jos\u00e9 de Balcarce \u00e8 una citt\u00e0 argentina situata nell'omonimo partido a sud-est della provincia argentina di Buenos Aires.\nGeografia fisica.\nTerritorio.\nIl paesaggio ed il territorio predominante nella citt\u00e0 di Balcarce \u00e8 l'altopiano. Esso fa parte del cosiddetto \"sistema di Tandilia\", una catena montuosa che si estende dalla pianura di Olavarr\u00eda a nord-est fino alla costa atlantica. \nIl suolo \u00e8 in prevalenza composto da terreno L\u00f6ss, esposto spesso ad erosione idrica.\nClima.\nIl clima \u00e8 prevalentemente umido, con una precipitazione media di circa l'anno con un picco massimo nel mese di marzo e con un minimo nei mesi di giugno ed agosto. La temperatura media annuale \u00e8 di circa .\nStoria.\nLa citt\u00e0 vanta i primi insediamenti umani risalenti a circa anni fa, quando erano presenti nella zona popolazioni primitive dedite alla caccia. Il primo contatto delle popolazioni indigene con gli europei risale al XVI secolo quando una spedizione spagnola guidata da Don Juan de Garay esplor\u00f2 la regione tra il 1581 e il 1582. Risale al XVIII secolo il primo tentativo di insediamento permanente nel territorio da parte di una missione gesuita nella zona della \"Sierra de los Padres\". Tuttavia, la presenza in pianta stabile degli europei modific\u00f2 radicalmente le strutture sociali e l'attivit\u00e0 economica delle popolazioni indigene. Con l'introduzione del cavallo nell'agricoltura, i prodotti agricoli si trasformarono da mero mezzo di sostentamento a oggetti di commercio e di scambio.\nA partire dal 1820 la linea di confine tra il territorio indigeno e quello occupato dagli europei and\u00f2 sempre pi\u00f9 spostandosi oltre il Rio Salado. Con l'estendersi dell'occupazione territoriale, si present\u00f2 ben presto la necessit\u00e0 di creare una amministrazione ed una giurisdizione locali. Fu cos\u00ec che a partire del 1865 la regione fu suddivisa in 27 partidos ognuno amministrato da un giudice di pace, fra i quali nacque il 31 agosto 1865 il Partido di Balcarce, in onore di Antonio Gonz\u00e1lez Balcarce, Direttore Supremo delle Province Unite del R\u00edo de la Plata dal 16 aprile al 9 luglio 1816. Balcarce come citt\u00e0 nacque il 22 giugno 1876.\nMonumenti e luoghi d'interesse.\nLa citt\u00e0 ospita il museo \"Museo dell'automobilismo Juan Manuel Fangio\" dedicato a uno dei cittadini pi\u00f9 illustri, il celebre automobilista Juan Manuel Fangio. Esso si trova a poca distanza dalla casa natale del pilota ed ospita la collezione di 27 veicoli guidati da Fangio oltre che la maggior parte dei suoi trofei.\nIl palazzo comunale, il cimitero ed altri edifici pubblici nel centro cittadino sono stati disegnati dal celebre architetto argentino Francisco Salamone, e vennero costruiti alla fine degli anni trenta.\nA poca distanza dal centro urbano si trova la localit\u00e0 naturalistica denominata \"Cerro El Triunfo\", nel cui scenario naturale a partire dal 1986 si tiene il \"Festival della Canzone Argentina\". Il luogo presenta numerosi sentieri immersi nella natura.\nUn altro punto di interesse naturalistico \u00e8 la splendida \"Laguna La Brava\", che si trova a circa dalla citt\u00e0, un'area che si estende per circa 438 ettari ed ospita diverse strutture dove si pratica i pi\u00f9 svariati sport acquatici."}
{"id": "2436431", "revid": "1783371", "url": "https://it.wikipedia.org/wiki?curid=2436431", "title": "Hrana saga hrings", "text": "La Hrana saga hrings \u00e8 una saga degli Islandesi scritta in norreno in Islanda intorno al XIII-XIV secolo. Non ne esistono, cos\u00ec come di parecchie di queste saghe, manoscritti originali: le uniche copie esistenti sono del XIX secolo."}
{"id": "2436435", "revid": "24896204", "url": "https://it.wikipedia.org/wiki?curid=2436435", "title": "Macchine da scrivere", "text": ""}
{"id": "2436437", "revid": "1783371", "url": "https://it.wikipedia.org/wiki?curid=2436437", "title": "H\u0153nsa-\u00de\u00f3ris saga", "text": "L'H\u0153nsa-\u00de\u00f3ris saga (che in italiano significa \"Saga di \u00de\u00f3rir del Pollame\") \u00e8 una saga degli Islandesi scritta in norreno in Islanda intorno al XIII-XIV secolo; in tempi moderni questa saga \u00e8 stata pubblicata nell'\"Altnordische Textbibliothek\".\nLa saga narra la storia di H\u0153nsa-\u00de\u00f3rir (o \u00de\u00f3rir del Pollame), un proprietario terriero islandese ricco ma impopolare: egli si rifiuta di cedere un po' di paglia ai suoi vicini per proteggersi per l'inverno e, quando questi la rubano, H\u0153nsa-\u00de\u00f3rir li brucia vivi nella loro cascina. Segue una vendetta su di lui, che muore decapitato."}
{"id": "2436438", "revid": "287204", "url": "https://it.wikipedia.org/wiki?curid=2436438", "title": "Hoensa-Thoris saga", "text": ""}
{"id": "2436439", "revid": "114325", "url": "https://it.wikipedia.org/wiki?curid=2436439", "title": "Saga di H\u0153nsa-\u00de\u00f3rir", "text": ""}
{"id": "2436440", "revid": "287204", "url": "https://it.wikipedia.org/wiki?curid=2436440", "title": "Saga di Hoensa-Thorir", "text": ""}
{"id": "2436441", "revid": "114325", "url": "https://it.wikipedia.org/wiki?curid=2436441", "title": "Saga di \u00de\u00f3rir del Pollame", "text": ""}
{"id": "2436442", "revid": "287204", "url": "https://it.wikipedia.org/wiki?curid=2436442", "title": "Saga di Thorir del Pollame", "text": ""}
{"id": "2436445", "revid": "30909", "url": "https://it.wikipedia.org/wiki?curid=2436445", "title": "Il papero del mistero - Papernovela in uno sproposito di puntate", "text": ""}
{"id": "2436447", "revid": "123151655", "url": "https://it.wikipedia.org/wiki?curid=2436447", "title": "Tullio Colsalvatico", "text": "Biografia.\nColsalvatico nacque a Colvenale, una collina posta tra Camporotondo di Fiastrone e Tolentino, da Angelo Pascucci e Aurelia. La famiglia benestante, di possidenti che lo avvi\u00f2 agli studi e gli fece frequentare il collegio annesso alla Regia Scuola Agraria di Fabriano, con l'intenzione, in seguito, di fargli condurre l'azienda agricola di famiglia. Uscito dal collegio si dedic\u00f2 alla lettura di ogni libro che pot\u00e9 acquistare o ottenere in prestito. Nel 1919, a soli 18 anni pubblic\u00f2 la sua prima raccolta di prose e poesie sotto lo pseudonimo di Baronetto Sofia.\nIstitu\u00ec la \"Fondazione Pio XI\" con lo scopo di \"elevare la coltura religiosa e sviluppare l'agricoltura\" e favor\u00ec l'apertura di quattordici biblioteche.\nNel 1922 affianc\u00f2 Umberto Tupini nella propaganda per il Partito Popolare. Durante il periodo fascista lasci\u00f2 le Marche per Roma e fu lungamente ospite dello stesso Tupini.\nEntr\u00f2 in contatto con il filosofo e critico Adriano Tilgher che entusiasta delle sue novelle lo aiut\u00f2 nella loro pubblicazione. In seguito divenne segretario del popolare narratore, l'Accademico d'Italia Lucio D'Ambra (pseudonimo di Renato Eduardo Manganella), scrittore, autore drammatico, soggettista cinematografico, regista, che nel 1919 fond\u00f2 una sua casa di produzione la D'Ambra Film, e nel cui salotto ebbe modo di incontrare molti uomini di chiara fama.\nDurante i suoi frequenti ritorni a Tolentino promosse numerose iniziative, nel 1932, in collaborazione con l'Onorevole Alceo Speranza, a Macerata dette inizio alla collana, da lui stesso diretta, \"I Piceni\".\nLe possibilit\u00e0 economiche che gli derivavano dalle rendite fondiarie gli consentivano di potersi dedicare alle sue opere letterarie, ma anche dalla collaborazione con giornali e riviste traeva una buona fonte di sostentamento.\nAd Assisi conobbe il poeta danese Johannes Joergensen che scherzosamente lo salutava:\nIl 30 ottobre 1939 spos\u00f2 l'insegnante Cersinda Francioni, una donna buona, generosa, intelligente, rimasta sempre nell'ombra ad aiutarlo e a collaborare con lui.\nLa sua partecipazione alla lotta partigiana si svolse sull'Appennino Umbro-Marchigiano in favore di sbandati, profughi, partigiani, ebrei e combattenti dai quali venne soprannominato \"Pizzetto\".\nLa passione per le antichit\u00e0 legate alle tradizioni della sua regione, dopo la Liberazione, lo port\u00f2 a condurre degli scavi della Grotta della Sibilla e sempre per la stessa ragione effettu\u00f2 scavi archeologici in diversi luoghi, fra cui a Caldarola in localit\u00e0 Pievefavera, e affianc\u00f2 il re Gustavo di Svezia nelle sue escursioni di scavo in varie localit\u00e0 storiche d'Italia.\nNel 1955, a Sassoferrato, fond\u00f2 l\"Istituto Internazionale di Studi Piceni\", centro ancora attivo; come del resto aveva istituito il \"Sodalizio dell'Ulivo\" e l\"Istituto per la Storia dei Papi\", ma anche il \"Circolo delle Sibille\" e la \"Compagnia della Rosa\". \nIl 25 luglio 1979 si spense la moglie e per Colsalvatico fu il preannuncio della fine, l'anno dopo, il 21 settembre 1980 egli mor\u00ec a Tolentino.\nOpere.\nOpere firmate con lo pseudonimo Baronetto Sofia:\nOpere successive al 1933, firmate con lo pseudonimo Tullio Colsalvatico:"}
{"id": "2436448", "revid": "287204", "url": "https://it.wikipedia.org/wiki?curid=2436448", "title": "Lars-Goran Halvarsson", "text": ""}
{"id": "2436450", "revid": "1783371", "url": "https://it.wikipedia.org/wiki?curid=2436450", "title": "Kjalnesinga saga", "text": "La Kjalnesinga saga (che in italiano significa \"Saga degli uomini di Kjalarnes\") \u00e8 una saga degli Islandesi scritta in norreno in Islanda intorno al XIII-XIV secolo. L'editore moderno della \"Kjalnesinga saga\" la cui versione \u00e8 presa da tutti convenzionalmente come standard \u00e8 l\"'\u00cdslenzk Fornr\u00edt\"."}
{"id": "2436451", "revid": "114325", "url": "https://it.wikipedia.org/wiki?curid=2436451", "title": "Saga dei Kjalnesingar", "text": ""}
{"id": "2436452", "revid": "114325", "url": "https://it.wikipedia.org/wiki?curid=2436452", "title": "Saga degli uomini di Kjalnares", "text": ""}
{"id": "2436459", "revid": "1776051", "url": "https://it.wikipedia.org/wiki?curid=2436459", "title": "Kazimierz Kucharski (giocatore di calcio a 5)", "text": "Utilizzato nel ruolo di portiere, come massimo riconoscimento in carriera ha la partecipazione con la Nazionale di calcio a 5 della Polonia al FIFA Futsal World Championship 1992 dove i polacchi sono giunti alla seconda fase, eliminati nel girone comprendente , e ."}
{"id": "2436460", "revid": "1543377", "url": "https://it.wikipedia.org/wiki?curid=2436460", "title": "Miros\u0142aw Rypel", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Polonia al FIFA Futsal World Championship 1992 dove i polacchi sono giunti alla seconda fase, eliminati nel girone comprendente , e ."}
{"id": "2436463", "revid": "599013", "url": "https://it.wikipedia.org/wiki?curid=2436463", "title": "Roberto Ferri", "text": ""}
{"id": "2436464", "revid": "1783371", "url": "https://it.wikipedia.org/wiki?curid=2436464", "title": "Korm\u00e1ks saga", "text": "La Korm\u00e1ks saga (che in italiano significa \"Saga di Korm\u00e1kr\") \u00e8 una saga degli Islandesi scritta in norreno in Islanda intorno al XIII secolo; sebbene si ritenga che sia tra le pi\u00f9 antiche saghe composte, \u00e8 abbastanza ben conservata. L'editore moderno della \"Korm\u00e1ks saga\" la cui versione \u00e8 presa da tutti convenzionalmente come standard \u00e8 l'\"\u00cdslenzk Fornr\u00edt\".\nLa saga narra di Korm\u00e1kr \u00d6gmundarson, un poeta islandese del X secolo, e di Steinger\u00f0r, l'amore della sua vita; nell'opera \u00e8 conservato un quantitativo significativo di poesia attribuita a Korm\u00e1kr stesso, la maggior parte della quale canta del suo amore per Steinger\u00f0r. L'autore (sconosciuto) si basa chiaramente sulla tradizione orale, e sembra riluttante ad aggiungere o anche semplicemente integrare i diversi aneddoti riportati su Korm\u00e1kr: spesso non fa altro che contestualizzare lo scenario dei versi del poeta."}
{"id": "2436465", "revid": "287204", "url": "https://it.wikipedia.org/wiki?curid=2436465", "title": "Kormaks saga", "text": ""}
{"id": "2436466", "revid": "114325", "url": "https://it.wikipedia.org/wiki?curid=2436466", "title": "Saga di Korm\u00e1kr", "text": ""}
{"id": "2436467", "revid": "287204", "url": "https://it.wikipedia.org/wiki?curid=2436467", "title": "Saga di Kormakr", "text": ""}
{"id": "2436469", "revid": "114325", "url": "https://it.wikipedia.org/wiki?curid=2436469", "title": "Saga di Cormac", "text": ""}
{"id": "2436472", "revid": "114325", "url": "https://it.wikipedia.org/wiki?curid=2436472", "title": "Saga di Korm\u00e1kr \u00d6gmundarson", "text": ""}
{"id": "2436473", "revid": "287204", "url": "https://it.wikipedia.org/wiki?curid=2436473", "title": "Saga di Kormakr Ogmundarson", "text": ""}
{"id": "2436475", "revid": "114325", "url": "https://it.wikipedia.org/wiki?curid=2436475", "title": "Saga di Korm\u00e1kr figlio di \u00d6gmundr", "text": ""}
{"id": "2436477", "revid": "287204", "url": "https://it.wikipedia.org/wiki?curid=2436477", "title": "Saga di Kormakr figlio di Ogmundr", "text": ""}
{"id": "2436479", "revid": "1305772", "url": "https://it.wikipedia.org/wiki?curid=2436479", "title": "9Dragons", "text": "9Dragons \u00e8 un MMORPG pubblicato dalla casa coreana Indy21 e riadattato al mercato occidentale per Acclaim Games dall'autore statunitense Steven-Elliot Altman. Il gioco mantiene la tradizionale grafica 3D e i tipici controlli dei giochi di tipo MMO. Ambientato in Cina durante la Dinastia Ming, include la geografia cinese e caratteristiche storiche come la Grande muraglia cinese e il famoso Tempio Shaolin. Il 26 agosto 2010 la Acclaim Games \u00e8 stata chiusa. \"9Dragons\" dovrebbe essere distribuito nel prossimo futuro dalla GamersFist.\nI Clan che il giocatore pu\u00f2 scegliere utilizzano diversi stili di Kung Fu e sono divisi in due fazioni principali, i \"White Clans\" (Fedeli all'Imperatore) e i \"Black Clans\" (che non gli hanno giurato fedelt\u00e0). I White Clans sono: \"Shaolin\" (che accettano solo discepoli maschi), \"Wu-Tang\" e \"The League of Beggars\"(la lega dei mendicanti). I Black Clans sono: \"Sacred Flower\" (che accettano solo discepoli Femmina), \"The Brotherhood of Thieves\" (la fratellanza dei ladri) e \"Heavenly Demon Clan\". Ogni clan ha diversi ma simili requisiti che il giocatore deve soddisfare per entrarvi. Ci sono anche tre clan avanzati che non sono ancora stati implementati in nessuna versione di \"9Dragons\": \"The Union of Noble Families\" (L'Unione delle famiglie nobiliari),\"The Black Dragon Clan\" (Il Clan del Drago Nero) e \"Disciples of the Iron Fist\" (Discepoli del Pugno di Ferro). Non si sa ancora molto su questi clan.\nSviluppo e distribuzione.\nIndy21, sviluppatore coreano, ha creato l'originale \"9Dragons\" e ha poi stretto accordi con Persistent Worlds e Acclaim per la messa in commercio del gioco sui mercati europei e nordamericano. La storia della versione originale della Indy21 \u00e8 stata scritta da un romanziere Wuxia, Jwa Baek, e in seguito Steven-Elliot Altman \u00e8 stato assunto da Acclaim per riscrivere interamente la trama cos\u00ec da renderla appetibile al pubblico occidentale. Steven-Elliot Altman non lavora pi\u00f9 per la versione americana di \"9Dragons\".\nEntrambe le compagnie resero disponibile il gioco al pubblico in Open Beta nel gennaio 2007. L'accordo che Indy21 ha stipulato con le due case permetteva alle stesse di vendere e divulgare il videogioco nei metodi da loro preferiti. Acclaim decise di mantenere il gioco Free to Play, ossia gratuito, e di integrare banner pubblicitari e un Item Mall per ottenere profitti. In seguito, per\u00f2, Persistent Worlds ha abbandonato il progetto e chiuso i server da loro gestiti, lasciando cos\u00ec ad Acclaim l'esclusiva anche per i server europei.\nIl gioco, oltre che in inglese, \u00e8 disponibile anche in rumeno, francese e tedesco.\nStorico delle versioni.\nLa versione commerciale di Acclaim del gioco \u00e8 la 3.1 (al 4 gennaio, 2007), dove sono state effettuate alcune modifiche, qualche miglioramento all'interfaccia grafica, e integrate alcune funzioni (come quelle di Yin, Yang, Body e Soul nella finestra del personaggio) come anche alcune pubblicit\u00e0. Notabile \u00e8 comunque la rimozione della possibilit\u00e0 di usare Bot per migliorare le abilit\u00e0 in quanto alcune, ad alti livelli richiedono 32 utilizzi per ottenere uno 0.01% di esperienza. non \u00e8 ancora chiara l'influenza che avr\u00e0 questa mossa sulla popolarit\u00e0 del gioco. Le versioni 20 e 21 furono introdotte nell'ottobre del 2007 e il livello massimo fu aumentato dal 120 al 159 con la versione 21. Un notevole cambiamento fu introdotto con la patch 19: fu introdotta la seconda parte delle \"Roads To The Dragon\". Poich\u00e9 queste missioni rimangono comunque per giocatori di livello basso, \u00e8 prevedibile che introducano alla seconda parte del gioco. Recentemente, la velocit\u00e0 sviluppo delle abilit\u00e0 \u00e8 stato aumentato di 5 volte, che diventano 10 nei periodi di doppia esperienza, quest'aumento ha portato alcune discussioni riguardanti la correttezza di queste azioni tra i giocatori veterani.\nIn ogni caso, la patch 30 ha ridotto la velocit\u00e0 di sviluppo delle abilit\u00e0 a 4 volte.\nIn agosto \u00e8 stato detto ai giocatori che una nuova mappa sarebbe stata presto disponibile (per breve tempo diffusa a settembre poi rimossa per una quantit\u00e0 eccessiva di bug). Giunti alla patch 35 (del 18 marzo 2008), la nuova mappa Liaodong \u00e8 stata pubblicata senza i bug precedenti.\nIl lancio della patch 44 caus\u00f2 tumulti nella community di \"9Dragons\" poich\u00e9 includeva il nuovo sistema di pubblicit\u00e0 integrata. Questo sistema pubblicitario che si trova tuttora in versione beta \u00e8 sotto revisione. La patch 48 ha rimosso un bug che permetteva ai giocatori di nascondere il banner lasciando solo una striscia nera in cima allo schermo.\nIntrodotta con la patch 49 la nuova mappa glaciale \"North Sea Icy Palace\".\nL'8 dicembre 2008, Acclaim lancia la Patch 63 per \"9Dragons\". \u00c8 una patch maggiore, e introduce nuove missioni, nuovi oggetti, nuove abilit\u00e0, Maestrie avanzate, e il ruolo avanzato. Molte di queste novit\u00e0, vennero per\u00f2 oscurate dall'enorme quantit\u00e0 di bug che la comunit\u00e0 riscontr\u00f2.\nTra i pi\u00f9 conosciuti, l'impossibilit\u00e0 di effettuare scambi tra giocatori, in quanto gli oggetti da scambiare scomparivano (e riapparivano dopo aver riloggato), vestiti specifici dei clan non indossabili, ricomparsa dell'inefficienza del controllo del livello (con la quale giocatori di livello basso potevano indossare vestiti con requisiti di livello maggiori) e, pi\u00f9 notevole alcuni giocatori si trovarono la difesa a 0.\nIn modo particolare l'annullamento della difesa di alcuni giocatori cre\u00f2 grande scompiglio nella comunit\u00e0 online. Ha creato un grande sbilancio tra i giocatori ingigantito dai. Questo \u00e8 il momento in cui si ritiene sia cominciato il dominio del ruolo del Nuker (mago).\nLe Patch 64 e 65 furono pubblicate per sopperire ad alcuni di questi problemi, come il bug sugli scambi, e quello dei vestiti ma l'incapacit\u00e0 nel gestire le tensioni dei giocatori unitamente alle relazioni gi\u00e0 compromesse tra giocatori e sviluppatori hanno fatto in modo che le proteste continuassero.\nLe patch dalla 70 alla 74 introdussero grandi cambiamenti e nuove caratteristiche da molti anticipate del gioco. Probabilmente la pi\u00f9 grande fu la possibilit\u00e0 di scegliere la lingua tra Francese Tedesco, Rumeno, Portoghese, Spagnolo.\nNuovi epiteti di killer furono inclusi in queste patch come quello della \"Mansion of the Golden Coins\" e della \"Wild Tower\" e sempre in questo periodo, furono implementati i vestiti per la difesa e le armi dei mercanti, accoppiati con gli oggetti da collezionare necessari ad ottenerli (golden thread, flowstones e iron pieces).\nle patch successive videro l'implementazione delle \"Drop Rate Card\" e delle \"Experience Card\" nell'Item Mall (relativamente carte che danno bonus alla frequenza di drop e al grado di esperienza), la mappa \"North Sea Icy Palace\" vide l'introduzione di nuovi boss e di un dungeon (successivamente scoperto buggato) e una miriade di modifiche alle abilit\u00e0 e alle maestrie venne inserito. Successivamente venne inserito a Liaodong un dungeon (chiamato \"Vault of Rising Dragon\") totalmente funzionante. Questo avrebbe offerto un nuovo epiteto, ma nulla di nuovo come drop.\nLa patch 77 vide l'introduzione di vestiti droppabili dai boss dei dungeon implementati nel gioco. Vennero anche introdotte speciali armi \"Heremit\" con 3 slot e venne risolta una vasta gamma di problemi tecnici.\nRecentemente un sondaggio del 2009 ha mostrato la volont\u00e0 dei giocatori. Prendendo riferimento dal sondaggio del 2008 quando le direttive ricevute furono in gran parte messe in atto, sembra dato per scontato che i problemi con le possibilit\u00e0 di successo dei refine, la variet\u00e0 delle quest e la differenziazione di aspetto degli NPC sono alcuni degli aspetti su cui Indy21 e Acclaim focalizzeranno il loro lavoro per quest'anno.\nNel periodo tra le patch 77 e 80 si vide l'inclusione di talismani e di pepite relativamente per migliorare abiti e armi, oltre a degli oggetti per migliorare le armi (groove cutter e separators)\nLa patch 80 vide grandi cambiamenti, come la rimozione del pesante sistema pubblicitario all'interno del gioco. \nIn parallelo si vide anche la fine dell'Acclaim Membership, con la quale, dietro al pagamento di somme si avevano sconti e benefici simili.\nProblemi relativi alle patch.\nAcclaim deve ancora rispondere alle confuse voci riguardo alla loro capacit\u00e0 di controllo sui server. Visto che problemi sui server sono stati presenti nel periodo compreso tra il lancio delle patch 70 e 81 (dell'8 giugno 2009) e che hanno creato e alimentato tensioni nella community di giocatori. Tra i problemi segnalati tra i pi\u00f9 importanti, la gestione degli \"eventi\" (doppia esperienza - drop speciali ecc.), Sbilanciamenti eccessivi tra ruoli e nel PvP, sicurezza degli account, casi di scam e indagini, ricorsi e problemi con giocatori dei livelli pi\u00f9 alti.\nUn esempio notevole \u00e8 quello dell'introduzione delle \"Dragon Scales\", oggetti che servono a non rompere le armi in caso di fallito refine.\nQuesti oggetti, ottenibili solo tramite l'Item Mall sono molto ricercato e procurano a giocatori senza scrupolo modo di frodare altri giocatori privandoli dei loro beni. L'emersion dei questa situazione ha creato situazioni veramente problematiche sia per le vittime sia per gli amministratori. La risposta a questi problemi \u00e8 stata molto dibattuta, ma ultimamente acclaim, nella sezione ufficiale del forum ha ripetuto che il giocatore ha la piena responsabilit\u00e0 sulle sue azioni e se lo scammer viene identificato verr\u00e0 bannato a vita, ma gli oggetti persi non saranno restituiti.\nCautela e discrezione personale sono consigliate in ogni caso da Acclami sia sul forum sia nel gioco e rimangono l'unica autodifesa da queste circostanze\nRuoli.\nDopo aver raggiunto Opening Chi 1, i giocatori possono scegliere un ruolo nel clan. A Elemental Crown 6, il giocatore pu\u00f2 ottenere un grado superiore, ottenendo nuove abilit\u00e0. i ruoli hanno tutti nomi diversi, ma sono di 4 tipi diversi:\nElenco qui di seguito gli effetti dei vari aumenti di statistica sulle caratteristiche del personaggio\nOgni Ruolo ha nomi diversi in base al clan di appartenenza:\nI ruoli avanzati sono uguali a quelli sopra citati solo con l'aggiunta del suffisso \"Senior\". Per Esempio, un Blue Dragon, dopo aver ricevuto il ruolo avanzato, diventer\u00e0 un Senior Blue Dragon.\nCaratteristiche di gioco.\nLivelli.\nIl gioco utilizza un sistema di livelli unico nel suo genere, ogni livello ha 12 \"Cheng\", quasi un sistema di sottolivelli. Tutte le volte che un personaggio sale di livello (per esempio passa da Losing Self 12 a Gathering Chi 1) bisogna superare un mini gioco che, in base alla velocit\u00e0 al quale viene eseguito attribuisce punti abilit\u00e0 bonus (normalmente 6 punti \"chi\", di pi\u00f9 se si completa il minigioco in poco tempo)\nContemporaneamente al lancio dei nuovi ruoli sono stati pubblicati dei manuali che permettono al giocatore di migliorare le sue abilit\u00e0, superando il precedente limite del \"Cheng 10\" e raggiungendo i Cheng 11 e 12. Alcuni di questi tomi (come quelli per le abilit\u00e0 \"Active\" sono buggati o non ancora implementati).\nSono inoltre disponibili nuove abilit\u00e0 per i giocatori che hanno ottenuto il secondo ruolo.\nSistema di combattimento.\nIn \"9Dragons\" ci sono sia il sistema Giocatore contro Giocatore (PvP, Player vs. Player) sia il sistema Giocatore contro Computer (PvE), in base al server e alla mappa in cui ti trovi. Nelle aree PvP, come ad esempio le \"Bloody Plains\" (Pianure insanguinate), puoi attaccare gli altri giocatori, tranne coloro che appartengono al tuo stesso clan, \u00e8 comunque possibile attaccare giocatori del tuo clan indossando una maschera acquistabile da un personaggio non giocante ad Hefei. Quando uccidi altri giocatori in PvP ottieni dei punti \"Karma\", Simile al sistema di reputazione in altri giochi. Ci sono due tipi di Karma:\nQuando vengono raggiunti livelli di karma particolari si viene premiati con un epiteto, che serve ad utilizzare particolari reliquie e oggetti (diversi da Good a Bad Karma)\n\"Hero Band\" e \"Hero League\".\nNel gioco vi sono piccole comunit\u00e0 chiamate \"Hero Bands\". Un giocatore pu\u00f2 creare una Band una volta raggiunto il livello 49 (Raising Light 1) e dopo aver completato una quest. La band pu\u00f2 deve avere un master e pu\u00f2 avere fino a 10 leader e un massimo di 40 membri. Il Master seleziona i leader. Le \"Hero League\" sono alleanze create da pi\u00f9 \"Hero Bands\", con un massimo di 5. Unico requisito per creare una \"league\" \u00e8 che tutte le bands siano della stessa fazione.\nBlood Essence.\nC'\u00e8 un raro materiale nel gioco, conosciuto come \"Blood Essence\" (Essenza del Sangue, abbreviato con \"BE\"). Pu\u00f2 essere ottenuto da rari drop da parte dei mostri, dall'uccisione dei boss, o raggiungendo 999 \"Blood Count\", il \"Blood Count\" \u00e8 un numero che deriva dalla quantit\u00e0 di mostri uccisi da un giocatore, quando raggiunge 999 il giocatore ottiene una BE e il \"Blood Count\" torna a 0, il Blood count viene resettato anche quando un giocatore muore scontrandosi con mob o quando viene ucciso dal veleno della \"Conquerror's Cave\"\nLe \"Blood Essence\" vengono utilizzate per raffinare (o potenziare) le armi (le armi raffinate sono riconoscibili poich\u00e9 circondate da un'aura colorata). il livello di potenziamento massimo raggiungibile nel gioco \u00e8 +12 (arma raffinata con materiali sempre migliori e sempre pi\u00f9 costosi 12 volte), ogni volta che si tenta di raffinare un'arma si ha un rischio sempre crescente di fallire il potenziamento, che comporta la rottura dell'arma in questione. Armi con attributi speciali hanno pi\u00f9 possibilit\u00e0 di venire distrutte in un tentativo di potenziamento rispetto alle armi convenzionali.\nI materiali per i raffinamenti di livello 1 e 2 possono essere comprati ai grandi magazzini di \"Hefei\" e si chiamano rispettivamente \"Blood of Sleeping Dragon\" (sangue di drago dormiente) e \"Blood of Crouching Dragon\" (sangue di drago acovacciato [?]), il rischio di rottura di armi a questi livelli \u00e8 minimo, ma sempre da considerare.\nI materiali di raffinamento dal livello 3 in poi devono essere acquistati in cambio di BE e comportano maggiori rischi di rottura dell'arma raffinata, che causa la perdita dell'arma e parte delle BE spese per tentare di raffinarla, per esempio tentando un \"Refine +7\" (ossia di far arrivare il livello di potenziamento dell'arma a +7), il costo del materiale per questo potenziamento \u00e8 di 10 BE, in caso di fallimento perderai l'arma e riceverai solo 5 BE di tutte quelle che hai speso per l'arma.\nLe Blood Essence sono spesso vendute tra i giocatori a prezzi variabili in base al server.\nElixirs.\nIn \"9Dragons\" \u00e8 presente anche un sistema di \"Elisir\" che modificano statistiche e abilit\u00e0 del personaggio. Quando un elisir viene consumato con successo aumenta gli attributi del personaggio di una quantit\u00e0 casuale (determinando minimo e massimo raggiungibili in base al livello dell'elisir). Mentre quando il consumo dell'elisir fallisce le statistiche vengono diminuite.\nSono presenti anche oggetti in grado di aumentare le possibilit\u00e0 di successo del consumo di un elisir e che fanno in modo di evitare che le statistiche calino troppo nel caso di un consumo fallito.\nNotare che gli elisir Livelli 7 e 8 non sono ancora stati implementati nella versione di Acclaim. I nomi degli elisir livello 7 derivano dalla traduzione in inglese dei nomi degli elisir delle versioni in cui sono gi\u00e0 implementati. Come tali non sono confermati e sono riferiti a voci provenienti dai forum ufficiali."}
{"id": "2436480", "revid": "88812", "url": "https://it.wikipedia.org/wiki?curid=2436480", "title": "Emil Mihai Cioran", "text": ""}
