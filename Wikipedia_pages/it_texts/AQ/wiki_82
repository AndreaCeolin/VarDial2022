{"id": "2588163", "revid": "121942079", "url": "https://it.wikipedia.org/wiki?curid=2588163", "title": "Algoritmo Lempel-Ziv-Markov", "text": "L'algoritmo Lempel-Ziv-Markov chain (LZMA) \u00e8 un algoritmo utilizzato per la compressione dei dati. In fase di sviluppo dal 1998 \u00e8 utilizzato nel formato di compressione 7z del programma per archiviazione dati 7-Zip. L'algoritmo utilizza un dizionario di compressione del tutto simile al LZ77 e fra le sue caratteristiche peculiari ha un elevato rapporto di compressione (solitamente maggiore del formato bzip2) e un dizionario di compressione di dimensione variabile (fino a 4 Gbyte).\nIntroduzione.\nLZMA utilizza una versione migliorata e ottimizzata dell'algoritmo di compressione LZ77, sostenuta da un range encoder (codificatore). Nei flussi di dati le sequenze di dimensione e locazione ripetuti vengono compresse in maniera differente.\nImplementazione in 7-Zip.\nL'implementazione dell'algoritmo LZMA per il programma 7-Zip \u00e8 disponibile nel LZMA SDK ed \u00e8 stata resa disponibile dal suo creatore Igor Pavlov sotto dominio pubblico ed originariamente distribuita sotto ambedue i termini delle licenze LGPL e Common Public License con l'eccezione dei binari linkati del pacchetto. \nLa versione 4.61 beta \u00e8 stata diffusa sotto dominio pubblico il 2 novembre 2008.\nLa libreria di riferimento open source LZMA \u00e8 scritta in C++ e presenta le seguenti principali caratteristiche:\nL'attuale LZMA SDK in aggiunta all'originale implementazione C++ ne contiene anche una in ANSI C, C# e Java. Esistono anche implementazioni in linguaggio Pascal e Python.\nL'implementazione utilizzata per 7-Zip usa molte varianti dei metodi delle catene di hash, alberi binari e alberi di Patricia come base per l'algoritmo di compressione a dizionario.\nIl codice di sola decompressione di LZMA in genere richiede circa 5 kiB di memoria RAM ed \u00e8 principalmente determinata dalla dimensione della finestra scorrevole utilizzata durante la decompressione del flusso di dati. L'algoritmo di decompressione LZMA \u00e8 particolarmente utilizzato nei sistemi embedded grazie alla sua piccola dimensione in termini di codice, il modesto utilizzo della memoria, la ridotta lunghezza del dizionario, nonch\u00e9 per la licenza di software libero.\nAlgoritmo.\nNella compressione LZMA il flusso compresso \u00e8 rappresentato da un flusso di bit elaborato con un codificatore adattivo binario di range (adaptive binary range coder). Il flusso \u00e8 suddiviso in due pacchetti, di cui ognuno pu\u00f2 descrivere sia un singolo byte o una sequenza LZ77 di lunghezza e distanza implicita o codificata esplicitamente.\nEsistono 7 tipi di pacchetti:\nLa lunghezza \u00e8 codificata nel seguente modo:\nLa distanza \u00e8 codificata come segue: per prima cosa una classe di distanza \u00e8 codificata utilizzando 6 bit. Gli altri 5 bit del codice della distanza codificano l'informazione relativa a quanti bit di distanza diretta devono essere estratti dal flusso dati.\nEsempi di utilizzo dell'algoritmo.\nElenco (in ordine alfabetico) di alcuni programmi che utilizzano o supportano LZMA."}
{"id": "2588164", "revid": "767487", "url": "https://it.wikipedia.org/wiki?curid=2588164", "title": "La cittadella degli eroi", "text": "La cittadella degli eroi, titolo originale Kolberg, \u00e8 un film di propaganda tedesco del 1945, diretto da Veit Harlan e Wolfgang Liebeneiner. Fu presentato il 30 gennaio 1945 in contemporanea a Berlino e alle truppe della base navale di La Rochelle, e venne proiettato anche nella Cancelleria del Reich dopo la trasmissione dell'ultimo discorso radiofonico di Hitler.\nIl film, l'ultimo prodotto dalla cinematografia del Terzo Reich, venne realizzato per sollevare il morale dei tedeschi nell'ultima fase della seconda guerra mondiale, e venne concepito come risposta tedesca al noto successo statunitense \"Via col vento\". \u00c8 ispirato all'autobiografia di Joachim Nettelbeck, sindaco di Kolberg, e racconta la storia della vittoriosa difesa della fortezza della citt\u00e0 di Kolberg, assediata dalle truppe francesi tra aprile e luglio del 1807.\nTrama.\nIl film inizia nel 1813, dopo il periodo delle Guerre napoleoniche, noto in Germania come Guerra di liberazione, cio\u00e8 sei anni dopo che la Prussia era stata sconfitta e costretta a una pace umiliante. La scena d'apertura mostra un Landwehr prussiano che marcia insieme a dei volontari per le strade di Breslavia tra due ali di folla entusiasta. Segue un dialogo tra il debole re Federico Guglielmo III di Prussia e il conte von Gneisenau in cui Gneisenau spiega che l'assedio di Kolberg ha insegnato quale sia l'importanza delle milizie cittadine (come le Volkssturm di Goebbels). Lo scambio si chiude con la considerazione che un re che non sia capace di guidare il paese deve abdicare. La scena si sposta a Vienna nel 1806, per mostrare l'abdicazione dell'ultimo Imperatore del Sacro Romano Impero Francesco II, che Gneisenau descrive come \"\"un imperatore che ha abbandonato il popolo tedesco nell'ora del bisogno\".\nCi si sposta poi nel 1807, in una Kolberg non ancora coinvolta dalla guerra, i cui abitanti sono mostrati mentre si godono la vita mentre i capi della citt\u00e0, con Nettelbeck alla guida, discutono delle dichiarazioni di Napoleone e delle conseguenze che avranno per loro. Alcuni vedono con favore le vittorie francesi, altri si chiedono se sia il caso di fuggire. Solo Nettelbeck \u00e8 deciso a resistere ai francesi. Il film prosegue su questa linea, mostrando Nettelbeck che lotta contro la codardia, l'apatia e le idee antiquate del comandante della guarnigione per difendere la propria citt\u00e0 dai francesi che si stanno avvicinando. L'uomo crea una milizia cittadina nonostante l'opposizione dell'esercito regolare e raccoglie viveri ed equipaggiamenti opponendosi con fermezza all'idea di arrendersi.\nAlla fine, dopo essere stato minacciato di essere messo a morte, convinto che Kolberg avrebbe potuto essere salvata solo se si fosse trovato un grande leader, Nettelbeck invia Maria a fare un pericoloso viaggio fino a K\u00f6nigsberg, dove si \u00e8 ritirata la Corte Prussiana, per incontrare il Re e la Regina Luisa, che Napoleone ha descritto come \"l'unico vero uomo in Prussia\"\". Grazie al viaggio di Maria a Kolberg viene inviato l'energico e carismatico Conte Gneisenau. Dopo un iniziale scontro con Nettelbeck, che scoppia per mostrare che in citt\u00e0 c'\u00e8 un solo vero leader ed \u00e8 Gneisenau, i due collaborano con l'esercito e i cittadini per salvare la citt\u00e0 dai francesi. Vinto l'assedio e salvata la citt\u00e0, il film ritorna al 1813, dopo la Convenzione di Tauroggen, dopo la sconfitta di Napoleone in Russia, e i comandanti prussiani si chiedono se sia il caso di attaccarlo apertamente a loro volta. Federico Guglielmo viene convinto da Gneisenau a farlo, si siede e scrive il proclama \"An Mein Volk\" (it. \"Al mio popolo\") in cui annuncia l'inizio della Guerra di Liberazione contro l'invasore francese.\nSviluppo.\nIl film, iniziato nel 1943, venne girato in Agfacolor con un grosso budget a disposizione: costato pi\u00f9 di otto milioni di marchi, \u00e8 stato il film pi\u00f9 costoso dell'epoca nazista. In pieno periodo di guerra 15.000-20.000 soldati vennero impiegati come comparse nel film, alcuni addirittura distolti dal fronte con un evidente sacrificio. Per le scene girate d'estate che prevedevano la presenza della neve, vennero portati sul set in Pomerania 100 vagoni ferroviari pieni di sale. Il film venne girato oltre che nella cittadina pomerana di Kolberg, a K\u00f6nigsberg (l'odierna citt\u00e0 russa di Kaliningrad allora in Prussia orientale), a Breslavia e nel quartiere di Staaken a Berlino. Il film fu completato allo Studio Babelsberg di Potsdam e proiettato a Berlino in un cinema di fortuna sotto la costante minaccia dei bombardamenti aerei fino alla caduta della citt\u00e0 nel maggio del 1945.\n\"Kolberg\" venne completato troppo tardi per poter creare l'effetto propagandistico sperato, infatti la maggior parte delle sale in Germania erano gi\u00e0 andate distrutte.\nDopo la guerra, la citt\u00e0 di Kolberg fu ceduta alla Polonia con gli Accordi di Potsdam e da allora ha preso il nome polacco di Ko\u0142obrzeg. Gli abitanti tedeschi furono espulsi, mandati in Germania e sostituiti da profughi provenienti da territori che la Polonia aveva perduto in favore dell'Unione Sovietica.\nIl film \u00e8 stato ridistribuito nel 1965 insieme ad un documentario."}
{"id": "2588165", "revid": "197218", "url": "https://it.wikipedia.org/wiki?curid=2588165", "title": "LZMA", "text": ""}
{"id": "2588189", "revid": "124119748", "url": "https://it.wikipedia.org/wiki?curid=2588189", "title": "Wess &amp; Dori Ghezzi", "text": "Wess &amp; Dori Ghezzi furono un duo vocale musicale composto dall'italiana Dori Ghezzi (1946) e lo statunitense Wess, al secolo Wesley Johnson (1945-2009).\nCostituitosi nel 1972 su iniziativa della comune casa discografica Durium, il gruppo partecip\u00f2 a due edizioni del festival di Sanremo e rappresent\u00f2 l'Italia all'Eurofestival 1975 classificandosi terzo.\nSi sciolse nel 1979 quando i due membri ripresero le proprie carriere soliste.\nStoria.\nDopo i discreti successi degli anni precedenti Wess, ex componente degli Airdales di Rocky Roberts, era in un periodo di stanca. Anche Dori Ghezzi, dopo il grande successo con \"Casatschok\" del 1969, nonostante l'uscita di alcuni buoni singoli, non era pi\u00f9 riuscita ad affermarsi. Nel 1972 a Wess venne l'idea di incidere un brano a due voci, \"Voglio stare con te\", cover in italiano (testo di Luigi Albertelli) del brano \"United We Stand\" dei Brotherhood of Man, e scelse come partner Dori Ghezzi, facente parte della stessa casa discografica, la Durium. Il brano, inciso su 45 giri (sul retro vi \u00e8 una canzone da solista di Wess), ottenne un grande successo. Wess aveva una voce morbida e intonata con qualche venatura di blues che contrastava con quella cristallina di Dori Ghezzi. I discografici decisero quindi di puntare sul duo che diverr\u00e0 in seguito una delle coppie artistiche pi\u00f9 celebri e di maggior successo della musica leggera degli anni settanta.\nNel 1973, con il brano \"Tu nella mia vita\" di Federico Monti Arduini su testo di Lubiak (F. Piccarreda), Wess &amp; Dori parteciparono al Festival di Sanremo, ottenendo il primo posto nella classifica delle vendite. L'anno successivo vinsero Canzonissima con il brano \"Un corpo e un'anima\", che uscir\u00e0 nel 1975, scritto da Umberto Tozzi, Damiano Dattoli, Luigi Albertelli e Lubiak. Il 1974 \u00e8 anche l'anno di un altro grande successo della coppia, \"noi due per sempre\".\nNel 1974 il duo pubblic\u00f2 un 33 giri dal titolo \"Un corpo e un'anima\", che tra le altre conteneva \"Dolce immenso amore\" di Montanari, \"Paesaggi\" composta dai fratelli La Bionda, \"Sempre tu\" a firma di Italo Ianne e Cristiano Malgioglio e \"Tra i ricordi una notte in pi\u00f9\" di Riga. Nel 1975 Wess &amp; Dori Ghezzi rappresentarono l'Italia al ventesimo eurofestival a Stoccolma classificandosi terzi con \"Era\" di Lo Vecchio-Lubiak/Shapiro.\nSempre nello stesso anno parteciparono alla Mostra internazionale di musica leggera di Venezia con il romantico brano \"\u00c8 l'amore che muore\" con testo di Piccarreda.\nNel 1976 arriv\u00f2 il secondo posto a Sanremo, con il brano \"Come stai? Con chi sei?\" di Minellono/Balsamo, e poi tornarono alla Mostra Internazionale di Musica Leggera con il brano \"Amore bellissimo\" di Beretta/Cavallaro che sar\u00e0 l'ultimo loro grande successo, riproposto anche l'anno successivo a Sanremo come ospiti. Pubblicarono poi, ancora nel 1977, il loro ultimo 45 giri: \"Canzone a Leopardi\" di Di Francia-Depsa-Iodice e, nel 1979, l'album \"In due\", con brani scritti da Claudio Daiano, Pino Presti, Cristiano Malgioglio, Pinuccio Pirazzoli. \"In due\" rimane la loro ultima testimonianza discografica, ad eccezione di alcuni LP prodotti in seguito dalla Durium quando la coppia canora si era gi\u00e0 sciolta, anche perch\u00e9 Dori Ghezzi, divenuta nel frattempo la compagna di Fabrizio De Andr\u00e9, si era trasferita con questi in Sardegna.\nWess &amp; Dori Ghezzi continueranno comunque successivamente la loro carriera da solisti, senza per\u00f2 raggiungere le quote di successo e di vendita che avevano registrato come duo. Wess \u00e8 scomparso improvvisamente il 21 settembre 2009, all'et\u00e0 di 64 anni, a seguito di una crisi asmatica all'ospedale di Winston. In un'intervista rilasciata subito dopo la notizia della morte, Dori Ghezzi dice: \"Ricordo il periodo insieme come uno dei pi\u00f9 belli e divertenti del mio lavoro. Era una persona squisita, un artista e un bassista forse neppure conscio delle sue grandi possibilit\u00e0. Se posso definirmi una professionista lo devo a lui; da lui ho imparato il mestiere, lui era l'artista io la corista\"."}
{"id": "2588190", "revid": "276444", "url": "https://it.wikipedia.org/wiki?curid=2588190", "title": "Macau Grand Prix", "text": ""}
{"id": "2588191", "revid": "1543377", "url": "https://it.wikipedia.org/wiki?curid=2588191", "title": "Ungmennaf\u00e9lagi\u00f0 Stjarnan", "text": "L'Ungmennaf\u00e9lagi\u00f0 Stjarnan, meglio nota internazionalmente come Stjarnan, \u00e8 una societ\u00e0 polisportiva islandese con sede nella citt\u00e0 di Gar\u00f0ab\u00e6r.\nAttualmente la sua sezione calcistica milita nel massimo campionato nazionale, ed ha ottenuto la promozione nella massima divisione dopo il campionato 1. deild karla 2008 concluso al secondo posto. Il suo stadio \u00e8 lo Stj\u00f6rnuv\u00f6llur che pu\u00f2 ospitare circa 1.000 spettatori.\nLa squadra ha acquisito notoriet\u00e0 oltre i confini islandesi grazie alle complesse e stravaganti esultanze di gruppo, che vengono effettuate spesso dopo un gol segnato dai biancoblu.\nNei primi anni novanta del XX secolo ha avuto anche una sezione di football americano, che ha partecipato all'unica edizione del campionato islandese di questa disciplina, vincendola.\nStoria.\nFondata nel 1960, la societ\u00e0 \u00e8 stata promossa in \u00darvalsdeild (massimo campionato islandese) nel 2008. Nel 2009, alla prima avventura in massima serie, conclude il campionato al settimo posto mentre, l'anno successivo, al decimo. Nel 2011 arriva a ridosso della terza posizione (valida per un posto ai preliminari di UEFA Europa League), terminando la stagione al quarto posto. L'anno dopo si piazza in quinta posizione mentre, nel 2013, giunge terza, qualificandosi, cos\u00ec, per i preliminari di Europa League, dove, dopo aver superato Bangor City, Motherwell e Lech Poznan, giunge fino ai play-off, dove viene sconfitta dall'Inter per 3-0 in Islanda e per 6-0 a San Siro.Il 4 ottobre 2014 lo Stjarnan conquista il suo primo titolo islandese; la squadra biancazzurra, seconda in classifica, gioca infatti l'ultimo incontro del torneo in trasferta contro la squadra prima in classifica, l'FH, in vantaggio di due lunghezze. Lo Stjarnan segna il gol del definitivo 2-1 al 93\u00ba minuto su calcio di rigore, dopo essere passata in vantaggio nel primo tempo, essere rimasta in 10 dal 54\u00ba minuto ed essere stata raggiunta dai padroni di casa al 64\u00b0. La vittoria dell' FH era stata considerata talmente scontata che al trofeo erano gi\u00e0 stati applicati i nastrini bianco-neri (i colori sociali del club di Hafnarfj\u00f6r\u00f0ur), poi sostituiti alla fine della partita con quelli bianco-blu dello Stjarnan. Nella UEFA Champions League 2015-2016, il club islandese, nel secondo turno preliminare, viene battuto con un complessivo totale di 6-1 dagli scozzesi del Celtic.\nL\u2019anno seguente al successo, il club conclude il campionato 2015 al 4\u00ba posto, mancando la qualificazione per un posto nelle competizioni europee. Nella stagione 2016, invece, il club termina al secondo posto, a 4 lunghezze dall\u2019FH, e prende parte ai preliminari di Europa League 2017-2018; tuttavia il cammino europeo \u00e8 breve, in quanto lo Shamrock Rovers, club irlandese, si impone con un doppio 1-0 in entrambi i match.\nNella Urvalsdeild del 2017, il club termina nuovamente al secondo posto, ma questa volta con ben 12 punti in meno dei campioni del Valur. Tuttavia, gli islandesi si assicurano un posto per le qualificazioni di Europa League ed eliminano gli estoni del Nomme Kalju, infliggendo un rotondo 3-0 all\u2019andata tra le mura amiche (inutile poi il successo degli estoni per 1-0 al ritorno); nel turno seguente, invece, il FC Copenhagen schiaccia gli islandesi con un finale complessivo di 7-0 (2-0 in Islanda e 5-0 in Danimarca).\nLa stagione 2018 viene conclusa con il terzo posto in campionato, alle spalle dei nuovamente campioni del Valur e del Breidablik; proprio contro quest\u2019ultimo, il 15 settembre 2018, lo Stjarnan si aggiudica la prima Coppa d\u2019Islanda della sua storia, vincendo per 4-1 ai calci di rigore (0-0 nei 90 minuti regolamentari pi\u00f9 i supplementari).\nOrganico.\nRosa.\n\"Aggiornata al 24 aprile 2018.\""}
{"id": "2588194", "revid": "89146", "url": "https://it.wikipedia.org/wiki?curid=2588194", "title": "Stjarnan", "text": ""}
{"id": "2588195", "revid": "31886", "url": "https://it.wikipedia.org/wiki?curid=2588195", "title": "Vergine annunciata, Angelo annunciante, sant'Antonio Abate e san Giovanni Battista", "text": "Le quattro tavolette con Vergine Annunziata, Angelo Annunziante, sant'Antonio Abate e san Giovanni Battista sono opere tempera su tavola (57x24 ognuna) attribuite a Filippo Lippi, databili tra il 1452 e il 1453 circa e conservate alla Galleria degli Uffizi di Firenze.\nStoria e descrizione.\nNon si conosce la provenienza e la destinazione originaria di queste tavolette, che sono agli Uffizi dal 1919. Il formato \u00e8 comunque originale, compresa la cornice. Le dimensioni fanno escludere l'uso come pannelli laterali di una pala d'altare, ma parrebbero piuttosto delle decorazioni per qualche libro o oggetto ecclesiastico.\nLa qualit\u00e0 non \u00e8 eccelsa, per cui sono spesso stati riferiti alla bottega del Lippi, ma la presenza di ridipinture e lo stato di conservazione non ottimale hanno fatto ipotizzare che si possa trattare di opere autografe del maestro. Il Ruda (1993) le ha messe in relazione con i primi anni del pittore a Prato (1452-1433), quando le fonti descrivono una grande variet\u00e0 di lavori minori a cui il maestro si sottoponeva nei mesi invernali, quando non era possibile lavorare sui ponteggi. Si conoscono infatti menzioni di porte, bandiere e pannelli di varie forme da inserire in arredi."}
{"id": "2588196", "revid": "1094066", "url": "https://it.wikipedia.org/wiki?curid=2588196", "title": "Marcelo Vieira da Silva J\u00fanior", "text": "Considerato uno dei migliori terzini sinistri della sua generazione, nel corso della sua carriera ha vinto cinque campionati spagnoli (2007, 2008, 2012, 2017 e 2020), due Coppe del Re (2011 e 2014), cinque Supercoppe spagnole (2008, 2012, 2017, 2019 e 2022), quattro Champions League (2014, 2016, 2017 e 2018), tre Supercoppe UEFA (2014, 2016 e 2017) e quattro Mondiali per club (2014, 2016, 2017 e 2018).\nCon la nazionale brasiliana ha disputato due Mondiali (2014 e 2018) e una Confederations Cup (2013), vincendola. Inoltre, con la selezione olimpica ha preso parte a due Olimpiadi (2008 e 2012).\nBiografia.\nDal 2011 ha acquisito anche la cittadinanza spagnola. \u00c8 cresciuto in condizioni di estrema povert\u00e0, che lo hanno persino portato a considerare l'idea di smettere di giocare. \u00c8 stato suo nonno Pedro, al quale era molto legato, a convincerlo a non lasciare il calcio.\nCaratteristiche tecniche.\nTerzino sinistro dotato di notevoli abilit\u00e0 atletiche e di un'eccezionale tecnica individuale, fa del dribbling in velocit\u00e0 uno dei suoi marchi di fabbrica. Abile anche nella conclusione, con l'arrivo del tecnico Jos\u00e9 Mourinho nel 2010 effettua notevoli progressi anche in fase difensiva.\nCarriera.\nFluminense.\nMarcelo ha iniziato a giocare a futsal all'et\u00e0 di 9 anni. All'et\u00e0 di 13 anni \u00e8 stato scoperto dal , che lo ha inserito nel proprio settore giovanile. \u00c8 passato in prima squadra nel 2005 e nella stessa stagione ha totalizzato 29 presenze e 4 gol.\nReal Madrid.\n2007-2013.\nNel gennaio 2007 si trasferisce al , dove viene indicato da subito come potenziale erede di Roberto Carlos. Ha esordito il 7 gennaio 2007, subentrando a M\u00edchel Salgado nella sconfitta 2-0 rimediata sul campo del . Il 14 aprile dello stesso anno, Marcelo ha giocato la sua prima partita da titolare, in una partita contro il Racing Santander, persa dalle \"merengues\" per 2-1. Con l'arrivo del nuovo tecnico tedesco Bernd Schuster, il giovane terzino sinistro \u00e8 stato schierato come titolare in quasi tutte le gare di campionato. Le sue abilit\u00e0, la sua velocit\u00e0, e le sue doti in attacco e in difesa lo hanno ben presto reso uno dei giocatori pi\u00f9 importanti del Real Madrid.\nL'arrivo del nuovo allenatore Juande Ramos \u00e8 coinciso con una serie di prestazioni al di sotto delle aspettative, che hanno portato il brasiliano a giocarsi una maglia da titolare con l'argentino Gabriel Heinze. Ramos ha deciso di utilizzarlo come ala sinistra in pi\u00f9 di un'occasione, e a Marcelo non ci \u00e8 voluto molto prima di adattarsi al suo nuovo ruolo. Ha segnato la sua prima rete nella stagione 2008-2009, grazie a un assist di Higua\u00edn, in una partita vinta per 4-0 contro lo Sporting Gij\u00f3n. Dopo la partita il CT Juande Ramos ha dichiarato che quella di ala sinistra sarebbe stata la sua nuova posizione ufficiale, e che sarebbe tornato in difesa solo quando era richiesto. Ha segnato il suo secondo gol in una vittoria contro l', con un potente destro da fuori area. Il 18 aprile 2009 ha segnato la sua terza marcatura con la maglia del Real, firmando il gol vittoria contro il Recreativo Huelva. Si \u00e8 ripetuto lo stesso mese contro il , al Ram\u00f3n S\u00e1nchez-Pizju\u00e1n.\nNella stagione 2009-2010 segna 4 gol in 43 partite stagionali e 9 assist. Il 15 settembre gioca la prima partita di UEFA Champions League in stagione contro lo , partita vinta 5-2. Contro il arriva il primo gol il 17 ottobre 2009. In occasione del derby di Madrid contro l'Atletico segna il suo secondo gol del campionato nella sfida vinta 3-2 per il Real Madrid. Il 29 novembre contro il Barcellona gioca titolare tutti i 90 minuti e venendo anche ammonito. Il 5 febbraio 2010 prolunga il contratto con il Real Madrid fino a giugno 2015. Segna contro l' il 2 maggio successivo, arrivando a quota tre gol in campionato, partita vinta 3-2. Sei giorni dopo segna il suo 4\u00ba gol in campionato contro l'Atletico Bilbao.\nQuando, nell'estate del 2010, a Madrid \u00e8 arrivato Jos\u00e9 Mourinho, tutto lasciava pensare a una sua partenza, viste le perplessit\u00e0 mostrate dal portoghese verso il brasiliano. Invece, dopo un mese e mezzo, Mourinho ha rivelato che il giocatore lo ha molto colpito, soprattutto per i miglioramenti in fase difensiva. Il 29 agosto esordisce in campionato nella partita pareggiata 0-0 contro il . L'11 settembre viene schierato titolare nella prima partita giocata in casa contro l'Osasuna vinta 1-0 viene anche ammonito. Gioca la partita del \"Classico\" del 30 novembre contro il finita 5-0 determinante anche un suo errore che ha portato al 2-0 col gol di Pedro. Dopo il ko di Barcellona gioca la partita vinta per 2-0 contro il . Il 13 febbraio segna il gol partita, che permette alla squadra madrilena di ottenere i 3 punti, fondamentali nella scalata alla classifica. Il secondo gol arriva il 3 marzo contro il Malaga nella sfida vinta 7-0. Il 16 marzo arriva il suo primo gol in carriera in UEFA Champions League nella gara di ritorno degli ottavi di finale vinta 3-0 contro l\u2019 con un'azione personale e con una conclusione di sinistro. Il 5 aprile 2011 torna dopo un turno di stop nella partita di UEFA Champions League contro il vinta 4-0.\nIl 20 aprile vince la sua prima Coppa del Re battendo in finale il per 1-0 ai supplementari. Gioca per la prima volta una semifinale di UEFA Champions League, il 27 aprile, perdendo 2-0 contro il Bar\u00e7a a Madrid; nella sfida di ritorno del 3 maggio firma il gol del pareggio dell'1-1, inutile per la qualificazione. Il 7 maggio gioca nella partita vinta per 6-2 contro il . Il 15 maggio contro il segna il suo quinto gol stagionale superando il suo personale record di 4 gol delle stagioni 2008-2009 e 2009-2010.\nLa stagione comincia con la Supercoppa di Spagna contro il , dove nella seconda partita giocata al Camp Nou viene espulso a 2 minuti dal termine. In occasione della prima partita di campionato, vinta per 6-0 in casa del , segna uno dei gol della sua squadra. Il 22 gennaio 2012 nella sfida vinta per 4-1 contro l'Athletic Bilbao torna al gol. Nella partita del 2 maggio contro l'Athletic Bilbao vince il suo terzo Campionato. Inizia la stagione vincendo la Supercoppa di Spagna 2012 nella doppia sfida contro il .\nIl 18 settembre segna la rete del momentaneo 1-1 al debutto stagionale in Champions League contro il Manchester City, poi finito 3-2 per i padroni di casa del Real Madrid.\n2013-2021.\nNella stagione 2013-2014, si conferma tra i migliori al mondo nel suo ruolo, disputando una stagione straordinaria culminata con la conquista della Coppa del Re, in finale contro il , e della UEFA Champions League, in finale contro l', nella partita del 24 maggio 2014, finita 4-1 per il Real Madrid, in cui segna il goal del momentaneo 3-1 al 118' dei tempi supplementari. La stagione 2014-2015 si apre con la conquista della Supercoppa europea, vinta il 12 agosto 2014 battendo 2-0 il , vincitore dell'Europa League. In questa partita Marcelo subenta nel finale di gara. Il 20 dicembre conquista il Mondiale per club, battendo 2-0 in finale il . Il 18 febbraio 2015 segna il secondo gol per il contro lo con un tiro straordinario. Il 13 luglio rinnova il suo contratto fino al 30 giugno 2020.\nNella stagione 2015-2016 vince la sua seconda Champions League con i \"blancos\" battendo ai tiri di rigore ancora i rivali cittadini dell' nella finale di San Siro, dopo l'1-1 dei tempi supplementari. Nell'annata seguente si aggiudica sia il campionato, che la Champions League, vinta superando la Juventus per 4-1 in finale del Millennium Stadium di Cardiff. Inizia la stagione 2017-2018 vincendo la Supercoppa europea grazie al successo per 2-1 a Skopje contro il Manchester United. Nel corso dell'annata conquista nuovamente la Coppa del mondo per club e la Champions League, sconfiggendo in finale il .\nIl 22 dicembre 2018, grazie al successo per 4-1 contro dopo l', campione degli Emirati Arabi Uniti e padrone di casa, si aggiudica con i suoi compagni un'altra Coppa del mondo per club, la quarta nella storia della squadra madrilena (record per la competizione). Grazie al successo diventa, insieme con il compagno Sergio Ramos, il terzo calciatore pi\u00f9 titolato in maglia \"blanca\", dopo Francisco Gento (23) e Manuel Sanch\u00eds (21). Con la vittoria del campionato nell'edizione 2019-20, assieme al compagno Sergio Ramos, diventa il secondo calciatore pi\u00f9 titolato in maglia blanca, dopo Francisco Gento (23).\nRester\u00e0 il titolare sulla fascia fino al 2019, dove, a seguito di vari infortuni, perder\u00e0 il posto da titolare in favore di Ferland Mendy.\nNella stagione 2021-2022, a seguito dell'addio di Sergio Ramos, diventa il capitano del Real Madrid.\nNazionale.\nNazionale giovanile e olimpica.\nLe sue prime esperienze a livello internazionale risalgono al mondiale Under-17 del 2005, dove esordisce il 17 settembre contro il , partita finita 3-1 per la squadra africana. Dopo aver saltato 4 partite torna nella semifinale giocata il 29 settembre a Trujillo contro la , in cui realizza un gol contribuendo al 4-3. Tale risultato permette al Brasile di accedere alla finale di Lima del 2 ottobre, ma in quella partita, persa per 3-0 contro il , viene espulso.\nAl mondiale Under-20 del 2007, in Canada, gioca la prima partita il 30 giugno contro la , vinta dai polacchi 1-0. Nella seconda partita il Brasile vince per 3-2 contro la , ma nella successiva e ultima viene eliminato dagli ,\nNel 2008 partecipa alle Olimpiadi di Pechino; esordisce il 7 agosto contro il Belgio (partita finita 1-0 con gol di Hernanes). Il 16 agosto dopo aver superato i gironi, il Brasile affronta il Camerun con Marcelo che segna il gol del 2-0 al 105' dopo il primo gol di Rafael S\u00f3bis al 103'. In semifinale il Brasile perde 3-0 contro l'Argentina. Vince il bronzo nella finale valida per il terzo posto, battendo per 3-0 il Belgio il 22 agosto a Shanghai.\nIl 6 luglio 2012 viene convocato per disputare le Olimpiadi di Londra. La nazionale brasiliana concluder\u00e0 il torneo al secondo posto, perdendo per 1-2 contro la nazionale messicana nella finale di Wembley dell'11 agosto.\nNazionale maggiore.\nHa segnato nella sua gara di debutto con il contro il , concludendo imparabilmente verso la porta avversaria con un potente sinistro. La gara, svoltasi al White Hart Lane, \u00e8 terminata 2-0. Da allora \u00e8 diventato una delle prime scelte del CT verdeoro Dunga. Il 12 ottobre 2011 realizza il suo secondo gol col Brasile nella partita amichevole vinta per 2-1 contro il . Il 31 maggio 2012 realizza il suo quarto gol in 11 partite con la Selecao nella partita amichevole vinta 4-1 contro gli . Viene espulso nella partita contro l', giocata a New York il 9 giugno 2012 e finita 4-3 per gli argentini.\nIl 14 maggio il CT Luiz Felipe Scolari lo inserisce nella lista dei 23 convocati per la Confederations Cup in programma in Brasile dal 15 al 30 giugno come preludio al mondiale del 2014.\nDopo aver battuto per 2-1 l' il 26 giugno, in finale il 30 giugno il Brasile vince il titolo battendo 3-0 la Spagna, grazie a 2 gol di Fred e uno di Neymar.\nL'anno successivo partecipa al mondiale del 2014, organizzato proprio dal Brasile. Esordisce nella competizione disputando da titolare la prima partita della fase a gironi vinta contro la (3-1). I verdeoro si arrendono in semifinale, sconfitti per 1-7 dalla futura campione.\nAl mondiale del 2018, nel quale Marcelo \u00e9 capitano nella partita inaugurale contro la , il Brasile verr\u00e0 eliminato ai quarti contro il . Si tratta dall'ultima partita di Marcelo coi verdeoro, in quanto dopo la manifestazione annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate 7 febbraio 2022.\""}
{"id": "2588197", "revid": "1446865", "url": "https://it.wikipedia.org/wiki?curid=2588197", "title": "AWGN", "text": "AWGN \u00e8 l'acronimo inglese di \"Rumore Gaussiano Bianco Additivo\" (Additive White Gaussian Noise). Nell'ambito dell'elettronica e delle telecomunicazioni \u00e8 rappresentativo del fenomeno del rumore termico (per il quale gli elettroni di un conduttore sono in continua agitazione anche in assenza di forze esterne) e di altri rumori interni modellizzabili essi stessi per semplicit\u00e0 come rumore termico pur avendo origine diversa. Questo \u00e8 equivalente ad avere sul conduttore un segnale di fondo incognito.\nTale segnale \u00e8 di disturbo per i segnali elettrici utili che viaggiano sul conduttore, quindi \u00e8 un rumore. L'agitazione termica non \u00e8 deterministica, perci\u00f2 il segnale \u00e8 descritto come una variabile aleatoria con distribuzione gaussiana, valor medio nullo e varianza che corrisponde alla potenza del disturbo. Il suo spettro \u00e8 piatto (almeno in un vasto range di frequenze) e per questo viene detto bianco. Additivo in quanto tale rumore quantitativamente si aggiunge ai segnali utili.\nTelecomunicazioni.\nNell'ambito delle telecomunicazioni si chiama \"canale AWGN\" il modello pi\u00f9 semplice con cui viene descritto il mezzo trasmissivo. \nTutto il sistema trasmettitore - mezzo trasmissivo - ricevitore aggiunge rumore, ma la parte rilevante \u00e8 originata dal mezzo di trasmissione vero e proprio e dal primo blocco del ricevitore. Primo blocco del ricevitore che usualmente si considera facente parte del canale.\nIl mezzo trasmissivo origina rumore sia se \u00e8 un cavo elettrico, sia se \u00e8 lo spazio libero perch\u00e9 ci sono le antenne. Solo le fibre ottiche, almeno in teoria non danno luogo a rumore termico, ma rimane comunque significativa la parte di rumore originata dal primo blocco del ricevitore.\nNei sistemi di telecomunicazione ci sono altri tipi di rumore e molti altri fenomeni di disturbo che possono caratterizzare il canale, perci\u00f2 il canale AWGN \u00e8 il pi\u00f9 semplice che si possa ipotizzare. I casi in cui il canale reale \u00e8 simile a quello AWGN sono pochi; il caso AWGN costituisce di fatto il modello ideale, infatti un canale senza neanche il rumore bianco sarebbe surreale (e non ideale) perch\u00e9 consentirebbe di trasmettere una quantit\u00e0 di informazione illimitata in un lasso di tempo infinitesimo."}
{"id": "2588198", "revid": "339392", "url": "https://it.wikipedia.org/wiki?curid=2588198", "title": "FIA European Touring Car Cup", "text": ""}
{"id": "2588200", "revid": "146644", "url": "https://it.wikipedia.org/wiki?curid=2588200", "title": "Mare di Roald Amundsen", "text": ""}
{"id": "2588201", "revid": "149727", "url": "https://it.wikipedia.org/wiki?curid=2588201", "title": "Stazione di Mondov\u00ec Altipiano", "text": ""}
{"id": "2588208", "revid": "767487", "url": "https://it.wikipedia.org/wiki?curid=2588208", "title": "Lil' Wil", "text": "Cresciuto a Dallas, Texas, ha debuttato nel 2007 con il brano \"My Dougie\", primo singolo estratto dal suo primo album studio \"Dolla$, TX\", uscito nel 2008 sotto l'etichetta Asylum Records. \"My Dougie\" ha raggiunto la classifica \"Billboard\", mentre \"Dolla$, TX\" \u00e8 salito sino alla 3\u00aa posizione di \"Billboard Top Heatseekers\"."}
{"id": "2588209", "revid": "124981888", "url": "https://it.wikipedia.org/wiki?curid=2588209", "title": "Massimo Vanni", "text": "Biografia.\nEsordisce con un piccolo ruolo nel film \"Ettore lo fusto\" di Enzo G. Castellari del 1971.\nLe sue apparizioni proseguono in maniera costante a partire dal 1973, anno nel quale prende parte a tre film: \"Peccato veniale\" di Salvatore Samperi; \"4 marmittoni alle grandi manovre\" di Marino Girolami e \"La polizia incrimina, la legge assolve\" di Enzo G. Castellari.\nTuttavia non viene quasi mai utilizzato per ruoli di rilievo, ma viene perlopi\u00f9 relegato a parti secondarie. Bruno Corbucci gli affida il ruolo del brigadiere Gargiulo nella serie del maresciallo Giraldi, interpretato da Tomas Milian (\"Squadra antifurto\", \"Squadra antitruffa\").\nAnche se si dimostra un buon caratterista, negli anni successivi \u00e8 utilizzato soprattutto in molti film direct-to-video diretti da Bruno Mattei, dove recita anche in ruoli di primo piano, sotto lo pseudonimo di \"Alex McBride\".\nDagli anni '90 ha intrapreso l'attivit\u00e0 di maestro d'armi, suo terreno abituale dato il passato da stuntman. Nel 2008 torna a ricoprire un ruolo importante come attore nell\u2019apprezzato noir \"Il solitario\" di Francesco Campanini."}
{"id": "2588213", "revid": "1718925", "url": "https://it.wikipedia.org/wiki?curid=2588213", "title": "Marc Dutroux", "text": "Biografia.\nFiglio di due insegnanti, a diciott'anni consegu\u00ec il diploma di elettricista. Sposatosi due anni dopo con Fran\u00e7oise, dalla quale ha due figli, nel 1983 ottiene la separazione e dopo qualche tempo si unisce a Mich\u00e8le Martin, che gli d\u00e0 due figli e una figlia.\nIl caso.\nNel corso di una decina di anni, tra il 1985 e il 1996, ha sequestrato e torturato 6 ragazze dagli 8 ai 19 anni, abusando sessualmente di tutte loro. Solo due delle sue vittime, Sabine Dardenne e Laetitia Delhez, di 12 e 14 anni, riuscirono a sopravvivere alle sevizie; An Marchal e Eefje Lambrecks, di 17 e 19 anni, vennero uccise, mentre Julie Lejeune e Melissa Russo, entrambe di 8 anni, furono lasciate morire di stenti. Si \u00e8 ipotizzato che facesse parte di una pi\u00f9 ampia rete di pedofili. Le uniche testimoni in vita, Sabine e Laetitia, hanno negato l\u2019esistenza di qualsiasi complice, confermando che durante la loro prigionia l\u2019unico aguzzino fu Dutroux.\nLa vicenda venne alla luce solo il 9 agosto 1996, con la sparizione di Laetitia dalla piscina dove si recava solitamente, grazie a un testimone che era riuscito a identificare un veicolo bianco che risulter\u00e0 poi intestato a Marc Dutroux. Il 12 agosto Dutroux e sua moglie Mich\u00e8le Martin vennero arrestati con le accuse di rapimento e pedofilia e il 15 agosto gli agenti ritrovarono Laetitia e Sabine (rapita il 28 maggio 1996) nella cantina dell'abitazione della coppia, sotto shock ma ancora vive.\nIl 17 agosto, nel giardino di un'altra abitazione di Dutroux, a Sars-la-Buissi\u00e8re, vennero ritrovate le salme di Julie e Melissa, scomparse il 24 giugno 1995. Venne individuato anche il corpo di Bernard Weinstein, gi\u00e0 condannato per pedofilia e presunto complice di Dutroux. Infine, in base alle indicazioni del \"mostro\", il 3 settembre furono recuperati dalla cantina di un'altra casa i resti delle prime vittime, An e Eefje.\nIl processo.\nDal 1\u00ba marzo 2004, Dutroux venne processato assieme all'ex moglie Michele Martin e ai presunti complici Michel Leli\u00e8vre e Michel Nihoul. Il 17 giugno successivo la giuria popolare lo riconobbe colpevole dei sequestri, delle violenze e degli omicidi delle sequestrate e di Bernard Weinstein; furono dichiarati colpevoli anche la Martin e Leli\u00e8vre, mentre Nihoul, considerato da molti il capo dell'organizzazione, fu assolto dall'accusa di complicit\u00e0. La successiva sentenza della corte d'assise di Arlon ha condannato Dutroux all'ergastolo, l'ex moglie a trent'anni, Leli\u00e8vre a venticinque e Nihoul a cinque anni per reati minori (associazione a delinquere e traffico di droga).\nIl 28 agosto 2012 la Corte di cassazione belga, respingendo i ricorsi presentati dai parenti delle vittime e dal procuratore generale di Mons, ha dato il via libera alla libert\u00e0 condizionata della Martin dopo aver trascorso in carcere sedici anni su trenta. La Martin sar\u00e0 obbligata a risiedere in un convento e non potr\u00e0 recarsi nelle province di Liegi e Limburgo, dove vivono le famiglie delle vittime.\nNell'ottobre 2019 \u00e8 stato concesso a Dutroux il diritto a una valutazione psichiatrica preliminare al deposito della domanda di libert\u00e0 condizionale. La perizia avrebbe dovuto svolgersi lo scorso maggio 2020 ma \u00e8 stata rinviata a causa del Covid-19.\nControversie.\nIl caso ha scatenato non poche polemiche tra l'opinione pubblica che accusava la classe politica, le forze di polizia e la giustizia del Belgio di incapacit\u00e0 e inadempienze. Lo sdegno dell'intera nazione si manifest\u00f2 nella \"marcia bianca\" del 20 ottobre 1996, in cui 350.000 persone sfilarono a Bruxelles in memoria delle vittime della pedofilia e per chiedere giustizia.\nQualcuno ipotizz\u00f2 che Dutroux e i suoi complici avessero goduto della protezione di esponenti politici e inquirenti, ma fu smentito il 17 febbraio 1998 da una commissione di inchiesta parlamentare. Dutroux era infatti da tempo noto per reati legati alla pedofilia: nel 1985 era stato arrestato per sequestro e violenza su cinque adolescenti e, condannato a tredici anni e mezzo nel 1989, gli era stata concessa la libert\u00e0 condizionata nel 1992. Anche la moglie Mich\u00e8le Martin era stata fermata e condannata a tre anni per complicit\u00e0 di sequestro.\nIl 23 aprile 1998 Dutroux riusc\u00ec a fuggire dal palazzo di giustizia di Neufchateau: dopo aver bloccato una guardia impossessandosi della sua arma, si impadron\u00ec di un'auto dirigendosi verso Arlon; venne arrestato qualche ora dopo da una guardia forestale. L'indomani mattina, re Alberto II accettava le dimissioni dei ministri della Giustizia e degli Interni, Stefaan De Clerck e Johan Vande Lanotte.\nIl 15 gennaio 1998 Poul Marchal, padre di An, fond\u00f2 il Partito della Nuova Politica per portare in Belgio \u00abquei cambiamenti che le formazioni tradizionali non sono riusciti a realizzare\u00bb puntando \u00aba lottare contro la corruzione e il razzismo\u00bb."}
{"id": "2588223", "revid": "1522738", "url": "https://it.wikipedia.org/wiki?curid=2588223", "title": "Episodi di Bayside School (quarta stagione)", "text": "La quarta stagione del telefilm \"Bayside School\" \u00e8 andata in onda nella NBC negli USA dal 12 settembre 1992 al 22 maggio 1993. In Italia la serie \u00e8 stata trasmessa dal canale privato Italia 1. Mentre la messa in onda originale americana \u00e8 stata soggetta a stravolgimenti totalmente arbitrari da parte della NBC (ragion per cui le quattro stagioni ufficiali non rispecchiano l'ordine cronologico della serie stessa), per le repliche e per i passaggi televisivi internazionali, le varie emittenti hanno ripristinato l'ordine corretto originale. Dal momento che in Italia, le quattro stagioni sono state trasmesse senza soluzione di continuit\u00e0, l'ordine cronologico delle puntate non rispecchia quello della messa in onda originale."}
{"id": "2588229", "revid": "27012493", "url": "https://it.wikipedia.org/wiki?curid=2588229", "title": "Ipermercati", "text": ""}
{"id": "2588233", "revid": "287204", "url": "https://it.wikipedia.org/wiki?curid=2588233", "title": "Dehradun Cantonment", "text": "Dehradun Cantonment \u00e8 una suddivisione dell'India, classificata come \"cantonment board\", di 30.102 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 20' 57 N e 78\u00b0 01' 54 E.\nSociet\u00e0.\nEvoluzione demografica.\nAl censimento del 2001 la popolazione di Dehradun Cantonment assommava a 30.102 persone, delle quali 15.590 maschi e 14.512 femmine. I bambini di et\u00e0 inferiore o uguale ai sei anni assommavano a 3.131, dei quali 1.706 maschi e 1.425 femmine. Infine, coloro che erano in grado di saper almeno leggere e scrivere erano 23.770, dei quali 12.813 maschi e 10.957 femmine."}
{"id": "2588234", "revid": "224230", "url": "https://it.wikipedia.org/wiki?curid=2588234", "title": "Owen D. Young", "text": "Biografia.\nYoung presiedette la commissione di discussione del piano che porta il suo nome, che fu discusso nella seconda met\u00e0 del 1929 e adottato nel gennaio 1930.\nSecondo l'esperto, la Germania avrebbe dovuto pagare le riparazioni di guerra per altri 59 anni. Tuttavia, quando il piano da lui discusso entr\u00f2 in vigore, in tutta Europa si stavano manifestando gli effetti della crisi finanziaria.\nA Young si deve anche la creazione nel 1919 della Radio Corporation of America."}
{"id": "2588236", "revid": "287204", "url": "https://it.wikipedia.org/wiki?curid=2588236", "title": "Dhandera", "text": " \nDhandera \u00e8 una suddivisione dell'India, classificata come \"census town\", di 15.297 abitanti, situata nel distretto di Haridwar, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 50' 26 N e 77\u00b0 53' 34 E.\nSociet\u00e0.\nEvoluzione demografica.\nAl censimento del 2001 la popolazione di Dhandera assommava a 15.297 persone, delle quali 7.984 maschi e 7.313 femmine. I bambini di et\u00e0 inferiore o uguale ai sei anni assommavano a 2.465, dei quali 1.373 maschi e 1.092 femmine. Infine, coloro che erano in grado di saper almeno leggere e scrivere erano 8.434, dei quali 4.939 maschi e 3.495 femmine."}
{"id": "2588238", "revid": "1762651", "url": "https://it.wikipedia.org/wiki?curid=2588238", "title": "Veit Harlan", "text": "Biografia.\nDopo aver studiato sotto la guida di Max Reinhardt, fa la sua prima apparizione sulle scene nel 1915 e, dopo la prima guerra mondiale, si trasferisce per lavoro a Berlino. Nel 1922 sposa l'attrice e cantante di cabaret ebrea Dora Gerson; la coppia divorzia nel 1924. L'ex moglie in seguito scomparir\u00e0 ad Auschwitz, insieme alla propria famiglia. Nel 1929 sposa l'attrice austriaca Hilde K\u00f6rber, con la quale ha tre figli - tra i quali Thomas Harlan - ma divorzia di nuovo, per motivi politici correlati all'influenza che ha su di lui il nazionalsocialismo. Alla fine si sposa per la terza volta: con l'attrice svedese Kristina S\u00f6derbaum, per la quale scrive numerosi ruoli, contribuendo ad aumentarne la popolarit\u00e0.\nNel corso della prima met\u00e0 degli anni '30 Harlan interpreta vari ruoli in film di Ucicky ed altri noti cineasti tedeschi, e a partire dal 1935 si dedica esclusivamente alla realizzazione cinematografica, spesso con opere antisemite che ricevono larghi elogi da Joseph Goebbels e lo impongono anche all'estero. Il suo film ideologicamente pi\u00f9 noto \u00e8 \"S\u00fcss l'ebreo\", realizzato in Germania e Austria e tra i maggiori sforzi di propaganda cinematografica del III Reich. Nel 1943 riceve i premi pi\u00f9 importanti assegnati dall'UFA. Secondo il critico cinematografico Karsten Witte, che soprannomin\u00f2 Harlan \u00abil fascista barocco\u00bb, Harlan \u00abrealizz\u00f2 i pi\u00f9 fragorosi, colorati e costosi film della storia del Terzo Reich\u00bb.\nAl termine della guerra Harlan \u00e8 accusato di aver fatto parte attiva del movimento antisemita e di collaborazionismo con i nazisti; il regista riesce tuttavia a difendersi con successo, sostenendo che i suoi superiori avevano pesantemente interferito nel suo lavoro.\nNel 1951 Harlan cita in giudizio, a sua volta, il politico amburghese Erich L\u00fcth per aver pubblicamente promosso il boicottaggio di un film da lui realizzato dopo la fine della guerra. Harlan vince in primo grado la causa, ma la Corte costituzionale federale tedesca ribalta la decisione sostenendo che il regista ha violato la libert\u00e0 di espressione di L\u00fcth. Harlan muore nel 1964, mentre si trova in vacanza con la moglie nell'isola di Capri.\nDiscendenza.\nSuo figlio Thomas Harlan (1929-2010), nato dal matrimonio con Hilde K\u00f6rber, fu uno scrittore e cineasta di sinistra molto impegnato politicamente. Collabor\u00f2 con l'editore italiano Giangiacomo Feltrinelli, si un\u00ec a Lotta Continua e fece parte del movimento di resistenza contro il dittatore cileno Augusto Pinochet. Fu amico di Klaus Kinski con il quale, nel 1952, aveva fatto un viaggio in Israele. Durante la rivoluzione dei garofani portoghese che cancell\u00f2 la dittatura di Salazar, Harlan gir\u00f2 il documentario \"Torre Bela\", presentato sia al Festival di Cannes sia alla Mostra del cinema di Venezia, oltre che ad altri festival.\nNel 1958, la nipote di Harlan, Christiane Susanne Harlan, spos\u00f2 il regista Stanley Kubrick, che era di origine ebraica. Compare come attrice con il nome di \"Susanne Christian\" in \"Orizzonti di gloria\", durante le cui riprese aveva incontrato il celebre artista."}
{"id": "2588239", "revid": "287204", "url": "https://it.wikipedia.org/wiki?curid=2588239", "title": "Dharchula Dehat", "text": " \nDharchula Dehat \u00e8 una suddivisione dell'India, classificata come \"census town\", di 3.738 abitanti, situata nel distretto di Pithoragarh, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 52' 46 N e 80\u00b0 32' 07 E.\nSociet\u00e0.\nEvoluzione demografica.\nAl censimento del 2001 la popolazione di Dharchula Dehat assommava a 3.738 persone, delle quali 1.897 maschi e 1.841 femmine. I bambini di et\u00e0 inferiore o uguale ai sei anni assommavano a 653, dei quali 347 maschi e 306 femmine. Infine, coloro che erano in grado di saper almeno leggere e scrivere erano 2.394, dei quali 1.402 maschi e 992 femmine."}
{"id": "2588243", "revid": "287204", "url": "https://it.wikipedia.org/wiki?curid=2588243", "title": "Dineshpur", "text": " \nDineshpur \u00e8 una suddivisione dell'India, classificata come \"nagar panchayat\", di 8.856 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 58' 53 N e 79\u00b0 23' 43 E.\nSociet\u00e0.\nEvoluzione demografica.\nAl censimento del 2001 la popolazione di Dineshpur assommava a 8.856 persone, delle quali 4.597 maschi e 4.259 femmine. I bambini di et\u00e0 inferiore o uguale ai sei anni assommavano a 1.523, dei quali 797 maschi e 726 femmine. Infine, coloro che erano in grado di saper almeno leggere e scrivere erano 5.004, dei quali 2.972 maschi e 2.032 femmine."}
{"id": "2588244", "revid": "767487", "url": "https://it.wikipedia.org/wiki?curid=2588244", "title": "Webbie", "text": ""}
{"id": "2588257", "revid": "19580", "url": "https://it.wikipedia.org/wiki?curid=2588257", "title": "Lingua Norn", "text": ""}
{"id": "2588258", "revid": "767487", "url": "https://it.wikipedia.org/wiki?curid=2588258", "title": "Georg Schurhammer", "text": "\u00c8 noto per una biografia su San Francesco Saverio, completata nel 1963.\nBiografia.\nNel 1903 si un\u00ec ai Gesuiti e poco dopo inizi\u00f2 il suo lavoro di missionario in Estremo Oriente. \nNel 1933, a Roma, pubblic\u00f2 \"Una ipotesi sulla fine di Antonio Pigafetta\", con spunti interessanti sugli ultimi anni della vita del navigatore italiano, celebre per la sua \"Relazione\" sulla spedizione di Ferdinando Magellano intorno al mondo."}
{"id": "2588263", "revid": "767487", "url": "https://it.wikipedia.org/wiki?curid=2588263", "title": "City of Ghosts", "text": "City of Ghosts \u00e8 un film del 2002 diretto da Matt Dillon, interpretato dallo stesso Dillon e James Caan.\nTrama.\nIndagato per una truffa assicurativa finita male, il giovane truffatore newyorkese Jimmy Cremmins scappa dagli Stati Uniti e trova rifugio in Cambogia, sulle tracce del suo maestro Marvin che \u00e8 fuggito via portando con s\u00e9 il bottino."}
{"id": "2588266", "revid": "1305772", "url": "https://it.wikipedia.org/wiki?curid=2588266", "title": "Sant'Eutichio", "text": "Con il nome di Sant'Eutichio si identificano:"}
{"id": "2588270", "revid": "1522738", "url": "https://it.wikipedia.org/wiki?curid=2588270", "title": "Ammiraglio della Flotta dell'Unione Sovietica", "text": ""}
{"id": "2588271", "revid": "1442080", "url": "https://it.wikipedia.org/wiki?curid=2588271", "title": "Khoren I", "text": "Successore di Zareh I, l'anno stesso della sua elezione, il nuovo Catholicos incontra Vazken I, Catholicos di Echmiadzin. A causa del suo precario stato di salute, nel 1977 Karekin II venne eletto Catholicos Coadiutore.\nNel maggio 1967 fu protagonista di un'importante visita a Roma, dove incontr\u00f2 papa Paolo VI\nMor\u00ec ad Antelias, nel febbraio del 1983."}
{"id": "2588273", "revid": "709565", "url": "https://it.wikipedia.org/wiki?curid=2588273", "title": "Episodi di Cashmere Mafia", "text": "Questa voce contiene riassunti, dettagli e crediti dei registi e degli sceneggiatori della prima e unica stagione della serie televisiva statunitense \"Cashmere Mafia\".\nNegli Stati Uniti d'America, paese d'origine della serie, \u00e8 andata in onda dal 6 gennaio al 20 febbraio 2008 sul network ABC, mentre in Italia \u00e8 stata trasmessa dal 4 al 25 marzo 2009 su Mya e in chiaro dal 19 settembre al 31 ottobre 2009 su Canale 5. Dal 22 novembre 2010 \u00e8 in onda sul canale La5.\n\"La proposta\".\nTrama.\nVengono presentate le protagoniste: Mia, Juliet, Caitlin, e Zoe. Quattro amiche fin dai tempi dell'Universit\u00e0 che vivono a Manhattan, New York, dove si destreggiano tra lavoro, crisi familiari, relazioni sentimentali e rivali. Mia accetta la proposta di matrimonio di Jack, ma a breve si ritrover\u00e0 in competizione con lui per il posto di Publisher alla Barnstead Media Group. Juliet scopre che il marito la tradisce con una ex compagna di studi, Cilla Grey. Zoe \u00e8 divisa tra la ricerca di una nuova tata, l'andamento familiare ed il lavoro. Caitlin mette in discussione i suoi gusti sessuali, trovandosi attratta da Alicia, la responsabile di un'agenzia.\n\"La rivelazione\".\nTrama.\nCaitlin con l'aiuto di alcuni collaboratori rende Juliet da glaciale rossa a donna seducente per un incontro passionale con un ex compagno di studi, Bobby Walsh, organizzato per far ingelosire il marito. Mia, poco dopo aver ottenuto il ruolo di publisher, ha l'ordine da parte di Clive, il suo capo, di licenziare il suo mentore, Grant Normandy. Zoe, sempre combattuta tra il lavoro e la gestione della famiglia, ha a che fare con una madre della scuola dei suoi figli, che, oltre a voler metterglieli contro, cerca di fare avances a suo marito Eric, ma riesce a ripagarla con una piccola vendetta. Caitlin stupisce il suo gruppo di amiche, annunciando che lei ed Alicia si frequentano.\n\"Proposta pericolosa\".\nTrama.\nJuliet \u00e8 combattuta tra i suoi sentimenti per Davis e per il suo compagno di scuola Bobby. Mia, nel frattempo, discute con Todd, l'editore assunto dal suo ex, Jack, per il rilancio della sua rivista \"Modern Man\". Zoe scopre la relazione extra-coniugale tra il suo socio, Clayton, ed una giovane analista, Katherine, che rischia di compromettere gli affari della societ\u00e0. Cerca, quindi, di convincerlo a cambiarle reparto, ma, alla fine, lui la nomina socia. Caitlin, sempre confusa sulla sua sessualit\u00e0 e messa in ridicolo da un articolo apparso sul blog dell'avversaria delle Cashmere Mafia, Cilla Grey, evita involontariamente Alicia.\n\"Il decisionista\".\nTrama.\nAlicia e Caitlin si recano insieme in un locale per un addio al nubilato lesbico e qui la bionda protagonista scopre di poter essere ancora attratta dagli uomini, nello specifico da uno sconosciuto, Sam. I genitori di Mia le organizzano un appuntamento al buio con un rinomato neurochirurgo asiatico, Jason Chung, con cui si trova bene, ma che non la richiama e ci\u00f2 le crea amarezza. Sar\u00e0 lei a chiamarlo, per chiedergli di accompagnarla ad una cena a cui parteciper\u00e0 il suo ex con la sua nuova fidanzata, per farlo ingelosire. Alla fine per\u00f2 i due passeranno una bella serata e decidono di vedersi ancora. Zoe, esclusa volontariamente da una riunione importante da Katherine e Clayton, riuscir\u00e0 a rivalersi dimostrando la loro impreparazione ed ottenendo un meeting privato con il cliente. Juliet, per il bene della sua famiglia, cerca di credere a Davis, ma lo scopre nuovamente con Cilla Grey.\nQuesta volta, per\u00f2, l'incontro non \u00e8 per tradimento e la rossa protagonista scopre che il marito, oltre ad averla tradita, non se la cava molto bene con gli affari.\n\"Resta con me\".\nTrama.\nZoe ed Eric cercano il modo di festeggiare il loro decimo anniversario di matrimonio, mentre lei \u00e8 a Southampton per un viaggio di lavoro ed incontra un affascinante collega, e lui cerca di districarsi dai suoi impegni di architetto per raggiungerla. Nel mentre, a Manhattan Juliet e Davis, con il matrimonio giunto oramai alla fine, scoprono su internet una foto provocante di Emily, la loro figlia adolescente, e si rendono conto di quanto sia confusa e stia soffrendo in quel momento. Alicia, rivelando a Caitlin di essere incinta, la manda in crisi e la spinge tra le braccia dell'uomo incontrato al locale, Sam. Oltre alla crescente pressione al lavoro, Mia \u00e8 ansiosa per la sua nuova relazione con Jason. Zoe ed Eric assumono un uomo come baby sitter, Adam, un affascinante uomo, che diventer\u00e0 una tentazione per la protagonista.\n\"Il tuo, il mio e il suo\".\nTrama.\nMia e Caitlin irrompono nell'appartamento di Jack, per cercare un video sexy girato insieme a lui. Entrambi cercando di nascondere i sentimenti che provano ancora l'una per l'altro. Quando Caitlin inizia ad accettare l'idea di diventare madre, si scontra con una ex di Alica, Olivia, che la reputa un cattivo modello per il nascituro. Zoe sta lottando per concludere un affare molto ingente, ma i suoi sforzi non apprezzati, la spingono a cambiare drasticamente la sua vita, licenziandosi. La sgradevole battaglia tra Juliet e Davis per stabilire le propriet\u00e0 e gli averi, li porter\u00e0 a distruggersi emotivamente a vicenda.\n\"Cane mangia cane\".\nTrama.\nUn affascinante multi-miliardario persegue Juliet, sia personalmente che professionalmente, nel tentativo di prendere il suo posto nella sua compagnia. Il lavoro di Caitlin \u00e8 sul filo del rasoio, a causa della forte pressione che la sua boss, Lily Parrish, le fa, per produrre una grande pubblicit\u00e0 per la \"Settimana della moda\". Mia si innamora di un cane, ma le verr\u00e0 negata l'adozione, visto che non ha superato il test di affido. Nel mentre, inizia ad avere dei dubbi sulla sua relazione con Jason. Zoe, oramai disoccupata e casalinga, cerca di mettere la stessa grinta che metteva nei suoi affari di lavoro, nella conduzione familiare."}
{"id": "2588275", "revid": "1305772", "url": "https://it.wikipedia.org/wiki?curid=2588275", "title": "Loaded (videogioco)", "text": "Loaded (Conosciuto anche come Blood Factory in Giappone) \u00e8 un videogioco sviluppato da Gremlin Interactive e pubblicato da Interplay Entertainment su piattaforme Playstation 1 e Sega Saturn. Il gioco prende spunto dai fumetti DC comics e Vertigo Comics, perch\u00e9 il creatore dei fumetti \u00e8 un disegnatore DC comics\nGioco.\nIl gioco \u00e8 ambientato nel lontano futuro, l'obiettivo di gioco \u00e8 riuscire ad evadere da questa prigione molto protetta con tecnologie avanzatissime. Per procedere di livello in livello bisogna trovare delle carte che ci permetteranno di passare ai livelli successivi. I 15 labirinti che formano il gioco sono pieni di nemici di vario tipo che il giocatore pu\u00f2 eliminare servendosi dell'arma primaria del personaggio scelto, arma a munizione infinite, o delle bombe extra, in numero limitato. L'arma primaria pu\u00f2 essere migliorata raccogliendo potenziamenti che durano per un limitato numero di colpi. Esiste anche un sequel chiamato re-loaded, che riprende quasi interamente le dinamiche di gioco, incrementando per\u00f2 la lunghezza dei livelli, aggiungendo due nuovi personaggi e rimuovendone due di loaded e migliorando la grafica. Nonostante ci\u00f2, il gioco venne accolto negativamente a causa della ripetitivit\u00e0 eccessiva e della troppa difficolt\u00e0 della versione ps1. \nPersonaggi.\nMamma.\nIl pi\u00f9 grande personaggio nel gioco, un vero gigante, il vero nome di Mamma \u00e8 ignoto. Il personaggio \u00e8 riconoscibile poich\u00e9 porta sempre un pannolino, un cappellino da bambino e delle pantofole a forma di coniglietto. Le guardie e prigionieri del pianeta-prigione di Raulf, sono comunque tutti terrorizzati da lui, soprattutto a causa del suo super abbraccio, che lui scambia per un gesto d'amicizia anche se finisce sempre con lo stritolare i malcapitati anche se poi crede che i corpi schiacciati siano addormentati. Mamma fu abbandonato nel porto-stella. L'unica parola che lui conosce e l'unica che gli d\u00e0 coraggio \u00e8 la parola \"MAMMA!\". Evidentemente lui la perse, \u00e8 un personaggio molto ingenuo. Come Arma usa uno stura scarichi.\nFwank.\nRappresentato sulla copertina del gioco, Fwank \u00e8 un individuo dalla mente completamente folle, infatti ha una spiccata propensione all'omicidio e le uniche cose cui \u00e8 morbosamente attaccato sono la sua arma e i suoi orascchiotti, soprattutto quello chiamato Percy. Ha seri problemi pronuncia ,infatti dice \"howse\" invece di \"house\"e definisce \"pwobation officer\" il suo garante della libert\u00e0 condizionata, da lui assassinato. Indossa una maschera da clown dai colori vivaci.\nBounca.\nNon completamente grande come Mamma, lui ha passato la sua vita adulta come una guardia di sicurezza, guardia del corpo personale. Perse due volte la mascella pi\u00f9 bassa contro un mostro alieno grande come lui che stava tentando di entrare in una via d'accesso; Bounca vinse la lotta, ma perse la mascella e che sostitu\u00ec con una mascella di ferro seghettata. La sua arma \u00e8 un Lanciatore Missile e la sua bomba \u00e8 il Missile di Frag, uno scoppio di granata.\nVox.\nL'unica donna nel gioco, Vox \u00e8 un'ingegnere del suono spesso la chiamano \"La Sirena\" a causa della sua bellezza mescolata l la lingua estremamente acuta, e presenta in generale un'espressione sexy. La sua apparecchiatura radio \u00e8 stata sviluppata con l'aiuto dei Monaci di Gabbist. L'apparecchiatura sulla quale loro hanno collaborato va attraverso la sua schiena e ha un numero di channelling di microfoni e di \"Rapmaster\" a lui e una rapida espansione microfoni sulla sua visiera. La sua arma \u00e8 appunto questa macchina che le permette di sparare cariche elettriche.\nButch.\nUn travestito che porta i vestiti da donna in combattimento. L'arma favorita da Buch \u00e8 un lanciafiamme chiamato la \"Regina Fiammeggiante\", e la sua bomba \u00e8 l'Anello Esplosivo, la liberazione di palle infuocate in tutte le direzioni all'interno del raggio. Questo attacco pu\u00f2 viaggiare attraverso muri e porte.\nCap'n Hands.\nUn pirata con grandi mani ed avambracci, e un cappello da cowboy. Un pirata che stava operando nei Caraibi durante l'Et\u00e0 D'oro della Pirateria dei tardi 1600s, o anche un cowboy del Vecchio Ovest americano dei 1800s. Sul fine recentemente, prima che lui fu catturato dalle autorit\u00e0, le Mani di Cap'n era un leader del \"Cirates\" temuto e disprezz\u00f2, un gruppo di pirati spaziali cibernetici e migliorati. Solamente la testa \u00e8 1 parte originale del suo corpo e che marcio al centro. Come arma usa 2 pistole."}
{"id": "2588278", "revid": "1005847", "url": "https://it.wikipedia.org/wiki?curid=2588278", "title": "Greatest Hits Volume II (&quot;Weird Al&quot; Yankovic)", "text": "Greatest Hits Volume II \u00e8 una raccolta delle canzoni di \"Weird Al\" Yankovic che include le sue pi\u00f9 conosciute canzoni non incluse in \"\"Weird Al\" Yankovic's Greatest Hits\", pi\u00f9 il singolo inedito \"Headline News\"."}
{"id": "2588280", "revid": "357043", "url": "https://it.wikipedia.org/wiki?curid=2588280", "title": "Esondazioni", "text": ""}
{"id": "2588289", "revid": "123445203", "url": "https://it.wikipedia.org/wiki?curid=2588289", "title": "Iveco Turbostar", "text": "TurboStar \u00e8 un autocarro e trattore stradale prodotto da Iveco a partire dal 1984, destinato al trasporto pesante di merci.\nCaratteristiche.\nPresentato come erede della precedente serie Iveco Turbo, venne venduto inizialmente nelle versioni \"190-33\" e \"190-42\" che si differenziavano per il propulsore: 6 cilindri in linea di 13.798 cm\u00b3 sovralimentato con intercooler con potenza di 330 cv per il primo, 8 cilindri a V turbo (senza intercooler) da 17.174\u00a0cm\u00b3 e 420 cv per il secondo; entrambe le versioni equipaggiabili a scelta con cambi meccanici o ZF ECOSPLIT a 16 marce sincronizzate o Fuller a 13 marce a innesto rapido. \nOttenne delle buone recensioni nelle prove effettuate dalle riviste del settore come \"TuttoTrasporti\", che lo collaud\u00f2 nel febbraio 1985, rimarcando le caratteristiche positive del propulsore e la nuova impostazione della cabina con un maggiore comfort rispetto alla serie precedente.\nNel 1987 la serie minore venne sostituita dalla \"190-36\" con il propulsore potenziato a 360 cv e ulteriormente nel 1990 a 377 cv (mantenendo la denominazione \"-36\"), seguito nel 1989 dalla versione \"190-48\" turbo intercooler da 480 cv con cambio ZF. Di quest'ultima ci fu una versione denominata \"special\" dotata di un allestimento esterno che comprendeva carenature, minigonne e spoiler. Tutta la serie venne poi sostituita dall'Iveco Eurostar presentato nel 1993.\nEssendo stato prodotto in pi\u00f9 di 50.000 esemplari, \u00e8 stato uno degli autocarri Iveco pi\u00f9 venduti in italia"}
{"id": "2588292", "revid": "15428", "url": "https://it.wikipedia.org/wiki?curid=2588292", "title": "Filippo d'Agli\u00e8", "text": ""}
{"id": "2588294", "revid": "126257", "url": "https://it.wikipedia.org/wiki?curid=2588294", "title": "Quadrante (astronomia)", "text": "Il quadrante \u00e8 uno strumento di misura che pu\u00f2 essere utilizzato per misurare l'altezza angolare di un corpo celeste rispetto alla linea dell'orizzonte. Esso ha una forma di quarto di cerchio, e da ci\u00f2 trae il nome, permette quindi per misurare il valore di un angolo da 0 a 90\u00b0.\nTale strumento serviva di supporto specialmente alla navigazione.\nIl quadrante si distingue in due tipi:\nStoria.\nL'origine viene fatta risalire ai Caldei ed ai Babilonesi. Tolomeo nel II secolo d.C. conosceva gi\u00e0 questo strumento, ma prima di lui ne avevano fatto uso Ipparco di Nicea ed Eratostene. Nell'antichit\u00e0 era molto simile ad una sfera armillare; successivamente (VIII e IX secolo d.C.) gli arabi ne fecero derivare l'astrolabio \"piano\", che fu usato fino all'inizio del Settecento. Cristoforo Colombo lo adoper\u00f2 durante la prima attraversata verso le Indie.\nAnticamente il quadrante era uno strumento fondamentale per gli astronomi, fino all'invenzione del telescopio; aveva diverse dimensioni, alcune erano enormi per fare in modo di dare letture di misurazioni pi\u00f9 precise, occupavano intere stanze appositamente costruite.\nAnche per i naviganti era uno strumento indispensabile, con il quale, misuravano l'altezza degli astri e potevano di conseguenza fare il punto del luogo in cui si trovavano. Ancora oggi viene usato, anche se con moderne trasformazioni \u00e8 diventato uno strumento ottico di grande precisione (sestante).\nPrincipio di funzionamento.\nSe noi con l'occhio puntiamo, attraverso i mirini della struttura, una stella, (\"quadrante mobile\"), o il Sole; possiamo leggere il valore dell'angolo verticale (\"altezza astronomica\") che il filo a piombo indica nella parte curva del settore contrassegnata da una gradazione da 0\u00b0 a 90\u00b0.\nDeterminazione della latitudine di un luogo.\nSe vogliamo provare a misurare la latitudine della nostra citt\u00e0 dobbiamo prendere il quadrante e misurare l'altezza della Stella Polare dall'orizzonte che \u00e8 identica alla distanza tra l'equatore e la posizione dell'osservatore; quello che leggeremo sar\u00e0 anche la latitudine del luogo.\nSe invece osservassimo l'altezza del Sole a mezzogiorno il valore della \"latitudine\" dovr\u00e0 essere cos\u00ec calcolato:\nLat = 90\u00b0 - altezza + declinazione del Sole\ndove il valore della declinazione \u00e8 riportato su una scala calendariale in modo da sapere in ogni momento quanto vale.\nIl quadrante come orologio solare.\nSe si misura l'altezza massima del Sole e la declinazione si pu\u00f2 conoscere la \"latitudine\", misurandola invece in qualsiasi momento della giornata si pu\u00f2 conoscere l'ora; il quadrante diventa un orologio solare.\nManipolando l'altezza del Sole misurata in modo da trasformare l'angolo letto sul quadrante in ora solare si potrebbe trasformare la gradazione 0\u00b0-90\u00b0 in modo da leggere direttamente l'ora. Non \u00e8 cosa semplice perch\u00e9 c'\u00e8 da considerare l'altezza del Sole-ora locale che \u00e8 variabile nel corso sia della giornata che dell'anno e dipende inoltre dalla latitudine dell'osservatore; si pu\u00f2 trasformare la scala delle letture delle ore in un reticolo di linee curve, ma per quanto riguarda la latitudine lo strumento costruito pu\u00f2 essere valido solo per quella considerata.\nEsiste una formula che associa l'altezza del Sole con l'ora:\ncos(P)= formula_1\nh= altezza del Sole\nP= Angolo al Polo che ci indica il valore in gradi di quanto il Sole, mentre avviene la misurazione, dista dal meridiano geografico.\nVariet\u00e0 di quadranti.\nQuadrante astrolabico.\n\u00c8 lo strumento le cui incisioni indicano le proiezioni delle coordinate celesti, in particolare la declinazione del Sole e i circoli meridiani, su un piano orizzontale.\nQuadrante nautico.\nA questa categoria appartengono quelli di tipo goniometrico, i quadranti a 90\u00b0, gli ottanti a 45\u00b0 e sestanti a 60\u00b0;\ndestinati alla misura delle altezze degli astri durante la navigazione.\nQuadrante orario.\n\u00c8 quel tipo di quadrante che sulla faccia reca le linee orarie calcolate per una determinata latitudine.\nQuadrante per il calcolo della longitudine.\nIn questo tipo di strumento vengono riprodotti in proiezione ortografica i circoli paralleli di un emisfero. Serviva anche per misurare le distanze lunari o della Luna dal Sole, dai pianeti e dalle principali stelle.\nQuadrante solare.\nAltro nome che definisce l'orologio solare.\nQuadrante zodiacale.\nNello strumento vengono incise le indicazioni utili per le pratiche astrologiche, come i segni zodiacali."}
{"id": "2588296", "revid": "1305772", "url": "https://it.wikipedia.org/wiki?curid=2588296", "title": "Stazione di Reggio Calabria", "text": ""}
{"id": "2588297", "revid": "716642", "url": "https://it.wikipedia.org/wiki?curid=2588297", "title": "Athl\u012btikos Omilos Kavala", "text": "L'Athl\u012btikos Omilos Kavala (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039a\u03b1\u03b2\u03ac\u03bb\u03b1) \u00e8 una societ\u00e0 calcistica greca di Kavala. Milita nella Souper Ligka Ellada 2, la seconda serie del campionato greco di calcio."}
{"id": "2588310", "revid": "1305772", "url": "https://it.wikipedia.org/wiki?curid=2588310", "title": "Stazione di Catania", "text": "Stazione di Catania pu\u00f2 riferirsi a una delle diverse stazioni ferroviarie di Catania:"}
{"id": "2588312", "revid": "125047213", "url": "https://it.wikipedia.org/wiki?curid=2588312", "title": "Sindrome del dente incrinato", "text": "La sindrome del dente incrinato \u00e8 caratterizzata dalla percezione, da parte del dente, della sensibilit\u00e0 a stimoli caldi (sintomo tipico della pulpite), al freddo (tipico dell'ipersensibilit\u00e0 dentinale), e alla pressione (dolore improvviso e intenso durante la masticazione).\nEziologia.\n\u00c8 causata da incrinature coinvolgenti lo smalto e la dentina, con eventuale estensione pulpare, che genera la stimolazione fibre nervose durante, ad esempio, la masticazione.\n\u00c8 pi\u00f9 frequente sui molari e pu\u00f2 essere conseguenza di un traumatismo masticatorio causato, ad esempio, da un pallino da caccia accidentalmente presente nella pietanza o un nocciolo di oliva.\nDiagnosi.\nUn rullo di cotone, fatto mordere da una coppia di denti antagonisti alla volta, sollecitando le micro-incrinature, pu\u00f2 aiutare nel localizzare il dente responsabile (essendo i dolori di origine pulpare diffusi e non localizzabili). Pu\u00f2 aiutare nella diagnosi l'uso di coloranti specifici.\nTrattamento.\nUna volta identificata l'incrinatura \u00e8 necessario valutarne l'estensione. Molto spesso \u00e8 necessario ricorrere alla devitalizzazione.\nPrognosi.\nNel tempo le incrinazioni possono estendersi, trasformarsi in fratture e destinare l'elemento all'estrazione definitiva."}
{"id": "2588315", "revid": "767487", "url": "https://it.wikipedia.org/wiki?curid=2588315", "title": "The TV Album", "text": "The TV Album \u00e8 una raccolta del cantante \"Weird Al\" Yankovic, pubblicata il 7 novembre 1995."}
{"id": "2588326", "revid": "1005847", "url": "https://it.wikipedia.org/wiki?curid=2588326", "title": "Bad Hair Day", "text": "Bad Hair Day \u00e8 il nono album del cantante statunitense \"Weird Al\" Yankovic edito nel 1996."}
{"id": "2588330", "revid": "125701182", "url": "https://it.wikipedia.org/wiki?curid=2588330", "title": "A Serious Man", "text": "A Serious Man \u00e8 un film del 2009 scritto, diretto e prodotto dai fratelli Coen. Il film \u00e8 preceduto da un racconto yiddish scritto dai registi, che hanno deciso di inserire come introduzione al mondo ebraico.\nTrama.\nMinnesota, 1967. A St. Louis Park, vive il tranquillo ed ordinario Larry Gopnik. Larry \u00e8 un professore di fisica in attesa di una cattedra all'Universit\u00e0 del Midwest, sta attraversando un periodo esistenzialmente difficile: la moglie Judith vuole un divorzio rituale, per potersi risposare nella fede con l'amico di famiglia Sy Ableman e lo manda a vivere in un motel; il fratello disoccupato Arthur vive sul suo divano; il figlio Danny fuma spinelli, mentre \u00e8 in procinto di festeggiare il suo Bar mitzvah; la figlia Sarah, invece, gli ruba i soldi dal portafoglio, per farsi fare un intervento di rinoplastica. A complicargli ancor di pi\u00f9 l'esistenza, ci si mette uno studente coreano, che prima tenta di corromperlo e poi minaccia di denunciarlo per diffamazione. Inoltre la sua affascinante e provocante vicina di casa lo turba prendendo il sole nuda in giardino. Per trovare una stabilit\u00e0 esistenziale ed emotiva, Larry chiede consiglio a tre rabbini diversi, tentando inutilmente di risolvere i suoi problemi e trovare risposta all'accanimento di Dio verso di lui che \u00e8 sempre stato un uomo serio.\nCaratteristiche dell'opera.\nIl film \u00e8 ricco di riferimenti biblici, a cominciare dal protagonista, le cui vicende riecheggiano evidentemente quelle di Giobbe, la cui fede \u00e8 messa a dura prova. Dalla regia viene inoltre vistosamente ricercata un'insistenza sulle caratteristiche fisionomiche degli attori, pressoch\u00e9 tutti dotati di volti caricaturali, enfatizzati da frequenti primi piani, inquadrature sghembe o non completamente a fuoco.\nIl film \u00e8 caratterizzato da una nota sospesa tra il beffardo e il nichilismo dolente che a pi\u00f9 riprese pare trarre ispirazione da \"Crimini e misfatti\" di Woody Allen: in entrambi il non senso morale della vita si accompagna a una rappresentazione beffarda delle figure del sapiente (nel film di Woody Allen il filosofo del senso della vita si suicida, qui il vecchissimo rabbino cita, quando dovrebbe fornire un solenne ammaestramento biblico, una canzone dei Jefferson Airplane, storpiandola). Come in \"Radio Days\" dello stesso Allen i fratelli Coen rappresentano in questo film la loro adolescenza, l'ambiente familiare, scolastico, religioso della comunit\u00e0 ebraica americana di Minneapolis dove sono nati e cresciuti.\nAlcune inquadrature nel cortile del Motel Jolly Roger ricordano quelle analoghe in \"Non \u00e8 un paese per vecchi\", altro film dei fratelli Coen.\nDistribuzione.\nDopo essere stato presentato al Toronto International Film Festival il 12 settembre 2009, il film \u00e8 stato distribuito negli Stati Uniti il 2 ottobre. In Italia, il film \u00e8 stato presentato fuori concorso al Festival Internazionale del Film di Roma 2009 e successivamente distribuito nelle sale da Medusa Film a partire dal 4 dicembre 2009.\nColonna sonora.\nLa colonna sonora del film \u00e8 stata pubblicata il 3 novembre 2009 dall'etichetta Lakeshore Records."}
{"id": "2588333", "revid": "80598", "url": "https://it.wikipedia.org/wiki?curid=2588333", "title": "Giorgia (cantante anni '80)", "text": ""}
{"id": "2588340", "revid": "1543377", "url": "https://it.wikipedia.org/wiki?curid=2588340", "title": "Le Ville (Colle di Val d'Elsa)", "text": "Le Ville \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nLa localit\u00e0 si trova in prossimit\u00e0 del confine con il comune di Casole d'Elsa.\nLa necropoli etrusca.\nLa necropoli etrusca, conosciuta fin dal XVIII secolo, che si trova nelle vicinanze, risulta suddivisa in due parti, quella arcaica e quella classico ellenistica, poco distanti tra di loro; la necropoli \u00e8 stata oggetto di un attento scavo a cura del Gruppo Archeologico Colligiano.\nMolto il materiale recuperato e ricomposto che vi \u00e8 stato ritrovato e che si trova esposto presso il Museo archeologico Ranuccio Bianchi Bandinelli di Colle Val d'Elsa, mentre i reperti recuperati nel corso delle precedenti violazioni si trova presso il Museo archeologico nazionale di Siena.\nDella necropoli fanno parte 10 tombe danneggiate, infatti la loro copertura a volta \u00e8 crollata.\nLa tomba pi\u00f9 vasta \u00e8 quella centrale della necropoli di tipo ellenistico che presenta un vestibolo centrale e cinque camere laterali."}
{"id": "2588342", "revid": "95823", "url": "https://it.wikipedia.org/wiki?curid=2588342", "title": "Carattere (psicologia)", "text": "Il termine carattere \u00e8 utilizzato in ambito psicologico per descrivere le motivazioni del comportamento e i tratti di personalit\u00e0 che rendono ogni persona un preciso individuo diverso da un altro.\nDescrizione.\nQuindi con il termine \"carattere\" si intende quel \novvero quella \n Secondo alcuni psicologi, il termine \"Carattere\" deve essere riferito al risultato delle interazioni ambientali e ai comportamenti prevalentemente appresi durante la vita dell'individuo. A questo modo si differenzia dal termine \"Temperamento\" che indica invece prevalentemente i tratti genetici di una persona e che quindi, in quanto tali, sono difficilmente o per niente modificabili. Questa interpretazione \u00e8 divenuta sempre pi\u00f9 importante nella disputa tra \"Cognitivisti\" e \"Neuroscienziati\", sulla struttura della personalit\u00e0 umana e giunge ad avere delle implicazioni etiche e politiche riguardo la possibilit\u00e0 di migliorare il comportamento del singolo o di intere societ\u00e0, come nelle teorie economico-politiche di Karl Marx o di Adam Smith.\nIl settore della psicologia che studia il \"carattere\" \u00e8 indicato come caratterologia.\nA questo termine, tuttavia, molti psicologi, soprattutto statunitensi, hanno preferito quello di personalit\u00e0 in quanto ci\u00f2 eviterebbe valutazioni di ordine morale.\nInfatti\nMa Enrico Cattonaro rileva comunque un differente contesto di significato tra il termine \"carattere\" e quello di \"personalit\u00e0\":\nStoria e significati del termine \"carattere\" in ambito psicologico.\n \nLa nozione di \"carattere\" origina prevalentemente dagli studi di psicologi europei, in particolar modo tedeschi, che seguirono il corso delle scienze umane fondate nel XIX secolo sull'opera di autori come Wilhelm Dilthey (1833-1911).\nTenendo presente che, come ricorda Umberto Galimberti, \nUna delle prime nozioni del termine la si riscontra nell'opera \"Zur Psychologie des Gestalterfassen (Die M\u00fcller-Lyersche Figur)\" (1905) dello psicologo italiano Vittorio Benussi (1878-1927). Tale nozione occorreva a distinguere dei differenti \"caratteri\" indicati come \"globali\", \"misti\" e \"analitici\". Tale classificazione, poi sviluppatasi grazie ai contributi di autori come Walter Ehrenstein (1899\u22121961) o B. J. Cymbalistyj, identificava nei \"globali\" coloro che tendevano alla sintesi, a preferire le parti strutturali di una immagine, alle vedute ampie, all'approccio teorico, questi individui \"globali\" risultavano pi\u00f9 facili a subire le illusioni percettive; negli \"analitici\" coloro che tendevano alla divisione, alla frammentazione del \"tutto\", a preferire i particolari, costoro erano meno propensi a subire le illusioni percettive; un terzo tipo, detto \"misto\", corrispondeva invece ad un quadro intermedio rispetto ai due precedenti.\nLudwig Klages (1872-1956), in \"Prinzipien der Charakterologie\" (1910, nel 1926 come \"Die Grundlagen der Charakterkunde\") utilizz\u00f2 il termine per differenziare i \"caratteri\" guidati dagli \"istinti\" da quelli governati dagli \"interessi\" ovvero, in quest'ultimo caso, da coloro che possedevano un \"Io\" pi\u00f9 evoluto.\nCarl Gustav Jung (1875-1961), in \"Contribution \u00e0 l'\u00e9tudes des types psycholgiques\" (1913) e in \"Psychologischen Typen\" (1921, in italiano \"Tipi psicologici\"), classific\u00f2 alcuni tipi di carattere, classificazione poi ripresa e sistematizzata dallo psicologo anglo-tedesco Hans J\u00fcrgen Eysenck (1916-1997) in \"The Scientific Study of the Personality\" (1946) e in \"The Structure of Human Personality\" (1970). Da questi studi risulterebbero tre tipi di \"carattere\":\nFr\u00e9d\u00e9ric Paulhan (1856-1931), in \"Les caract\u00e8res\" (1914), identifica il \"carattere\" di una persona in base a ci\u00f2 che fa di questo una persona e non un'altra, quindi la sua particolare natura mentale.\nEduard Spranger (1882-1963), in \"Lebensformen\" (1921) ritenne di individuare alcuni \"caratteri\" denominati come \"estetico\", \"sociale\", \"politico\", \"economico\" e \"religioso\" che risulterebbero a fondamento delle differenze individuali. Dalla classificazione di Sprangler origin\u00f2, negli anni a cavallo del II Conflitto mondiale, il reattivo di Gordon Willard Allport scala dei valori (\"Values scales\").\nErnst Kretschmer (1888-1964), in \"K\u00f6rperbau und Charakter\" (1924), tenendo conto della costituzione corporea distinse il carattere \"ciclotimico\", caratterizzato dalla socievolezza, dalla euforia o dalla depressione, e correlato alla costituzione picnica; il carattere \"schizotimico\", rigido nei rapporti interpersonali, con tendenze autistiche e correlato alla costituzione leptosomica; a cui, in un'opera successiva aggiunse il carattere \"atletico\", contraddistinto da calma emotiva alternata ad esplosioni emotive e da tenacia, e correlato alla costituzione atletica.\nPhilipp Lersch (1898-1972), in \"Der Aufbau des Charakters\" (1938), descrive il \"carattere\" come l'insieme dinamico delle sue disposizioni persistenti che ne costituiscono l'impronta individuale.\nAlbert Burloud (1888-1954), in \"Le Caract\u00e8re\" (1942), intende il \"carattere\" l'aspetto dell'individuo che ne \"singolarizza\" la personalit\u00e0.\nRen\u00e9 Le Senne (1882-1954), in \"Trait\u00e9 de caract\u00e9rologie\" (1945), differenzi\u00f2 invece i lemmi di \"carattere\" e \"personalit\u00e0\", indicando come \"carattere\" l'insieme delle disposizioni congenite radicate in un individuo, mentre \"personalit\u00e0\" rappresenterebbe il \"carattere\" unito ai particolari automatismi acquisiti nel corso della sua vita.\nEmmanuel Mounier (1905-1950), in \"Trait\u00e9 du caract\u00e8re\" (1946),\nHeinz Remplein (1914-), in \"Psychologie der Pers\u00f6nlichkeit\" (1954) rifacendosi all'opera di Klages, individu\u00f2 un carattere \"forte\" con un forte senso di S\u00e9 e una permanente convinzione nelle proprie opinioni e un carattere \"debole\" con un S\u00e9 inadeguato e labile nelle proprie convinzioni.\nSolomon Eliot Asch (1907-1996) in \"Studies of indipendence and submission to group pressure: I. A minority of one against an unanimous majority\" (1956) individu\u00f2 due tipi di \"carattere\", quello \"influenzabile\" dalle opinioni o pressioni degli altri e quello \"indipendente\" che utilizza differenti strategie per essere indipendente dalle pressioni di una maggioranza, di un \"leader\" o di un partner, quest'ultimo \"carattere\" conserva una maggiore fiducia in s\u00e9 stesso.\nWilhelm Reich (1897-1957) evidenzia che le resistenze caratteriali dei suoi pazienti si distinguevano per il modo specifico di agire e reagire nei trattamenti analitici e non per i contenuti. Il carattere traspare nel modo di essere specifico di una persona, si rivela un meccanismo di protezione compatto come un'armatura, che protegge il soggetto dagli stimoli che provengono dal mondo esterno e interno: esso esercita una \"economia psicologica funzionale\". La conseguenza di questi dati \u00e8 la teorizzazione della prima caratterologia reichiana in \"Analisi del Carattere\" (1933)."}
{"id": "2588343", "revid": "124665265", "url": "https://it.wikipedia.org/wiki?curid=2588343", "title": "The Saga Begins", "text": "The Saga Begins \u00e8 una raccolta del cantante statunitense \"Weird Al\" Yankovic pubblicata nel 2000 da Avex Trax.\nIl disco.\nL'album \u00e8 una raccolta giapponese di singoli del cantante statunitense. Il titolo \u00e8 tratto dall'omonimo singolo."}
{"id": "2588344", "revid": "671029", "url": "https://it.wikipedia.org/wiki?curid=2588344", "title": "2. Fu\u00dfball-Bundesliga 2009-2010", "text": "La 2. Fu\u00dfball-Bundesliga 2009-2010 \u00e8 stata la trentacinquesima edizione della 2. Fu\u00dfball-Bundesliga, la seconda serie del campionato tedesco di calcio. \u00c8 iniziata il 7 agosto 2009 ed \u00e8 terminata il 22 maggio 2010 ed \u00e8 terminata con la promozione in Bundesliga del Kaiserslautern, che ha vinto il torneo, pi\u00f9 il St. Pauli; non \u00e8 invece stato promosso l'Augusta, che ha perso lo spareggio contro il Norimberga.\nCapocannoniere del torneo \u00e8 stato Michael Thurk dell'Augusta con 23 gol.\nAvvenimenti.\nAnche per quanto riguarda la seconda divisione come nella Bundesliga la pausa invernale \u00e8 stata dimezzata da sei a tre settimane di pausa.\nSquadre partecipanti.\nLe 18 squadre partecipanti alla edizione 2009-2010\nSpareggio Bundesliga / 2. Bundesliga.\n 16\u00ba classificato Bundesliga 2009-2010 - 3\u00ba classificato 2. Bundesliga 2009-2010\n salvo, rimane in 2. Bundesliga\nSpareggio 2. Bundesliga/3. Liga.\n 16\u00ba classificato 2. Bundesliga - Ingolstadt 3\u00ba classificato 3. Liga 2009-2010\n Ingolstadt promosso in 2. Bundesliga, retrocede in 3. Liga."}
{"id": "2588348", "revid": "327773", "url": "https://it.wikipedia.org/wiki?curid=2588348", "title": "Uguccione da Lodi", "text": "Biografia.\nNonostante il nome con cui \u00e8 conosciuto, non \u00e8 certo che fosse nativo di Lodi: sembra probabile che discendesse da una famiglia nobile di Cremona. \nL'unica attribuzione sicura riguarda il poema moraleggiante \"Libro di Ugu\u00e7on da Laodho\", composto prima del 1265, scritto in koin\u00e8 lombardo-veneta. Il poema consta di due parti, la prima in lasse monorime di versi alessandrini ed endecasillabi, la seconda in novenari a rima baciata, che hanno fatto avanzare l'ipotesi che l'opera sia il risultato di una giustapposizione di due distinti poemi.\nIl contenuto del poema didascalico autorizza a pensare che Uguccione scrivesse un testo di propaganda religiosa estraneo alla Chiesa cattolica e la sua figura \u00e8 stata ritenuta accostabile ai patarini o ai valdesi. \nSono state incertamente accostate al suo nome il \"Liber Antichristi\" e la \"Contemplazione della morte\"."}
{"id": "2588349", "revid": "1705737", "url": "https://it.wikipedia.org/wiki?curid=2588349", "title": "Torino", "text": "Torino (: , ; \"Turin\" in piemontese , ) \u00e8 un comune italiano di abitanti (al ), quarto comune italiano per popolazione e capoluogo dell'omonima citt\u00e0 metropolitana e della regione Piemonte. Cuore di un'area metropolitana, Torino \u00e8 il terzo complesso economico-produttivo del Paese e costituisce uno dei maggiori poli universitari, artistici, turistici, scientifici e culturali d'Italia. Nel suo territorio sono inoltre presenti aree ed edifici inclusi in due beni protetti dall'UNESCO: alcuni palazzi e zone facenti parte del circuito di residenze sabaude in Piemonte (patrimonio dell'umanit\u00e0) e l'area delle colline del Po (riserva della biosfera).\nCitt\u00e0 dalla storia bimillenaria, fu fondata probabilmente nei pressi della posizione attuale, attorno al III secolo a.C., dai Taurini, quindi trasformata in colonia romana da Augusto col nome di \"Iulia Augusta Taurinorum\" nel I secolo a.C.. Dopo il dominio ostrogoto, fu capitale di un importante ducato longobardo, per poi passare, dopo essere divenuta capitale di marca carolingia, sotto la signoria nominale dei Savoia nell'XI secolo. Citt\u00e0 dell'omonimo ducato, nel 1563 ne divenne capitale. Dal 1720 fu capitale del Regno di Sardegna (anche se solo \"de facto\" fino alla fusione perfetta del 1847, quando lo divenne anche formalmente), Stato che nel XIX secolo avrebbe portato all'unificazione italiana e che fece di Torino la prima capitale del Regno d'Italia (dal 1861 al 1865).\nSede nel 2006 dei XX Giochi olimpici invernali, nel 2022 della 66\u00aa edizione dell'Eurovision Song Contest, citt\u00e0 natale di alcuni fra i maggiori simboli del \"Made in Italy\" nel mondo, come il Vermut, il cioccolato gianduja e il caff\u00e8 espresso, \u00e8 il fulcro dell'industria automobilistica italiana, nonch\u00e9 importante centro dell'editoria, del sistema bancario e assicurativo, delle tecnologie dell'informazione, del cinema, dell'enogastronomia, del settore aerospaziale, del disegno industriale, dello sport e della moda.\nGeografia fisica.\nTerritorio.\nTorino sorge nella pianura delimitata dai fiumi Stura di Lanzo, Sangone e Po (quest'ultimo attraversa la citt\u00e0 da sud verso nord), di fronte allo sbocco di alcune vallate alpine: Val di Susa, che collega la citt\u00e0 con la vicina Francia attraverso il traforo del Frejus, Valli di Lanzo, Val Sangone. Torino \u00e8 detta \"la citt\u00e0 dei quattro fiumi\" perch\u00e9 la Dora Riparia la taglia da ovest a est, scorrendo prossima al centro storico.\nIl fiume Po accentua la divisione tra la parte collinare e quella, quasi pianeggiante, della citt\u00e0, collocata tra i 220 e i 280 metri s.l.m.; il punto pi\u00f9 elevato del territorio comunale \u00e8 il Colle della Maddalena, a 715\u00a0m s.l.m., nei pressi del Faro della Vittoria.\nLa citt\u00e0 \u00e8 al centro di un anfiteatro montuoso che ingloba alcune delle pi\u00f9 belle vette alpine, il Monviso, monte sul quale nasce il Po, il Rocciamelone, e i massicci del Gran Paradiso, del Monte Bianco, e del Monte Rosa, senza dimenticare il Cervino, montagna leggendaria per gli alpinisti.\nTorino dista 57\u00a0km da Asti, 79\u00a0km da Vercelli, 84\u00a0km da Biella, 93\u00a0km da Alessandria, 96\u00a0km da Novara, 98\u00a0km da Cuneo, 155\u00a0km da Verbania. Il confine francese dista circa 70\u00a0km nei pressi del Colle del Moncenisio, mentre sono 206 i chilometri che separano Piazza Castello da Chambery, 222 da Nizza, 250 da Ginevra e 314 da Lione.\nIl 19 marzo 2016 l'UNESCO ha riconosciuto il parco del Po e la collina torinese come riserva della biosfera, mentre nel 2020 la FAO e l'Arbor Day Foundation hanno conferito alla citt\u00e0 di Torino il riconoscimento di \"Tree City of the World 2019\".\nClima.\nSecondo la classificazione dei climi di K\u00f6ppen, Torino appartiene alla fascia Cf: clima temperato umido delle medie latitudini con estate calda (mediamente i 30\u00a0\u00b0C sono raggiunti e superati 15 giorni all'anno a Torino e la media di luglio si attesta intorno ai 23\u00a0\u00b0C). Dagli anni novanta in poi l'estate torinese ha subito un riscaldamento. Gli inverni risultano moderatamente freddi, asciutti e spesso soleggiati. Se si prende in considerazione il periodo di riferimento climatico 1971-2000, la media nivometrica nell'anno idrologico \u00e8 di 24,5\u00a0cm annui.\nIl record assoluto di temperatura, 37.1\u00a0\u00b0C, \u00e8 stato registrato nella stazione meteorologica di Torino Caselle l'11 agosto 2003, a causa di una pressoch\u00e9 continua persistenza di masse d'aria di origine subtropicale. Gli anni fra il 2000 e il 2010 hanno registrato molte estati decisamente pi\u00f9 calde rispetto alla media climatica storica.\nDurante la stagione invernale, la zona di Torino, cos\u00ec come buona parte del Piemonte occidentale di pianura e meridionale, \u00e8 interessata dalla formazione del cosiddetto \"cuscinetto freddo\", a seguito di afflussi di masse d'aria continentali; grazie alla particolare conformazione orografica del catino padano occidentale, detto \"cuscinetto\" pu\u00f2 resistere tenacemente ai venti miti che scorrono a quote medio-alte, come lo scirocco, provocando, occasionalmente, nevicate denominate \"da addolcimento\", per via della progressiva risalita termica. Molto diversa la situazione nelle numerose zone collinari e prealpine, spesso pi\u00f9 calde delle pianure di parecchi gradi e quasi sempre prive di ristagni freddi. Prendendo in esame i dati rilevati dall'Ufficio Idrografico del Po (presso Porta Susa), nel il periodo 1961-1990, si evince che, in citt\u00e0, la temperatura media annua \u00e8 stata di 12,3\u00a0\u00b0C, con la minima, a gennaio, di 0,9\u00a0\u00b0C.\nI periodi pi\u00f9 piovosi sono il trimestre da aprile a giugno, e il mese di ottobre; il minimo pi\u00f9 accentuato e duraturo delle precipitazioni \u00e8 situato in inverno, ed \u00e8 seguito dal minimo secondario di luglio-agosto. Le precipitazioni della tarda estate, che sulla carta sembrano rappresentare un ulteriore minimo secondario, sono molto variabili a seconda degli anni. I temporali, in media circa 20 per anno, di cui 2 con grandine, si verificano quasi esclusivamente nei mesi da aprile a ottobre, causando precipitazioni di durata inferiore, ma d'intensit\u00e0 maggiore. Il 1\u00ba luglio 1987 caddero 60\u00a0mm di pioggia in un'ora. Il record del luglio 1987 \u00e8 stato superato il 22 giugno 2021, quando in una sola ora sono caduti tra i 60 e i 70\u00a0mm e in tre ore tra gli 87 e i 105\u00a0mm. Infatti a Torino non ha mai piovuto cos\u00ec tanto dal 1928. Il 13 settembre 2008 l'Osservatorio Meteorologico di Caselle Torinese, 14\u00a0km a nord-ovest di Torino, registr\u00f2 una pioggia temporalesca di 220\u00a0mm in sei ore, quantitativo senza precedenti noti nella pianura torinese. L'ammontare delle precipitazioni annue, 833\u00a0mm, si \u00e8 conservata sostanzialmente immutata dalla met\u00e0 dell'Ottocento a oggi.\nDi seguito \u00e8 riportata la media trentennale di riferimento (1961-1990) rilevata dall'Ufficio Idrografico del Po.\nStoria.\nEt\u00e0 antica.\nSi hanno scarse notizie, riferite a uno o pi\u00f9 villaggi, che sarebbero sorti nell'area dell'attuale citt\u00e0, a partire dal III secolo a.C.; insediamenti riferibili a popolazioni di ceppo -Ligure, conosciute con il nome di Taurini, spesso confusi, gi\u00e0 in et\u00e0 antica, con i Taurisci, che occupavano anche le vicine valli di Susa e di Lanzo. Sempre secondo antiche fonti storiche, uno di questi insediamenti, chiamato \"Taurasia\" o \"Taurinia\", fu distrutto nel 218 a.C., dal condottiero cartaginese Annibale, dopo una strenua resistenza opposta dai suoi abitanti.\nSui resti del villaggio, gli ufficiali romani di Giulio Cesare, nel 58 a.C., installarono dapprima un presidio militare: \"Iulia Taurinorum\", quindi un vero e proprio \"castrum\"\",\" . Nel 28 a.C. il \"castrum\" fu eretto a colonia, col nome di \"Julia Augusta Taurinorum\" o, pi\u00f9 semplicemente, \"Augusta Taurinorum\". In epoca romana il territorio di Torino era il terminale di un'importante strada romana, la \"via Gallica\". Nel 312 d.C., nei suoi dintorni, ebbe luogo la Battaglia di Torino, per la successione al trono imperiale, tra le truppe di Massenzio e quelle di Costantino I, che ne usc\u00ec vincitore.\nEt\u00e0 medievale.\nDopo la caduta dell'Impero romano d'Occidente Torino pass\u00f2 sotto il controllo dei ostrogoti, dei Romani Orientali, poi dei Longobardi, divenendo la capitale di un loro importante ducato, e poi dei Franchi di Carlo Magno (773). Nel 940 fu fondata la Marca di Torino, controllata dalla cosiddetta \"dinastia arduinica\" che, attraverso il matrimonio tra Adelaide di Susa e Oddone, figlio di Umberto I Biancamano (fondatore della casa Savoia), port\u00f2 la citt\u00e0 sotto l'influenza della dinastia sabauda.\nIn seguito si costitu\u00ec in libero comune, subendo varie dominazioni, finch\u00e9 dal 1280 non divenne definitivamente parte, prima della Contea di Savoia e poi del Ducato di Savoia.\nEt\u00e0 moderna.\nNel 1563, dopo la pace di Cateau-Cambr\u00e9sis (1559), per disposizione del duca Emanuele Filiberto di Savoia, la citt\u00e0 divenne capitale del ducato di Savoia, che precedentemente aveva gravitato su Chamb\u00e9ry, e venne dotata di mura moderne e di una cittadella pentagonale.\nIl XVII secolo vide la citt\u00e0 e il ducato ingrandirsi con l'acquisizione, da parte di quest'ultimo di Asti, del Monferrato e di uno sbocco sul mare, mentre la citt\u00e0 usciva dal perimetro delle mura romane.\nNel 1706 Torino sub\u00ec l'assedio da parte delle truppe franco-spagnole nell'ambito della guerra di successione spagnola. La citt\u00e0 e l'esercito sabaudo resistettero per centodiciassette giorni e respinsero cos\u00ec la violenta controffensiva francese.\nNel 1713 i duchi di Savoia ottennero il titolo di re, prima di Sicilia e poi, in cambio della Sicilia, di Sardegna. In entrambi i casi tuttavia i due regni rimasero separati dal Ducato di Savoia, e quindi da Torino, trovandosi solamente in unione personale sotto il Casato dei Savoia. La parentesi siciliana dur\u00f2 effettivamente molto poco (sette anni), mentre l'unione con la Sardegna rimase tale fino al 1847, allorch\u00e9 Carlo Alberto di Savoia concesse la cosiddetta Fusione perfetta fra i suoi domini e quindi Torino, anche formalmente, divenne la citt\u00e0 capitale del Regno di Sardegna, anche se di fatto tutte le decisioni pi\u00f9 importanti venivano gi\u00e0 prese a Torino, anche per quanto riguardava la Sardegna.\nEt\u00e0 contemporanea.\nIl 26 giugno 1800 Torino ebbe una breve visita del vincitore della seconda campagna d'Italia, Napoleone Bonaparte, e poco dopo iniziarono i preparativi per l'annessione del Piemonte alla Francia. S'insedi\u00f2 a Torino il generale Dupont, Ministro straordinario francese per il Piemonte, che nomin\u00f2 una Commissione di governo composta da sette membri, sostituita poi il 4 agosto dal successore di Dupont, il generale Jourdan. Il 19 aprile 1801 Jourdan soppresse tutte le istituzioni governative e divenne Amministratore generale del Piemonte, assistito da un Consiglio di sei membri piemontesi e infine, dopo l'abdicazione di Carlo Emanuele IV di Savoia, il 21 settembre 1802 i sei dipartimenti in cui era stato diviso il Piemonte (Torino apparteneva al dipartimento del Po e inoltre a essa faceva capo uno dei tre circondari in cui era diviso il dipartimento stesso) furono raggruppati in una regione francese denominata \"Au del\u00e0 des Alpes\", della quale Torino divenne il capoluogo e tale rimase fino alla Restaurazione. Durante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936 delle 66 opere d'arte provenienti da Torino e inviate in Francia nel 1799, solo 46 fecero ritorno in Italia dopo il Congresso di Vienna.\nIl Congresso di Vienna e la Restaurazione diedero al Piemonte il territorio della Liguria (precedentemente repubbliche marinare di Genova e Noli) gettando cos\u00ec, anche se involontariamente, le basi del processo che porter\u00e0 in poco pi\u00f9 di cinquant'anni all'Unit\u00e0 d'Italia. Torino fu la prima capitale del nuovo Stato unitario dal 1861 al 1865, dopodich\u00e9 la capitale divenne Firenze e, dal 1871, Roma.\nLa fine del XIX secolo e l'inizio del novecento videro Torino svilupparsi come citt\u00e0 industriale: nel 1899 Giovanni Agnelli, insieme ad altri soci, vi fondava la FIAT, nel 1906 Vincenzo Lancia la fabbrica automobilistica che portava il suo nome, e insieme a esse sorsero numerose altre realt\u00e0 produttive.\nL'entrata in guerra dell'Italia nella prima guerra mondiale (1915-18) segn\u00f2 pesantemente la popolazione. Nel 1919-20 si acuirono i conflitti sociali (il cosiddetto Biennio rosso), sulla spinta di un forte aumento dei prezzi. Molte fabbriche, \"in primis\" la FIAT, vennero occupate dagli operai che continuarono in alcuni casi la produzione autonomamente. Nel 1922, con la marcia su Roma, il fascismo conquist\u00f2 il potere. Questo periodo venne segnato da numerose aggressioni squadriste nei confronti degli oppositori. In citt\u00e0 la pi\u00f9 nota \u00e8 conosciuta come la strage di Torino: ebbe inizio il 18 dicembre 1922 (da cui l'omonima piazza) e caus\u00f2 la morte di 11 antifascisti e l'incendio della Camera del Lavoro della citt\u00e0, a opera dei fascisti guidati da Piero Brandimarte.\nDopo l'entrata in guerra dell'Italia il 10 giugno 1940, Torino, fondamentale polo industriale, venne ripetutamente bombardata dagli Alleati: il primo attacco ebbe luogo l'11 giugno 1940, gli ultimi nel 1945 (la massima intensit\u00e0 fu raggiunta nel 1943). Nel 1943 ebbe inizio a Torino l'ondata di scioperi nella grande industria che coinvolse quasi tutta l'Italia settentrionale e segn\u00f2 la ripresa del movimento antifascista. Dopo l'8 settembre Torino venne occupata dalle truppe naziste e repubblichine che si macchiarono di numerosi eccidi, come quello del Pian del Lot, esecuzioni e deportazioni.\nFurono altres\u00ec attive in citt\u00e0 le formazioni partigiane dei Gruppi (GAP) e delle Squadre di azione patriottica (SAP). Il 25 aprile 1945 il Comitato di Liberazione Nazionale, che aveva la propria sede regionale presso la conceria Fiorio, proclam\u00f2 l'ordine di insurrezione generale e con esso i Partigiani presero il controllo della citt\u00e0 ponendo fine all'occupazione nazifascista. Alcuni giorni dopo, il 3 maggio, giunsero anche le prime truppe alleate.\nDopo il secondo dopoguerra Torino fu il simbolo della crescita economica dell'Italia, tanto che riusc\u00ec ad attirare centinaia di migliaia di emigranti dal Sud dell'Italia e dal Veneto per via delle richieste di manodopera negli stabilimenti automobilistici (circa mezzo milione nel ventennio 1951-1971).\nNel 1974 la citt\u00e0 raggiunse gli 1,2 milioni di abitanti. Il numero di immigrati fu tanto consistente che il sindaco Diego Novelli (1975\u20131985) defin\u00ec Torino \"la terza citt\u00e0 meridionale d'Italia per popolazione dopo Napoli e Palermo\".\nSimboli.\nLo stemma della Citt\u00e0 di Torino, approvato dallo Stato con decreto dell'11 agosto 1931, \u00e8 costituito da uno scudo svizzero azzurro a cui \u00e8 sovrapposto un toro rampante d'oro, con le corna d'argento e con la corona comitale a nove perle.\nOnorificenze.\nLa citt\u00e0 di Torino \u00e8 la quinta tra le ventisette Citt\u00e0 decorate di medaglia d'oro come \"benemerite del Risorgimento nazionale\" per le azioni patriottiche che ebbero luogo nella citt\u00e0 nel periodo del Risorgimento:\nTorino figura inoltre tra le Citt\u00e0 decorate al valor militare per la guerra di liberazione, insignita della medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nStrade.\nReticolo viario.\nA differenza della stragrande maggioranza delle citt\u00e0 italiane, che hanno una struttura viaria concentrica, con uno sviluppo di arterie radiali culminanti nel centro cittadino, sede delle principali attivit\u00e0 pubbliche, il reticolo viario della citt\u00e0 di Torino disegna una pianta a scacchiera, le sue vie cio\u00e8 si sviluppano in linea retta incrociandosi a 90\u00b0 con un orientamento simile a quello del \"castrum\" romano: un \"cardo maximus\" (direzione nord-sud) ed un \"decumanus maximus\" (direzione est-ovest), incrociantisi al centro del \"castrum\", e parallele alle quali dovevano svilupparsi tutte le altre vie interne al \"castrum\". Questo assetto fu in parte perso durante il medioevo come in molte altre citt\u00e0 (e infatti il moderno quadrilatero romano include molte strade non perpendicolari). La pianta a scacchiera della citt\u00e0 odierna per\u00f2 discende principalmente dall'ampliamento avvenuto all'inizio del seicento a opera di Carlo di Castellamonte. La pianta a scacchiera si rifece non all'origina romana, ma ai principi di ordine del Rinascimento ed era intesa a rappresentare il nuovo ordine e potere ducale di Torino, nuova capitale dei duchi di Savoia. Successivi ampliamenti a scacchiera furono eseguiti dal figlio Amedeo di Castellamonte e proseguirono per il resto della storia cittadina.\nEssa facilita notevolmente l'orientamento e, grazie anche ai grandi viali alberati (che naturalmente seguono le direttrici delle altre vie), rende pi\u00f9 scorrevole anche la circolazione meccanizzata, sia dei mezzi pubblici che di quelli privati.\nViali e corsi.\nI viali, quasi tutti alberati, sono una caratteristica di Torino. L'ideazione di quelli torinesi risale al 1808, secondo un piano generale che riprende i viali seicenteschi che collegavano tra loro le residenze sabaude. I \"boulevard\" di Torino sono suddivisi in due o tre diverse carreggiate: di norma i pi\u00f9 antichi, come Corso Vittorio Emanuele, Corso Francia e Corso Regina Margherita, presentano una carreggiata centrale con almeno due corsie per senso di marcia, divisa da alberate dalle altre due carreggiate laterali, dette controviali. I viali torinesi hanno una lunghezza complessiva di 320\u00a0km.\nMonumenti e luoghi d'interesse.\nTorino medievale e rinascimentale.\nA causa delle imponenti opere di pianificazione urbana effettuate a partire dal XVI secolo da parte della corte sabauda, Torino ha conservato pochi monumenti appartenenti all'epoca medioevale e rinascimentale. Tra questi si possono annoverare:\nEpoca barocca e neoclassica.\nTra i monumenti di Torino pi\u00f9 noti anche all'estero sono da citare l'ottocentesca Mole Antonelliana, simbolo incontrastato della citt\u00e0, che ospita il Museo nazionale del cinema (il principale d'Europa); il Palazzo Reale (antica dimora dei duchi ed in seguito dei re di Casa Savoia); la rinascimentale cattedrale di San Giovanni Battista del XV secolo (celebre in quanto vi \u00e8 custodita la Sacra Sindone); il Museo Egizio (il secondo pi\u00f9 importante al mondo dopo quello de Il Cairo); la Galleria Sabauda (significativa raccolta di dipinti); Palazzo Carignano (progettato da Guarini e sede della prima Camera dei deputati del Parlamento italiano) e l'imponente Palazzo Madama. Quest'ultimo, in particolare, merita attenzione, in quanto situato nel vero centro sociale e geografico della citt\u00e0; le sue porzioni pi\u00f9 antiche risalgono addirittura all'epoca romana (si tratta di due delle quattro torri, ora inglobate nella facciata).\nOriginariamente si trattava della porta orientale, trasformata in castello nel Medioevo con l'aggiunta di due torri; fu rimaneggiato pi\u00f9 volte, in particolare all'inizio del Settecento, quando venne dotato di una facciata ad opera di Filippo Juvarra.\nLa citt\u00e0 di Torino e i suoi dintorni sono abbelliti dalle numerose residenze sabaude, Patrimonio dell'umanit\u00e0 dell'UNESCO; nel comune di Torino si trovano il Palazzo Reale, il Palazzo Madama, la Villa della Regina e il Castello del Valentino.\nLo stile floreale.\nTorino vanta anche cospicua presenza di edifici \"Liberty\" realizzati tra la fine del XIX e l'inizio del XX secolo. Le importanti testimonianze architettoniche di quest'epoca sono ancora percepibili in alcune zone centrali del capoluogo come i quartieri Centro, Crocetta, San Salvario e Borgo Po, ma con un'assoluta predominanza nell'area circostante il primo tratto di Corso Francia, comprendente i quartieri Cit Turin e San Donato. Sull'onda del crescente successo delle edizioni dell'Esposizione internazionale d'arte decorativa moderna (culminato con quella del 1902), Torino venne infatti considerata come una delle \"capitali del Liberty\" e vide il proliferare di questo nuovo stile in ambito prevalentemente architettonico, con contributi dei maggiori autori dell'epoca.\nI portici monumentali.\nUna caratteristica di Torino \u00e8 costituita dai portici che si sviluppano per oltre 18\u00a0km dei quali circa 12 sono interconnessi. I primi portici risalivano al Medioevo ma \u00e8 a partire dal XVII secolo che si cominci\u00f2 a costruire i portici monumentali tuttora presenti. La prima testimonianza \u00e8 l'ordinanza di Carlo Emanuele I di Savoia del 16 giugno 1606 in merito alla costruzione di piazza Castello secondo il progetto di Ascanio Vittozzi che comprendeva portici attorno a tutta la piazza. Anche nel progetto di piazza San Carlo di Amedeo di Castellamonte di qualche anno successivo erano previsti portici tutt'attorno. Negli stessi anni Filippo Juvarra costru\u00ec i portici di porta Palazzo. Nel 1765 Benedetto Alfieri ebbe l'incarico di rifare i portici di piazza Palazzo di Citt\u00e0 mentre nel corso del XIX secolo si aggiunsero quelli dell'attuale piazza Vittorio Veneto, piazza Carlo Felice e piazza Statuto. Le stazioni ferroviarie di Porta Nuova e Porta Susa vennero congiunte con un percorso porticato attraverso via Nizza, via Sacchi, Corso Vittorio Emanuele II, Corso Vinzaglio e via Cernaia. Il portico che unisce piazza Castello con Piazza Vittorio Veneto attraverso via Po sul lato sinistro fu progettato in modo tale da proseguire anche nell'attraversamento delle vie per permettere al re di giungere fino al Po senza bagnarsi in caso di pioggia.\nResidenze sabaude in Torino.\nLe residenze sabaude in Piemonte sono l'insieme degli edifici residenziali commissionati dai Savoia a Torino e dintorni a partire dal trasferimento della capitale del Ducato di Savoia nel 1563. All'interno del perimetro cittadino figurano cinque siti iscritti nella lista del Patrimonio Mondiale dell'UNESCO:\nA questi si aggiunge la Basilica di Superga la quale, pur facendo parte del circuito delle residenze sabaude, non \u00e8 compresa nella lista UNESCO.\nChiese e luoghi di culto.\nNumerosi sono gli edifici di culto presenti nella citt\u00e0 di Torino. Si tratta, nella stragrande maggioranza, di chiese cattoliche. Se si escludono le numerose chiese moderne costruite \"ex novo\" dopo la seconda guerra mondiale a seguito della forte espansione abitativa della citt\u00e0, conseguente il grande flusso immigratorio degli anni cinquanta e sessanta, la maggior parte delle chiese di Torino sono state costruite nei secoli XVII e XVIII; lo stile architettonico prevalente \u00e8 il barocco ma non mancano esempi di stile rinascimentale e neoclassico o di commistioni fra uno di questi e il barocco (tipo facciata neoclassica e corpo barocco).\nAlla progettazione e realizzazione delle opere relative hanno contribuito architetti di chiara fama, fra i quali:\nErano inoltre presenti in Torino i cimiteri, ora non pi\u00f9 in uso:\nTeatri.\nTorino pu\u00f2 oggi vantare una grande variet\u00e0 di teatri e sale di rappresentazione. La citt\u00e0 \u00e8 inoltre sede di diverse istituzioni teatrali, tra cui la principale \u00e8 il Teatro Stabile di Torino, dichiarato Teatro Nazionale: fondato nel 1955, secondo in Italia dopo il Teatro Stabile di Milano, gestisce le produzioni stagionali del Carignano, del Gobetti e delle Fonderie Limone di Moncalieri.\nFra i teatri maggiori, con una capienza superiore a 400 posti, vi sono il teatro Regio, in cui si tenne la prima de \"La boh\u00e8me\" di Puccini, il teatro Carignano, il teatro Alfieri e il teatro Colosseo; importante, poi, \u00e8 il teatro Gobetti, sede principale del sopracitato teatro stabile cittadino. Altre sale teatrali minori comprendono\nVi sono inoltre diversi auditorium: \nDiversi edifici teatrali sono andati distrutti o caduti in disuso. Fra questi il teatro Balbo e il teatro di Torino, distrutti durante un bombardamento nel 1943, il teatro Rossini, bruciato in un incendio nel 1941, i teatri Adua, Gianduja, Gerbino e Arena torinese, smantellati, e, infine, il teatro Nazionale riconvertito a cinema; inoltre v'\u00e8 una sala teatrale, oggi in disuso, nell'edificio storico della Cavallerizza Reale.\nMercati.\nA Torino sono presenti 49 mercati rionali. Sebbene non sia la citt\u00e0 che ne ospita il maggior numero, il record \u00e8 tuttavia costituito dal fatto che sono fissi, aperti tutti i giorni e dislocati in tutti i quartieri. I pi\u00f9 importanti per ampiezza e giro d'affari si svolgono in Piazza Benefica, in Corso Alcide De Gasperi, in via Onorato Vigliani, in corso Svizzera, in Corso Racconigi e in piazza Barcellona.\nIl mercato pi\u00f9 famoso \u00e8 Porta Palazzo (\"P\u00f2rta Pila\" in Lingua piemontese), che \u00e8 il mercato all'aperto pi\u00f9 grande d'Europa.\nOgni sabato nei pressi si tiene il Balon, un grande mercato all'aperto dell'usato, che la seconda domenica di ogni mese diventa \"Gran Balon\", in cui si vendono anche oggetti di antiquariato.\nNel 2011 il regista torinese Daniele Gaglianone ha realizzato il film documentario \"Uomini e mercati\" centrato sui mercati di Porta Palazzo, Piazza Benefica e Corso Spezia.\nAree naturali.\nIn contrasto a una prima impressione della zona centrale e ai vecchi pregiudizi sulla citt\u00e0 grigia e industriale, Torino \u00e8 una delle citt\u00e0 italiane con pi\u00f9 verde pubblico per abitante. Su una superficie cittadina di 130\u00a0km\u00b2, vi sono infatti ben 21,37\u00a0km\u00b2 di aree verdi: il che vuol dire che ogni abitante dispone di circa 23,6\u00a0m\u00b2 di verde. In citt\u00e0 sono presenti 60.000 alberi lungo le strade e 100.000 alberi nei parchi. In pi\u00f9, grazie a un indice di verde visibile del 16,2%, Torino si piazza al tredicesimo posto tra le diciassette citt\u00e0 con pi\u00f9 alberi nel mondo.\nNel quartiere San Salvario, caratteristico \u00e8 il Condominio 25 Verde, il cui principio \u00e8 lo stesso del pi\u00f9 imponente (perch\u00e9 grattacielo) Bosco Verticale di Milano.\n\u00c8 inoltre la prima citt\u00e0 italiana, tra quelle con pi\u00f9 di 500.000 abitanti, per quanto riguarda la quota di raccolta differenziata dei rifiuti, giunta nel 2014 al 42,2%.\nL'igiene urbana e la raccolta rifiuti sono gestiti dal 1969 da Amiat, societ\u00e0 che si occupa anche del recupero ambientale della Discarica Basse di Stura, di cui la parte pi\u00f9 vecchia - esaurita nel 1983 e con una superficie complessiva di 300.000\u00a0m\u00b2 - \u00e8 diventata parco fluviale, nota come Parco urbano della Marmorina.\nParchi.\nTorino dispone di 51 parchi nell'area urbana e quelli pi\u00f9 grandi e frequentati sono:\nil Parco del Valentino, il Parco della Pellerina, il Parco Colletta, il Parco Rignon e il pi\u00f9 recente Parco Colonnetti. Attorno alla citt\u00e0, ad anello, vi sono il Parco della Mandria e il Parco della Palazzina di caccia di Stupinigi, antiche riserve di caccia dei Savoia, e quelli situati sulla collina torinese quali il Parco della Rimembranza o il Parco Europa. Nei vari quartieri della citt\u00e0 sono presenti molti piccoli parchi, in cui sono presenti 240 aree gioco per bimbi. Il sindaco Amedeo Peyron realizz\u00f2, agli inizi degli anni sessanta, il primo giardino in Italia dotato di giochi per bambini. Secondo un rapporto di Legambiente del 2007, Torino \u00e8 la prima citt\u00e0 italiana per strutture e politiche dedicate all'infanzia.\nAlberi monumentali e secolari.\nTorino ospita diversi grandi alberi. Dal grande platano del Parco della Tesoriera (660\u00a0cm di circonferenza del tronco, oltre due secoli di vita) ai platani del Parco del Valentino, dalle metasequoie del Giardino Roccioso inaugurato nel 1961 agli alberi pi\u00f9 annosi dell'Orto Botanico fondato nel 1729, adiacente alle mura del Castello del Valentino. Torino ospita anche alberi esotici secolari come le sequoie costali (\"Sequoia sempervirens\") dei parchi collinari di Villa Genero e Giacomo Leopardi, i numerosi esemplari di Noce del Caucaso (\"Pterocarya\u00a0fraxinifolia\") che costeggiano il Po e compaiono in parchi pubblici come i Giardini Cavour, il giardino Sambuy, i Giardini Reali Bassi (lungo Corso San Maurizio), il parco Millefonti. Due spettacolari esemplari di carpino bianco (\"Carpinus betulus\") arricchiscono il grande Parco della Rimembranza che si dispiega lungo il Colle della Maddalena.\nVia Francigena.\nPer Torino passa la Via Francigena, ramo del Moncenisio. L'itinerario, fra i preferiti nel Medioevo, valicato lo spartiacque Francia/Italia al Colle del Moncenisio, giunge dalla Valle di Susa terra delle grandi abbazie come Novalesa, Sacra di San Michele e Sant'Antonio di Ranverso e passando per Torino lungo il Parco Colletta tende a San Mauro Torinese e poi verso Chivasso e successivamente a Vercelli, dove si congiunge con l'altro ramo della Francigena, quella proveniente dal Colle del Gran San Bernardo.\nSociet\u00e0.\nEvoluzione demografica.\nA partire dal secondo dopoguerra, in particolare nel decennio 1951-1961, la popolazione della citt\u00e0 conobbe un'improvvisa e repentina espansione (306.000 abitanti in pi\u00f9 nel 1961 rispetto al 1951), dovuta alla migrazione interna dal Mezzogiorno, dal Veneto e, seppur in misura minore, dalle vallate e dalle campagne di tutto il Piemonte, da dove la gente si spostava in cerca di lavoro nelle fabbriche cittadine (segnatamente la FIAT). Questa improvvisa e smisurata crescita, arrivata peraltro in un momento di precario equilibrio sociale di un Paese appena uscito da un disastroso conflitto, port\u00f2 naturalmente a notevoli problemi di natura sociale e urbanistica, che solo durante l'ultimo ventennio hanno iniziato a trovare una seppur lenta e graduale risoluzione.\nNel 1974 la popolazione torinese tocc\u00f2 il suo massimo con 1.202.846 abitanti. Da quando la popolazione della citt\u00e0 ebbe raggiunto il suo apice, \u00e8 diminuita secondo una tendenza simile a quella di tutte le principali metropoli italiane. Ci\u00f2 non \u00e8 dipeso soltanto dal ritorno di molti immigrati del Mezzogiorno nelle loro regioni di origine, ma dagli spostamenti avvenuti da Torino verso quella che poi divenne l'area metropolitana, determinando cos\u00ec l'espansione dei comuni della seconda (Vinovo, Candiolo, Orbassano, Rivalta di Torino, Rivoli, Alpignano, Pianezza, Druento, Caselle Torinese) e della prima cintura (Moncalieri, Nichelino, Beinasco, Grugliasco, Collegno, Venaria Reale, Borgaro Torinese, Settimo Torinese, San Mauro Torinese).\nConsiderando i dati dell'ultimo rilevamento provvisorio dell'ISTAT (dicembre 2020), la popolazione della citt\u00e0 conta poco pi\u00f9 di 848.000 abitanti, evidenziando un'ulteriore diminuzione rispetto al censimento del 2001 (865.263).\nEtnie e minoranze straniere.\nAl 31 dicembre 2020 risiedevano a Torino stranieri, costituenti il 15,4% della popolazione totale. Di seguito sono riportati i gruppi pi\u00f9 consistenti:\nIstituzioni, enti e associazioni.\nLa citt\u00e0 \u00e8 sede d'importanti centri dell'ONU, ospitati in un unico \"campus\" nella zona sud di Torino. Essi sono:\nA Torino hanno inoltre sede la Fondazione europea per la formazione professionale (ETF), una delle agenzie dell'Unione europea, e l'Autorit\u00e0 di regolazione dei trasporti (ART), autorit\u00e0 indipendente italiana.\nCultura.\nCitazioni.\nDefinita da Le Corbusier come \u00ab...la citt\u00e0 con la pi\u00f9 bella posizione naturale del mondo\u00bb, celebrata da numerosi personaggi storici, tra cui Friedrich Nietzsche, Mark Twain e Jean-Jacques Rousseau, il quale descrisse il suo panorama dalla collina di Superga come \u00ab...il pi\u00f9 bello spettacolo che possa colpire l'occhio umano\u00bb, \u00e8 una delle pi\u00f9 importanti citt\u00e0 barocche d'Europa ed \u00e8 considerata, insieme a Milano e Palermo, la capitale italiana dell\"Art Nouveau\", di cui sono grande esempio, fra l'altro, i suoi innumerevoli e famosi caff\u00e8 storici, fioriti soprattutto nel periodo risorgimentale e della \"Belle \u00c9poque\".\nTurismo.\nNel passato.\nGi\u00e0 meta del \"Grand Tour\", Torino \u00e8 una delle prime citt\u00e0 italiane ad aver avuto un'organizzazione turistica nella storia; a esempio, per i trecento anni del miracolo del SS. Sacramento, il libraio Giovanni Gaspare Craveri pubblicava la \"Guida de' forestieri\". La guida del Craveri suddivide la visita della citt\u00e0 in quattro giornate e descrive, con dovizia di particolari, anche i dintorni. A quella del Craveri fecero seguito altre guide come, a esempio, quella di Onorato Derossi \"Nuova guida per la citt\u00e0 di Torino\", pubblicata nel, 1781.\nNel presente.\nA partire dal 2006, anno dello svolgimento dei XX Giochi Olimpici Invernali, l'attrattiva turistica della citt\u00e0 \u00e8 cresciuta in modo deciso e costante.\nNel 2017 la citt\u00e0 di Torino si colloca stabilmente fra le prime 10 in Italia per arrivi e presenze turistici, rispettivamente 1.200.000 e 3.700.000. Se si comprende anche la prima cintura urbana gli arrivi sfiorano quota 1.900.000 e le presenze i 5.000.000.\nIl riconoscimento sembra arrivare anche dalla presenza straniera e dall'interesse della stampa internazionale: per il 2016 il \"New York Times\" ha consigliato la citt\u00e0 di Torino - l'unica in Italia - come una delle 52 destinazioni del mondo da visitare nell'anno, mentre \"Skyscanner\" le dedica l'apertura della rassegna tra le venti bellissime citt\u00e0 d'arte in Italia e i \"blogger\" la includono tra le sedici citt\u00e0 italiane da visitare. In totale, le presenze registrate in citt\u00e0 durante l'anno solare sono state 4.800.000.\nIl sito internazionale di viaggi \"eDreams\" ha designato Torino come una delle mete turistiche pi\u00f9 importanti a livello mondiale per il 2017 e come prima tappa turistica europea, definendola inoltre la capitale culturale del Nord Italia.\nIstruzione.\nBiblioteche e archivi.\nLa citt\u00e0 ospita alcune importanti biblioteche: la Biblioteca nazionale di Torino e la Biblioteca Reale di propriet\u00e0 dello Stato, la Biblioteca civica centrale e molte collezioni specializzate come la Biblioteca internazionale di cinema e fotografia Mario Gromo, la Biblioteca Nazionale del Club Alpino Italiano, la Biblioteca della Fondazione Luigi Einaudi, le biblioteche d'arte della Galleria civica d'arte moderna e contemporanea e dell'Accademia Albertina. Altre importanti biblioteche antiche sono la Biblioteca dell'Accademia delle Scienze, la Biblioteca della Scuola di Applicazione dell'Esercito (con sede nello juvarriano Palazzo dell'Arsenale), la Biblioteca dell'Archivio di Stato e la Biblioteca Provinciale dei Frati minori cappuccini, situata all'interno del Convento dei Monti Cappuccini.\nLa rete delle biblioteche civiche comprende, oltre alla Civica centrale, altre 23 istituzioni analoghe (17 biblioteche civiche diffuse sul territorio, 2 biblioteche situate presso le carceri e 4 punti di lettura), il cui patrimonio complessivo ammonta a oltre 1.200.000 volumi.\nA queste si aggiungono le biblioteche centrali e dipartimentali delle universit\u00e0: l'Universit\u00e0 degli Studi ne dispone di 50, tra cui spicca la Biblioteca Interdipartimentale di Scienze Religiose Erik Peterson. Il Politecnico dispone di 17 biblioteche. La consultazione dei volumi \u00e8 libera per tutti, ma il prestito \u00e8 riservato ai soli iscritti alle varie facolt\u00e0.\nInoltre, i comuni di cintura dell'area urbana e metropolitana cittadina possiedono un sistema bibliotecario integrato denominato SBAM (Sistema Bibliotecario Area Metropolitana) composto di 65 biblioteche per un totale di circa 1.700.000 documenti.\nL'Archivio di Stato di Torino custodisce i documenti della corte e dell'amministrazione sabauda, sin dall'epoca medievale.\nRicerca scientifica.\nA Torino hanno sede importanti istituti di ricerca scientifica, tecnologica e cinematografica che sono la testimonianza di una tradizione culturale improntata sulla sperimentazione e sull'innovazione. Qui, infatti si trovano:\nTorino \u00e8 da sempre una citt\u00e0 molto vivace dal punto di vista della ricerca scientifica e applicata in diverse discipline. Essa, nel tempo, ha conseguito diversi primati. A esempio, qui \u00e8 nato il motore elettrico a corrente alternata a opera di Galileo Ferraris, che scopr\u00ec e dimostr\u00f2 il campo magnetico rotante. Nel 1977 fu anche la prima citt\u00e0 al mondo dotata di una rete di fibra ottica urbana (lunga 9\u00a0km), sperimentata dal centro di ricerca di telecomunicazioni CSELT; sempre in CSELT nacque l'iniziativa MPEG che port\u00f2 alla creazione, tra gli altri, dello standard si codifica audio MP3, diffuso in tutto il mondo.\nA Torino, inoltre, si svolsero alcuni episodi notevoli della storia dell'Informatica: qui Charles Babbage present\u00f2 per la prima volta in una conferenza scientifica il progetto della sua Macchina Analitica su invito dell'astronomo Giovanni Plana: circa un secolo dopo nacque il torinese Pier Giorgio Perotto, ideatore e progettista del primo \"personal computer\", la Programma 101, e fu anche docente del Politecnico di Torino.\nNel 2016 Torino si aggiudica il secondo posto del prestigioso \"Premio Capitale Europea dell'Innovazione - iCapital\", dietro ad Amsterdam e davanti a Parigi.\nUniversit\u00e0.\nIl polo universitario torinese \u00e8 uno dei principali in Italia. Nei due pi\u00f9 importanti atenei cittadini, l'Universit\u00e0 di Torino e il Politecnico, risultavano iscritti nel 2006 quasi 100.000 studenti. Per l'anno 2020/2021 l'Universit\u00e0 di Torino contava oltre 81.700 iscritti mentre il Politecnico 33.102 , a cui vanno aggiunti gli iscritti ai corsi degli atenei minori.\nTorino, secondo un'inchiesta di \"Skyscanner\", fa parte delle dieci citt\u00e0 universitarie pi\u00f9 amate d'Italia.\nI principali istituti di studi superiori, oltre all'Universit\u00e0 degli Studi e al Politecnico, sono:\nA Torino ha inoltre sede uno dei cinque \"campus\" europei dell'ESCP Business School. Gli altri \"campus\" europei di questa \"Grande \u00c9cole\" sono: Parigi, Londra, Berlino e Madrid.\nPer quanto attiene all'universit\u00e0 popolare, in citt\u00e0 \u00e8 stata fondata e conserva tuttora la sede nazionale l'UNITRE - Universit\u00e0 delle Tre Et\u00e0.\nMusei.\nTorino possiede un sistema museale di livello internazionale, forte di oltre 50 musei presenti sul territorio cittadino e metropolitano, i quali hanno raggiunto nel 2017 la cifra complessiva di 5,3 milioni di visitatori.\nVi sono quattro musei nazionali (Museo del cinema, Museo dell'automobile, Museo della montagna, Museo del Risorgimento) e numerosi altri musei di rilevanza nazionale ed internazionale come il Museo egizio, l'Armeria Reale, il Museo d'Arte Orientale, il Museo dell'Astronomia e Planetario, il J-Museum a cui si aggiungeva, fino al 2015, il Museo dello sport.\nAlcuni musei sono stati ampliati e rinnovati negli ultimi anni (a esempio il Museo del Cinema, il Museo Egizio e il Museo dell'Automobile) o sono in corso di rinnovamento: tra questi, il Museo di anatomia umana Luigi Rolando, il Museo di Antropologia ed Etnografia, ed il Museo di antropologia criminale Cesare Lombroso, che verranno unificati in un unico Museo dell'Uomo, all'interno del \"Palazzo degli Istituti Anatomici\" di corso Massimo d'Azeglio.\nMolto importanti sono le collezioni artistiche della citt\u00e0: vi si trovano infatti opere di Leonardo da Vinci, Antonello da Messina, Beato Angelico, Andrea Mantegna, ma anche di Van Eyck, Rembrandt, Van Dyck. Per l'arte figurativa \u00e8 da citare la Galleria Sabauda (una delle pi\u00f9 importanti pinacoteche d'Italia), che ospita dipinti per il periodo che va dal XII al XVIII secolo. Per l'arte moderna e contemporanea vi sono la Galleria civica d'arte moderna e contemporanea (il secondo museo di arte moderna in Italia, con 5.000 dipinti e 400 sculture), il Museo civico d'arte antica di Palazzo Madama, la Fondazione Sandretto Re Rebaudengo contenente esposizioni degli artisti contemporanei provenienti da tutto il mondo e la Pinacoteca Giovanni e Marella Agnelli e la Fondazione Merz. Considerando che la vicina Rivoli ospita nell'omonimo castello il Museo d'Arte Contemporanea, Torino pu\u00f2 essere considerata come il pi\u00f9 importante polo museale italiano per l'arte contemporanea.\nLe collezioni di arte antica, la cui raccolta fu iniziata dal duca Emanuele Filiberto di Savoia nella seconda met\u00e0 del Cinquecento, sono conservate nel Museo di antichit\u00e0, che raccoglie anche le principali testimonianze archeologiche piemontesi dal Paleolitico al Tardo Medioevo. Dal Museo di Antichit\u00e0 furono separate, negli anni quaranta del Novecento, le collezioni egizie che costituirono il Museo egizio, il pi\u00f9 importante d'Europa (nonch\u00e9 il pi\u00f9 antico al mondo), in quanto custode della seconda collezione di arte egizia del mondo per vastit\u00e0 e importanza dopo quella del Museo del Cairo.\nInoltre, l'apertura del MAO - Museo d'Arte Orientale nel dicembre 2008 ha permesso di ospitare ricche collezioni provenienti dal Vicino Oriente, dall'India, dalla Cina e dal Giappone, oltre che dall'Asia centrale.\nIl museo Accorsi-Ometto \u00e8 una ricca collezione privata, ora aperta al pubblico, di opere collezionistiche e di arte decorativa. Mostre temporanee di rilievo si tengono a Palazzo Bricherasio e a Palazzo Madama.\nImportanti sono poi dal punto di vista storico il Museo nazionale del Risorgimento italiano, presso Palazzo Carignano, e il Museo nazionale della montagna, presso il Monte dei Cappuccini, sulla riva destra del Po. Testimonianze della storia di Torino sono a disposizione presso l'Istituto Storico della Resistenza, che gestisce inoltre il Museo diffuso della Resistenza, della deportazione, della guerra, dei diritti e della libert\u00e0.\nPer quanto riguarda le scienze, \u00e8 sicuramente da ricordare il Museo Regionale di Scienze Naturali, tra i maggiori in Italia dello specifico settore, e il Museo della Sindone, che illustra al visitatore le scoperte scientifiche sul telo sindonico.\nDa ricordare il Museo dell'astronomia e Planetario di Torino, che sorge accanto dell'Osservatorio astronomico di Torino a Pino Torinese, cittadina collinare nei pressi immediati del capoluogo piemontese.\nNel 2004 \u00e8 stato inaugurato il Museo A come Ambiente, il primo in Europa interamente dedicato alle tematiche ambientali.\nDa segnalare, infine, che tutti i musei sopra indicati, pi\u00f9 numerosi altri all'interno della Regione Piemonte per un totale di circa 200 siti, sono gratuitamente e illimitatamente accessibili tramite l'Abbonamento Musei regionale, che fin dagli anni '90 \u00e8 stato sviluppato per permettere la fruizione dei luoghi museali sul territorio previo acquisto annuale forfettario, e che nel 2017 ha raggiunto l'importante obiettivo delle oltre 136.000 tessere vendute e i circa 900.000 ingressi nei siti convenzionati.\nMedia.\nStampa.\nTorino ha una storica tradizione in campo editoriale. La concentrazione di case editrici in citt\u00e0 \u00e8 superiore alla media nazionale e tutt'oggi il 50% delle case editrici scolastiche e universitarie italiane ha sede a Torino, con un'incidenza del 30% del mercato librario scolastico nazionale.\nA Torino inoltre \u00e8 concentrato oltre il 90% della produzione editoriale nazionale a edizioni a grandi caratteri per ipovedenti. Torino \u00e8 anche luogo di sperimentazione tipografica.\nNel capoluogo piemontese sono nate importanti case editrici come:\nDal 1988 a Torino si organizza il Salone internazionale del libro.\nSede in passato di importanti quotidiani nazionali come la \"Gazzetta del Popolo\" e \"Stampa Sera\", adesso hanno sede nel capoluogo piemontese:\nIn citt\u00e0 hanno anche sede le redazioni locali de \"La Repubblica\", de \"Il Giornale\" e del \"Corriere della Sera\". Vi si pubblicano anche l'edizione locale del \"free press\" quotidiano \"Metro\", il settimanale \"Per\u00f2\", il mensile \"Torino Magazine\" e il bimestrale \"Extratorino\". Sono presenti in citt\u00e0 anche le redazioni di svariati periodici dedicati ad arte e cultura come \"Il Giornale dell'Arte\", \"Il Giornale dell'Architettura\" e \"Il Giornale della Musica\". Il Comune di Torino, dal 2004, pubblica il periodico \"CittAgor\u00e0\".\nRadio.\nTorino \u00e8 stata per decenni la sede dell'EIAR e poi della Rai e perci\u00f2 \u00e8 la citt\u00e0 da cui partiva la maggior parte delle trasmissioni radiofoniche nell'epoca in cui non c'era ancora la televisione (1927-1954).\nLe principali emittenti radiofoniche cittadine sono: Radio Manila, Radio GRP, Radio 2000 Blackout, Radio Veronica One, Radio Torino International (quest'ultima \u00e8 dedicata alla comunit\u00e0 proveniente dalla Romania: la programmazione \u00e8 trasmessa, infatti, prevalentemente in lingua romena). In passato esistevano anche Radio Flash (che ha chiuso i battenti il 1\u00ba luglio 2019 cedendo la sua storica frequenza 97.6 (gi\u00e0 97.7) a Radio Italia Uno ed era affiliata al circuito Popolare Network) e Radio Centro 95 (poi ridenominata Radio Centro Soft FM e chiusa definitivamente nel 2013).\nTelevisione.\nTorino \u00e8 tra le sedi principali del Centro di Produzione Televisiva Rai, come quelli di Roma, Milano e Napoli. Assieme a queste tre sedi, da quando ha iniziato i suoi programmi nel 1954, il centro di Torino (ospitante il Museo della Radio e della Televisione) \u00e8 stato anche il primo dell'azienda televisiva. Torino, inoltre, prima che si trasformasse in RAI, gi\u00e0 ospitava il centro di direzione dell'EIAR dal 1927.\nAltre emittenti, a diffusione regionale, sono Quartarete TV, GRP Televisione, TST, Quinta Rete, Videogruppo Piemonte, Rete7 Piemonte e Telesubalpina (quest'ultima chiusa nel 2019 e sostituita da Radio Bianconera TV).\nUna delle pi\u00f9 importanti produzioni ambientate a Torino \u00e8 la soap opera \"CentoVetrine\" che utilizza la gran parte delle location esterne per le case dei protagonisti, il commissariato Franco Balbis, il carcere, l'ospedale e le principali piazze. Nel 2012 approda su Rai 1 la fiction \"Questo nostro amore\", ambientata a Torino. Il 21 dicembre 2012 \u00e8 stato trasmesso su Canale 5 il film per la televisione \"Natale a 4 zampe\" con Massimo Boldi, dove gran parte delle riprese cinematografiche sono state girate a Torino.\nAltri media.\nTorino \u00e8 stata la seconda citt\u00e0 italiana a finire su un videogioco in 3D, ma la prima (sempre d'Italia) come citt\u00e0 vera e propria, dov'era possibile girare liberamente per le numerose vie. Nel 2001 infatti la Rockstar Games cre\u00f2 \"The Italian Job\", ispirato al film \"The Italian Job\", girato in parte a Torino nel 1969. Anche se nel gioco la citt\u00e0 \u00e8 ben diversa dalla realt\u00e0, sono comunque presenti il tram numero 13, il Po e molti edifici storici realmente esistenti. La prima citt\u00e0 italiana ad apparire su un videogioco fu Venezia in \"Tomb Raider II\", ma c'erano solo i pochi edifici necessari per completare i 3 livelli (2, 3 e 4) ambientati in questa citt\u00e0. Ispirandosi sempre al film del 1969 e utilizzando tre Mini Cooper, la \"band\" gallese degli Stereophonics ha girato il video di \"Pick a part that's new\" a Torino. Ispirandosi sempre a questo film, nell'episodio \"La zingara di Budapest\" della serie TV MacGyver, fu riprodotto il famoso inseguimento nel traffico torinese, rifacendo alcune scene e utilizzando anche scene della pellicola originale, come l'inseguimento sulla pista di collaudo automobilistico sita sul tetto dell'ex stabilimento FIAT del Lingotto.\nCinema.\nTorino \u00e8 la citt\u00e0 italiana in cui fu per prima stabilita l'industria cinematografica, in ragione della storica vicinanza geografica e culturale con la Francia dei fratelli Lumi\u00e8re. Proprio nel capoluogo piemontese, nel marzo 1896, gli inventori del cinematografo esibirono la prima proiezione di un film in Italia ed in via Po, a novembre, la prima davanti a un pubblico pagante.\nI primi studi cinematografici italiani aprirono a Torino nel 1907. Giovanni Pastrone vi gir\u00f2 uno dei primi colossal della storia del cinema: \"Cabiria\" del 1914.\nLe produzioni delle principali case, come l'Ambrosio Film, l'Itala Film, l'Aquila e gli studi Fert, proseguirono fino al 1937, anno di inaugurazione di Cinecitt\u00e0 a Roma.\nLa vocazione cinematografica di Torino non cess\u00f2. Nel 1956 venne aperto il Museo nazionale del cinema, dapprima ospitato a Palazzo Chiablese e poi, dal 2000, nell'imponente sede della Mole Antonelliana. Negli anni ottanta un gruppo di professori universitari e critici cinematografici torinesi diede luogo, con il sostegno degli enti locali, alla rassegna cinematografica Festival Cinema Giovani che dal 1997 assunse la denominazione di Torino Film Festival, conquistandosi un punto di riferimento a livello internazionale specialmente per il cinema sperimentale, secondo in Italia soltanto allo storico Festival di Venezia.\nA Torino si svolgono il Torino Gay &amp; Lesbian Film Festival, il Festival Internazionale Cinema delle Donne, il Sottodiciotto Filmfestival legato ai temi dell'adolescenza, CinemAmbiente, la VIEW Conference (in precedenza \"Virtuality\", manifestazione interamente dedicata alla realt\u00e0 virtuale) e il Piemonte Movie-gLocal Film Festival, dedicato alla cinematografia regionale.\nOggi Torino \u00e8 tra le principali sedi di realizzazioni cinematografiche e televisive in Italia, grazie al ruolo della Torino Film Commission che vi riporta la produzione di molti lungometraggi, sceneggiati e spot.\nNel 2002 vennero riaperti gli studi Fert con la nuova denominazione di Virtual Reality &amp; Multi Media Park e la Lumiq Studios inizi\u00f2 la sua attivit\u00e0: entrambi hanno cessato la loro attivit\u00e0 nel 2013.\nSono nati a Torino il primo \"cinema d'essai\" italiano (il Romano nella Galleria Subalpina, nel 1971), la principale associazione cinematografica nazionale (l'Aiace Torino) e la prima multisala del Paese (l'Eliseo, nel 1983).\nA San Giusto Canavese \u00e8 presente un importante centro di produzione cine-televisiva i Telecitt\u00e0 Studios, mentre a Torino c'\u00e8 il Cineporto una struttura riservata alle societ\u00e0 di produzioni cinematografiche che vengono in citt\u00e0 a girare film.\nMusica.\nL'ente lirico di Torino \u00e8 il Teatro Regio, mentre la principale orchestra sinfonica cittadina \u00e8 l'Orchestra sinfonica nazionale della RAI, che si esibisce all'Auditorium della RAI. Nell'ambito della musica classica sono attive anche l'Orchestra Filarmonica di Torino, la Filarmonica del Regio e l'Accademia Musicale Stefano Tempia, specializzata nel repertorio barocco. Inoltre, notevole rilevanza \u00e8 rivestita dalle stagioni annuali dell'Unione Musicale e di Lingotto Musica, che vantano numerose collaborazioni con prestigiosi solisti e orchestre internazionali.\nA Torino vi \u00e8 una ricca offerta musicale. Viene eseguita dal vivo ogni tipo di musica e, oltre ai principali teatri e sale da concerto per la musica classica, dopo le recenti Olimpiadi sono aumentati i Palazzetti dove avvengono concerti ed esibizioni di musica leggera. Tra questi, i pi\u00f9 frequentati sono:\nInoltre vi si svolgono cinque eventi periodici annui:\nMagia e occultismo.\nLa citt\u00e0 \u00e8 anche conosciuta per la tradizione di magia e occultismo. Effettivamente, Torino non \u00e8 soltanto la sede della Sindone e dei santi sociali del XIX secolo, come Giovanni Bosco o Giuseppe Benedetto Cottolengo. Leggende popolari, partendo dal fatto che la citt\u00e0 fu una munitissima piazzaforte nel XVII secolo, affermano che Torino sia attraversata da una fittissima rete di gallerie e sotterranei, utilizzata dai Savoia e dai nobili per spostamenti in incognito. Nel 1556 a Torino ha soggiornato Nostradamus e qui ha vissuto un singolare personaggio come Gustavo Adolfo Rol. A Torino fecero la loro comparsa anche Cagliostro, Paracelso, il Conte di Saint-Germain e Fulcanelli. Gli esperti di occultismo sostengono che Torino \u00e8 vertice in due triangoli magici: il primo, quello bianco, con Lione e Praga, mentre il secondo, quello nero, insieme a Londra e San Francisco.\nDa un punto di vista strettamente storico, l'origine di questa tradizione va ricercata, secondo alcuni, nel Risorgimento e nella massiccia campagna di discredito organizzata contro la citt\u00e0 dalla Curia Romana che era contraria all'unit\u00e0 nazionale. Altri sostengono invece, o almeno in concomitanza e contrapposizione, che le autorit\u00e0 civili, Stato e comune e la corte sabauda, abbiano tollerato e sostenuto circoli massonici, associazioni teosofiche e spiritistiche, favorendo cos\u00ec una specie di agguerrita \"concorrenza\" nei confronti della Chiesa cattolica e favorendo quindi anche il mito di Torino, citt\u00e0 magica. Libert\u00e0 di pensiero ed un certo spirito anticlericale furono poi rinfocolati, dopo l'Unit\u00e0 d'Italia, dal progressismo positivistico e dal nascente movimento operaio. Simboli massonici sono presenti in molti palazzi e in alcune tombe del Cimitero monumentale di Torino. Da qualche tempo vi sono in citt\u00e0 dei \"tour operator\" che organizzano anche visite guidate sui misteri di Torino.\nPer gli esoteristi la magia positiva di Torino nasce dal \"cuore bianco\" di piazza Castello, dal Duomo che custodisce la Sacra Sindone alla Gran Madre di Dio e fino alla Mole Antonelliana, che indica il cielo.\nAi lati della scalinata che conduce all'ingresso della chiesa della Gran Madre di Dio troviamo le due statue raffiguranti la Fede e la Religione, tra le quali si troverebbe il nascondiglio del Graal.\nLa Fontana del Frejus di Piazza Statuto fu ideata dal conte Marcello Panissera per ricordare l'inaugurazione dell'omonimo traforo ed \u00e8 indicata dagli esoteristi come il \"cuore nero\" della citt\u00e0, per due motivi: perch\u00e9 si trova a occidente, e quindi in posizione infausta a causa del tramonto del sole, e perch\u00e9 qui vi era la \"vallis occisorum\", luogo di uccisione e di sepoltura. Ospitava infatti il patibolo, che rimase per secoli in piazza Statuto e che venne poi spostato dai francesi all'incrocio tra corso Regina Margherita e Via Cigna: il \"rond\u00f2 'd la forca\" (Rotonda della forca). \nDal 1998 esistono \"tour\" notturni ispirati alle tradizioni letterarie che hanno fatto di Torino una citt\u00e0 magica; uno di essi appare nei contenuti speciali del film \"Giallo\" di Dario Argento ed \u00e8 stato citato dal quotidiano statunitense \"The Washington Post\" in un articolo su Torino del 29 luglio 2007.\nCucina.\nLa cucina tipica torinese \u00e8 una cucina ricca ed elaborata. Nonostante questo, \u00e8 profondamente radicata nel territorio. Essa infatti nasce da un connubio fra la sua origine contadina e le esigenze raffinate della corte sabauda, entrambe aperte, oltretutto, alle influenze della cucina francese.\nGeografia antropica.\nSuddivisioni amministrative.\nLa citt\u00e0 di Torino \u00e8 suddivisa in 92 zone statistiche e relativi quartieri cittadini. Questi ultimi sono raggruppati in 8 macro-zone amministrative, chiamate \"circoscrizioni\", con i rispettivi centri civici.\nOgnuna delle 8 Circoscrizioni con i rispettivi centri civici a loro volta comprende pi\u00f9 quartieri storici: borghi, rioni, borgate, zone.\nEconomia.\nTorino \u00e8 il terzo polo economico italiano per Prodotto Interno Lordo.\nTorino nel 2011 presentava un Pil di 37,6 miliardi di euro e un debito comunale di 3,2 miliardi di euro, rendendolo il secondo comune pi\u00f9 indebitato d'Italia dopo Milano e quello con il maggiore indebitamento procapite. Nel 2014, dopo la pesante recessione che ha colpito la citt\u00e0, il Pil che dal 2007 al 2013 aveva subito una riduzione del 11,5%, si \u00e8 stabilizzato alla quota di 36 miliardi, mentre il debito \u00e8 sceso sotto i 3 miliardi di euro.\nTorino presenta un tasso di disoccupazione tra i pi\u00f9 alti del Nord Italia, attestatosi nel 2014 al 12,9%, con un andamento che a partire dal 2008 ha seguito quello medio nazionale. Il tasso di disoccupazione nel 2019 si attesta all'8,3%. Insieme alla sua provincia \u00e8 ai vertici dell\"'export\" italiano, piazzandosi al secondo posto tra le province italiane per valore delle esportazioni.\nConsiderata una delle capitali europee dell'automobile, a Torino e cintura sono presenti alcune delle pi\u00f9 importanti aziende del settore: FCA Italy, Comau, Teksid, Magneti Marelli, Italdesign Giugiaro, Pininfarina, Iveco.\nIl forte radicamento del settore automobilistico nel territorio \u00e8 favorito anche da un sistema universitario con percorsi di studio esclusivi a livello nazionale (il Politecnico di Torino \u00e8 l'unico in Italia ad avere un corso di laurea in Ingegneria dell'autoveicolo) e la presenza di importanti universit\u00e0 di \"design\" come l'IED e l'IAAD.\nIn territorio torinese ci sono centri direzionali e stabilimenti produttivi di CNH Industrial, operante nel settore dei \"capital goods\" e tra i principali \"leader\" del settore e di Fiat Chrysler Automobiles dove Torino \u00e8 diventata nodale per la crescita di Maserati: a Grugliasco vengono prodotte Ghibli e Quattroporte, mentre nello stabilimento di Mirafiori viene prodotta, dall'inizio del 2016, la nuova Maserati Levante. I livelli occupazionali nel settore automobilistico sono rimasti pressoch\u00e9 stabili nel periodo 2012-2014, a peggiorare \u00e8 stato il ricorso alla cassa integrazione, iniziata a calare solamente nel 2014 grazie alla ripresa degli investimenti e alla ripartenza dei principali mercati automobilistici europei.\nImportante anche il contributo dell'automazione industriale alla crescente internazionalizzazione dell'economia torinese, con la presenza di aziende come Prima Industrie e Comau, con quest'ultima (tra le prime 4 in Europa per fatturato) che realizza in tutto il mondo robot per i principali gruppi automobilistici.\nA Torino \u00e8 molto sviluppato anche il comparto bancario con Intesa Sanpaolo, prima banca italiana per capitalizzazione di mercato e terza della zona euro, e il comparto assicurativo con Reale Mutua Assicurazioni. Le fondazioni bancarie Compagnia di San Paolo e Fondazione CRT operano in campo sociale, culturale e filantropico e sono rispettivamente la seconda e la terza fondazione d'origine bancaria d'Italia per dimensione patrimoniale; la prima \u00e8 la principale azionista del gruppo Intesa Sanpaolo, mentre la seconda fa parte della compagine azionaria di Unicredit.\nAnche le banche di \"private banking\" e d'investimento Fideuram e Banca Intermobiliare hanno sede a Torino, cos\u00ec come la pi\u00f9 piccola Banca del Piemonte.\nAltre aziende di rilievo in territorio torinese sono: Lavazza, Caff\u00e8 Vergnano, Martini &amp; Rossi, Alpitour, Reply, Avio Aero, Basic Net (Robe di Kappa), Carlo Pignatelli, De Fonseca, Sabelt, Sparco, Seven, Urmet, Kel\u00e9mata e il Gruppo Armando Testa. A Torino o nella sua citt\u00e0 metropolitana hanno sede legale anche diverse filiali italiane di societ\u00e0 estere come Suzuki, Vodafone Italia, Bavaria, Diageo, Michelin, Kimberly-Clark, Petronas, Mizuno e SKF .\nNegli anni la citt\u00e0 ha attraversato una lunga fase di riconversione industriale, sia per la crisi dell'industria metalmeccanica, sia per la tendenza delle aziende dei paesi avanzati a trasferire le loro produzioni manifatturiere nei paesi in via di sviluppo. Dagli anni ottanta Torino ha vissuto un'importante fase di terziarizzazione, pur rimanendo uno dei principali centri industriali italiani ed europei. Tante sono le aziende che hanno scelto Torino, tra le quali General Motors, che ha deciso di tenere nel capoluogo piemontese una base di ricerca per la sperimentazione dei motori diesel. Con una rete di oltre 350 aziende di componentistica, la Camera di Commercio di Torino ne ha selezionate 145. Il progetto \"From Concept to Car\" mira a promuovere le eccellenze del settore in tutto il mondo.\nNegli anni vi \u00e8 stato un \"boom\" del settore informatico ed elettronico. Alla gi\u00e0 preesistente attivit\u00e0 di ricerca del Politecnico di Torino, dell'Istituto Mario Boella, dell'Istituto Galileo Ferraris e del Centro Ricerche Fiat, si \u00e8 affiancata l'attivit\u00e0 del distretto informatico Torino Wireless che appartiene alla rete dei distretti italiani riconosciuti dal Ministero dell'Universit\u00e0 e della Ricerca. Nato per coordinare tutte le attivit\u00e0 di ricerca e di produzione del settore ICT dell'area torinese, attualmente vi sono impegnate circa 6000 imprese. Un'altra operazione importante \u00e8 stata la riconversione di una parte della superficie occupata dalla fabbrica di Mirafiori, sostenuta dal progetto Torino Nuova Economia che, anche grazie alla collaborazione con il Politecnico, ospita il Centro del \"design\".\nL'evento olimpico del 2006 ha contribuito a diminuire il ristagno economico. Grandi opere pubbliche come quelle per il Passante Ferroviario, la Metropolitana e le Spine hanno ridisegnato e stanno ridisegnando il volto della citt\u00e0. Culla del cinema italiano, grazie all'associazione Torino Film Commission, la citt\u00e0 \u00e8 diventata un'apprezzata quinta per l'ambientazione e la produzione di film, pubblicit\u00e0 e video musicali. All'interno della Mole \u00e8 ospitato il Museo nazionale del cinema. Nel capoluogo sabaudo \u00e8 inoltre attivo il Cineporto, una struttura polifunzionale dedicata alle produzioni cinematografiche unica in Italia.\nNel 2016 \u00e8 stata classificata da \"GaWC\" come una citt\u00e0 mondiale \"Gamma\".\nNel 2014 l'UNESCO ha dichiarato Torino Citt\u00e0 Creativa nella categoria del \"design\".\nInfrastrutture e trasporti.\nStrade.\nCollegamenti autostradali.\nSu Torino convergono cinque autostrade (tra cui \u00e8 particolarmente importante quella in direzione della Francia) ed un raccordo autostradale:\nTangenziali.\nLa tangenzale di Torino \u00e8 la A55, divisa in Tangenziale Nord e Tangenziale Sud, va da nord est fino a sud est passando in maniera semicircolare da ovest. Inoltre comprende la tratta da Torino fino a Pinerolo.\nLa tratta che manca a est (Tangenziale Est di Torino) \u00e8 in fase di lavorazione.\nIl sistema autostradale urbano di Torino comprende inoltre il raccordo all'A4 Torino-Milano ed alla S.S.11 di 3,13\u00a0km.\nFerrovie.\nTorino \u00e8 il terzo nodo ferroviario italiano. La rete ferroviaria all'interno dei suoi confini \u00e8 costituita principalmente da linee ferroviarie RFI ma anche da linee locali GTT.\nLa tratta urbana di competenza del GTT \u00e8 quella che parte da Torino Dora e che va sino alla periferia Nord al confine con il comune di Venaria Reale (direzione Caselle Torinese - Aeroporto Sandro Pertini - Ceres).\nLe linee ferroviarie principali che si dipartono da Torino sono quelle che vanno verso Genova (via Asti e Alessandria), verso Milano (via Novara e Vercelli) e verso la Francia (via Bardonecchia e il Traforo ferroviario del Frejus) e Ventimiglia (via Cuneo e il Traforo ferroviario del Colle di Tenda). Ci sono poi linee minori verso Ivrea-Aosta, Mondov\u00ec-Savona, Pinerolo-Torre Pellice, Trofarello-Chieri, Ciri\u00e9-Lanzo Torinese-Ceres e Rivarolo Canavese-Cuorgn\u00e8-Pont Canavese.\nPassante ferroviario e Servizio ferroviario metropolitano (SFM).\nIl servizio ferroviario metropolitano di Torino (SFM) \u00e8 un sistema di trasporto pubblico locale della Citt\u00e0 Metropolitana di Torino coordinato dall'Agenzia Mobilit\u00e0 Metropolitana ed interamente finanziato dalla Regione Piemonte. Il servizio \u00e8 composto da 8 linee gestite da Trenitalia e dal Gruppo Torinese Trasporti, per un'estensione di circa 500\u00a0km, 365 collegamenti giornalieri e 93 stazioni collegate. Il SFM offre un collegamento fra le diverse zone del Torinese e delle contigue province di Cuneo e Asti, permettendo coincidenze cadenzate tra i treni del servizio ferroviario regionale del Piemonte, i treni a lunga percorrenza ed AV, la rete tranviaria di Torino e autobus urbani, con autobus extraurbani e la metropolitana di Torino.\nAeroporti.\nAttualmente la citt\u00e0 di Torino dispone di uno scalo aereo internazionale: l'Aeroporto di Torino-Caselle, un aeroporto di medie dimensioni (200-300 ettari, 1-5 milioni di passeggeri all'anno) inaugurato nel 1953.\nIn corso Marche, inoltre, \u00e8 presente l'aeroporto di Torino-Aeritalia: inaugurato nel 1916, dopo la costruzione dell'aeroporto di Caselle \u00e8 rimasto in uso come struttura di aviazione generale e da turismo, affiancato da una scuola di volo per aerei ed elicotteri e dalla sede dei velivoli di elisoccorso e protezione civile.\nMobilit\u00e0 urbana.\nLa rete di trasporti di Torino \u00e8 gestita dal GTT, acronimo di Gruppo Torinese Trasporti, nato nel 2003 dalla fusione di ATM e SATTI. Nel territorio comunale di Torino il sistema di mobilit\u00e0 metropolitana e ferroviaria urbana si sviluppa complessivamente per 29\u00a0km, articolati su 8 linee servite da 28 stazioni. Per i suoi acquisti verdi la citt\u00e0 di Torino ha raggiunto il secondo posto dell\"'European Gpp Award\" del 2016, alle spalle delle citt\u00e0 di Vienna e davanti alla citt\u00e0 metropolitana di Torino.\nMetropolitana.\nA Torino \u00e8 in funzione la prima metropolitana automatica d'Italia utilizzante veicoli leggeri, frequenti e senza conducente.\nAmministrazione.\nLe prime testimonianze riguardanti l'amministrazione della citt\u00e0 risalgono ad un documento del 827 riguardante un placito tenuto dal messo imperiale Bosone, in cui sono citati tre scabini di Torino: Sunifr\u00e8, Giovanni e Gherardo. Ad esclusione di definizioni poco chiare, il secondo documento in cui si pu\u00f2 riconoscere la presenza di figure amministrative della citt\u00e0 \u00e8 un rogito (\"Breve recordationis de conventione facta inter Taurinenses cives et Ribaldum de Ripalta\") redatto dal notaio torinese Ogerio il 30 giugno 1149, in cui sono citati dei consoli torinesi (\"Taurinenses consules\"): Ulrico e Bongiovanni Zucca, Taurino Rufo, Taurino Dudolo, Rodolfo Alessandra e Ansaldo Fibentaria. La carica di console non era unica e variava sia per numero che per le funzioni svolte, le quali andavano dall'amministrazione della giustizia al disbrigo dei pubblici affari ed all'esercizio del potere esecutivo. Inoltre, v'era una suddivisione in base al lignaggio in \"Consoli maggiori\", di famiglia aristocratica (o \"d'albergo\"), a cui erano riservati gli incarichi pi\u00f9 prestigiosi, e \"Consoli minori\" di origine popolare e con compiti meno importanti. L'assetto consolare dur\u00f2 fino al 1149 quando le tensioni sociali e la sempre maggior preminenza della citt\u00e0 sul territorio circostante portarono alla creazione di un sistema bipolare del potere con la nomina di un potest\u00e0 imperiale: Tommaso il Nono di Annone; dopo una breve parentesi nel 1199, in cui i nobili ripresero il potere in citt\u00e0, dal 1200 il potest\u00e0 divenne la figura preminente del potere cittadino. Nel 1270 la citt\u00e0 pass\u00f2 sotto il dominio di Carlo I d'Angi\u00f2 e, con la cacciata del potest\u00e0, fu nominato un vicario regio, l'albese Pietro di Brayda. La figura del vicario era, per\u00f2, maggiormente legata alla figura del signore dominante e, perci\u00f2, l'amministrazione cittadina era delegata a un sistema complesso, formato da figure quali chiavarii (o clavarii), sindaci, capitani e gruppi consigliari (o credenzie: credenzia maggiore, credenzia minore e parlamento). Questo intricato assetto istituzionale dur\u00f2 fino al 1562, quando Emanuele Filiberto di Savoia ammodern\u00f2 l'apparato amministrativo cittadino, riducendo il numero di consiglieri a sessantadue unit\u00e0 (\"consiglio generale\"); tra questi, ventidue (\"consiglio ristretto\") avranno il compito di eleggere annualmente dai due ai quattro decurioni che, salvo casi eccezionali, provenivano dall'aristocrazia. I primi tre decurioni furono eletti nel 1564: Paolo Nicol\u00f2, Lorenzo Nomis e Bernardino Ranzo.\nGemellaggi.\nTorino \u00e8 gemellata con 15 citt\u00e0:\nha accordi di collaborazione con:\ne ha firmato lettere di intenti con:\nSport.\nLa citt\u00e0 di Torino ha una lunga tradizione sportiva, sede di alcune fra le prime societ\u00e0 sportive italiane, di club pluripremiati e luogo di eventi internazionali di massimo rilievo.&lt;br&gt;\nLa prima societ\u00e0 sportiva di Torino risale al XIX secolo, pi\u00f9 specificatamente al 17 giugno 1844, data della fondazione della prima societ\u00e0 ginnica italiana, la Reale Societ\u00e0 Ginnastica di Torino.&lt;br&gt;\nNel 1863 venne fondata la Reale Societ\u00e0 Canottieri Cerea, la pi\u00f9 antica societ\u00e0 di canottieri d'Italia; 25 anni dopo, nel 1888, venne fondata la Federazione Italiana Canottaggio con il nome di Rowing Club Italiano, seguita il 25 giugno 1892 dalla F\u00e9d\u00e9ration Internationale des Soci\u00e9t\u00e9s d'Aviron (FISA), la federazione internazionale di canottaggio.&lt;br&gt;\nTorino \u00e8 una citt\u00e0 molto importante anche per il gioco del calcio: oltre a essere sede di due delle societ\u00e0 professionistiche pi\u00f9 antiche e premiate d'Italia e del mondo, la (fondata nel 1897) e il (del 1906), in questa citt\u00e0 fu fondata nel 1898 la Federazione Italiana Football, oggi Federazione Italiana Giuoco Calcio e, nello stesso anno, l'8 maggio, si tenne al Velodromo Umberto I il primo campionato ufficiale.&lt;br&gt;\nAltro sport in cui la citt\u00e0 ha una tradizione di rilievo \u00e8 il ciclismo: il capoluogo piemontese, oltre ad aver ospitato diverse volte una tappa del Giro d'Italia, \u00e8 la tappa finale della Milano-Torino, la corsa ciclistica pi\u00f9 antica del mondo, essendosi disputata per la prima volta nel 1876.&lt;br&gt;\nAnche il tennis pu\u00f2 essere annoverato fra gli sport rilevanti per la citt\u00e0: oltre ad essere stata sede del Tennis Club Juventus campione per tre volte del campionato italiano di Serie A1 per squadre, la citt\u00e0 ospit\u00f2 numerosi tornei di prestigio, tra i quali quelli disputati della squadra nazionale di Coppa Davis durante sei edizioni della competizione e, come sede unica, la Federation Cup 1966. A Torino sono state inoltre assegnate le ATP Finals dal 2021 al 2026.&lt;br&gt;\nUn ulteriore primato della citt\u00e0 \u00e8 rappresentato dal Rugby: Torino vanta la primogenitura in Italia sia del rugby a 15 (o \"rugby union\") che del cosiddetto \"tredici\" (o \"rugby league\"). Fu nel capoluogo sabaudo, infatti, che nel 1910 si tenne la prima documentata partita di rugby a 15 mai disputata in Italia, un incontro dimostrativo tra il parigino SC Universitaire e la ginevrina , e ivi nacque il primo club rugbistico italiano, che dur\u00f2 solo il tempo di un incontro amichevole contro una selezione di rugby del Pro Vercelli. Nel 1952, inoltre, Torino il primo incontro interno della Nazionale italiana a XIII, una sconfitta 18-22 contro la (solo nel 2008 la Nazionale a XV disput\u00f2 il suo primo incontro a Torino, una sconfitta 15-22 contro l').&lt;br&gt; \nRealt\u00e0 prestigiose, nelle rispettive discipline, sono poi i Giaguari Torino (football americano, campioni nel 1991), la Sisport (pallacanestro femminile, 5 scudetti ed una Coppa dei Campioni) e la CUS Torino (pallavolo maschile, 4 scudetti ed una Coppa dei Campioni).\n&lt;br&gt;\nAltri sport praticati in citt\u00e0 comprendono baseball, curling, hockey, pallanuoto, pallamano, scherma e tennis tavolo; esistono, infine, forti tradizioni in sport minori quali tiro con l'arco, bocce e pallone elastico.\nEventi.\nPer quanto riguarda gli eventi, il maggiore vanto della citt\u00e0 \u00e8 l'aver ospitato la XX edizione dei Giochi olimpici invernali, svoltisi il 10-26 febbraio del 2006, seguiti a marzo dalle Paralimpiadi. Il 14 maggio 2014 la citt\u00e0 ha ospitato la finale di UEFA Europa League tra il Sevilla F\u00fatbol Club e il Benfica. Un altro evento di grande prestigio per Torino \u00e8 rappresentato dal torneo di tennis ATP Finals, ospitato in citt\u00e0 per cinque edizioni, dal 2021 al 2025. &lt;br&gt;\nUlteriori competizioni di rilievo che si son svolte in citt\u00e0 comprendono il campionato mondiale di scherma 2006, le Olimpiadi degli scacchi del 2006, i campionati mondiali universitari di golf nel 2006 e nel 2022, le Universiadi invernali del 2007, il campionato mondiale di pallavolo maschile 2018, i Mondiali assoluti di nuoto pinnato nel 2015, oltre a diversi campionati sportivi europei. Nel 2015, alla citt\u00e0 \u00e8 stato assegnato il titolo di Capitale europea dello sport, in quanto eccellenza nel panorama sportivo europeo., riconoscimento assegnato annualmente da ACES Europe a citt\u00e0 che si contraddistinguono con dei progetti che seguono i principi etici dello sport.\nImpianti Sportivi.\nGrazie alla solida tradizione sportiva della citt\u00e0, Torino dispone di impianti sportivi e di intrattenimento all'avanguardia, parco implementato grazie all'assegnazione della sede ospitante i XX Giochi Olimpici Invernali. Fra le strutture con una capienza superiore ai 10000 posti si citino l'Allianz Stadium, lo Stadio Olimpico Grande Torino, il Palasport Olimpico e il PalaTorino; altri impianti con capacit\u00e0 molto vicine a questi numeri sono lo Stadio Primo Nebiolo ed il PalaVela. Una menzione speciale, infine, merita lo stadio Filadelfia, teatro del ciclo di vittorie del Grande Torino negli anni quaranta del XX secolo."}
{"id": "2588350", "revid": "27014367", "url": "https://it.wikipedia.org/wiki?curid=2588350", "title": "Ugu\u00e7on da Laodho", "text": ""}
{"id": "2588354", "revid": "2146321", "url": "https://it.wikipedia.org/wiki?curid=2588354", "title": "Episodi di Gossip Girl (prima stagione)", "text": "La prima stagione della serie televisiva Gossip Girl \u00e8 stata trasmessa negli USA dal 19 settembre 2007 al 19 maggio 2008 sul network americano The CW.\nIn Italia la prima stagione \u00e8 stata trasmessa in prima visione assoluta dal 19 gennaio 2008 al 28 agosto 2008 su Mya, canale pay della piattaforma Mediaset Premium; in chiaro \u00e8 stata trasmessa dal 7 gennaio 2009 in prima serata su Italia 1, ma a causa dei bassi ascolti \u00e8 stata poco dopo spostata in seconda serata, concludendosi il 3 aprile 2009.\nBuon giorno Upper East Side.\nTrama.\nDopo essere partita un anno prima per un collegio in Connecticut senza dare spiegazioni a nessuno, la ricca e famosa Serena van der Woodsen torna improvvisamente a New York: la notizia, annunciata dalla misteriosa blogger Gossip Girl, viene accolta con stupore da tutti, compresa la migliore amica di Serena, Blair Waldorf, rimasta ferita dall'inaspettata partenza dell'amica, che non ha voluto informare neanche lei della sua decisione e che l'ha lasciata da sola ad affrontare il divorzio dei genitori, dopo che il padre si \u00e8 scoperto gay.\nDopo una veloce visita a casa di Blair, Serena va a trovare il fratello minore Eric, ricoverato in un centro di recupero per aver tentato il suicidio, anche se la madre Lily ha giustificato l'assenza del ragazzo dicendo a tutti che \u00e8 a Miami, dalla zia Carol.\nAnche Dan Humphrey e sua sorella minore Jenny tornano in citt\u00e0 dopo aver passato il fine settimana a casa della madre e, pur non facendo parte dell'\u00e9lite di Manhattan, scoprono tramite Gossip Girl del ritorno di Serena, della quale Dan \u00e8 innamorato da tempo.\nIntanto, per aver scritto gli inviti, Jenny viene invitata alla festa \"Bacio sulle labbra\", organizzata dalla Waldorf, mentre Serena e Blair si chiariscono e fanno pace: poco dopo, per\u00f2, Nate Archibald, storico fidanzato di Blair dai tempi dell'asilo, le confessa di essere andato a letto con Serena prima che la ragazza partisse per il collegio, portando i due a litigare. Il padre di Nate, tuttavia, lo spinge a riavvicinarsi a Blair per non mandare a monte un affare che sta per concludere con Eleanor, la madre della ragazza.\nParallelamente, Dan si scontra accidentalmente con Serena, che perde il cellulare, cos\u00ec il ragazzo si reca al Palace Hotel, dove risiedono i van der Woodsen, per restituirglielo: qui, per evitare di andare alla festa \"Bacio sulle labbra\" di Blair, Serena dice alla madre di avere un appuntamento con Dan. Cos\u00ec quella sera i due escono insieme per andare al concerto dei Lincoln Hawk, rockband passata di moda della quale fa parte il padre di Dan, Rufus, ma durante l'appuntamento il ragazzo riceve un messaggio d'aiuto da parte di Jenny, che alla festa ha incontrato Chuck Bass. Conoscendo la reputazione di Chuck, Serena e Dan corrono alla festa, riuscendo a salvare Jenny da un tentativo di violenza, per poi riportarla a casa: tuttavia, sia Blair, sia Chuck, che ha ricevuto un pugno da Dan, meditano vendetta.\nBrunch selvaggio.\nTrama.\nDopo l'appuntamento della sera prima, Dan si reca al Palace per parlare con Serena, ma la ragazza non si trova l\u00ec perch\u00e9 \u00e8 andata a trovare Blair per chiederle spiegazioni sul comportamento freddo che tiene nei suoi confronti, scoprendo cos\u00ec che l'amica sa della notte passata con Nate prima della sua misteriosa fuga in collegio. Serena vorrebbe dunque evitare di andare al brunch annuale organizzato da Bart Bass, il padre di Chuck, ma viene costretta dalla madre e quindi porta con s\u00e9 anche Dan. Tra il ragazzo e Chuck, per\u00f2, scoppia una lite per il pugno ricevuto da quest\u2019ultimo quando ha cercato di violentare Jenny.\nNate chiede a Serena di parlare di cosa \u00e8 accaduto fra loro e cos\u00ec i due si danno appuntamento nella camera di Chuck, ma quest'ultimo consegna le chiavi della sua suite a Blair, per poterle far fare sesso con Nate, in modo da salvare la loro relazione. Blair e Nate entrano contemporaneamente nella camera di Chuck e trovano Serena.\nBlair, meditando vendetta nei confronti della sua ex migliore amica, rivela a Dan l'accaduto tra Serena e Nate, portando i due a litigare per via del passato della ragazza.\nLa mia peggiore amica.\nTrama.\nGli studenti della Constance Billard e della St. Jude si preparano per i colloqui con i rappresentanti dei college pi\u00f9 prestigiosi del Paese.\nBlair e Chuck scoprono che Serena frequenta regolarmente il centro Ostroff per tossicodipendenti e socialmente disturbati, pertanto decidono di sfruttare il segreto per vendicarsi di lei.\nDurante il party organizzato per i rappresentanti dei vari college, Blair dice a tutti che Serena frequenta il centro di recupero, mentre in realt\u00e0 \u00e8 il fratello di questa, Eric, ad esservi ricoverato. Pur di non esporre Eric, Serena finge davanti a tutti di frequentare l'Ostroff.\nDan vorrebbe frequentare la Dartmouth ed essere scelto per intrattenere il rappresentante dell'Universit\u00e0 al party, ma scopre che al suo posto \u00e8 stato preso Nate, nonostante il ragazzo non nutra il minimo interesse per la scuola e stia assecondando solo le pressioni di suo padre, che vorrebbe vederlo laurearsi in legge. Alla fine, per\u00f2, Nate lascia la festa, permettendo a Dan di fare una buona impressione sul rappresentante della Dartmouth.\nMentre alla festa Jenny fa amicizia con Eric, che le confida del suo tentato suicidio, Serena e Blair fanno pace quando quest'ultima scopre che \u00e8 Eric ad essere ricoverato al centro di recupero.\nChe botte se incontri Blair.\nTrama.\nLa madre di Blair ha bisogno di una modella per la sua nuova linea di moda e cos\u00ec sceglie la figlia; il fotografo, per\u00f2, non trova la ragazza spontanea e le preferisce Serena. Quando Blair lo scopre, si arrabbia molto e litiga con Serena, ma le due fanno pace perch\u00e9 a Serena era stato detto che anche Blair avrebbe preso parte al servizio fotografico.\nNel frattempo, dopo aver appianato le loro divergenze, Serena cerca di uscire con Dan, ma i loro appuntamenti vengono costantemente annullati per gli impegni mondani della ragazza.\nParallelamente, Carter Baizen, un vecchio amico di Nate e Chuck, torna in citt\u00e0 e coinvolge Nate in una partita di poker, durante la quale il ragazzo perde molti soldi. Fortunatamente, grazie all'intervento di Chuck si risolve tutto e Nate, volendo ripagare l'amico, scopre che suo padre gli ha svuotato il conto.\nDare Devil.\nTrama.\nDan cerca di impressionare Serena durante il loro primo appuntamento, portandola in un ristorante elegante, ma la ragazza rimane delusa dalla serata perch\u00e9 avrebbe preferito una cosa semplice.\nIntanto, Blair organizza il suo annuale pigiama party, al quale, non essendoci Serena, invita Jenny: qui, la ragazza viene coinvolta nel gioco \"obbligo o verit\u00e0\" e le viene affidato il compito di far scappare Eric dal centro Ostroff.\nQuando Lily scopre che il figlio si \u00e8 allontanato con una ragazza dai capelli biondi, pensa subito che sia stata Serena e cos\u00ec, per rintracciarla, chiede aiuto a Rufus, che intanto ha scoperto che la moglie ha cominciato una nuova relazione. L'uomo informa Dan per telefono dei dubbi di Lily e, una volta trovato Eric in un locale insieme a Jenny, Blair e le altre ragazze, Serena lo riporta al centro, dove Lily decide che \u00e8 il momento che il figlio torni a casa. Dan e Serena, nel frattempo, si baciano.\nPer concludere la serata, Blair sfida Jenny ad intrufolarsi, usando il suo mazzo di chiavi, in un negozio della linea di moda Waldorf per rubare una giacca, abbandonando la ragazza quando suona l'allarme. Jenny, fermata dalla polizia, riesce per\u00f2 a fingere di essere Blair e a tornare a casa di quest'ultima con la giacca, dimostrando di essere degna di far parte delle \"Perfide\", la ristretta cerchia di tirapiedi di Blair.\nIl racconto dell'ancella.\nTrama.\nVanessa Abrams, la migliore amica di Dan, torna in citt\u00e0 dopo essere stata un anno nel Vermont, avendo ottenuto dai genitori il permesso di vivere a casa della sorella e di finire il liceo a New York. Durante la sua assenza, Vanessa si \u00e8 resa conto di essere innamorata di Dan, che le aveva detto di amarla prima che lei partisse, cos\u00ec decide di confessargli i suoi sentimenti, ma lei e Dan decidono di rimanere solo amici quando Vanessa scopre che il ragazzo esce con Serena.\nIntanto, Blair organizza un ballo in maschera, durante il quale Nate, seguendo alcuni indizi, dovr\u00e0 trovarla prima della mezzanotte. Il ragazzo, per\u00f2, distratto dai suoi sentimenti per Serena, con la quale si \u00e8 confidato riguardo alla recente scoperta che il padre Howard fa uso di cocaina, non s'impegna.\nJenny, delusa per non essere stata invitata al ballo nonostante abbia aiutato moltissimo Blair nei preparativi, s'intrufola alla festa e scambia la sua maschera con quella di Serena: Nate bacia cos\u00ec Jenny credendo che sia Serena, dicendole che non l'ha mai dimenticata. La ragazza fugge via sconvolta, mentre Nate si rende conto di aver fatto un errore quando incontra la vera Serena.\nNel frattempo, Lily chiede a Rufus di farle da accompagnatore alla festa a tema marocchino di Eleanor. Quando Rufus scopre che la donna l'ha invitato solo per far ingelosire Bart, con cui Lily esce segretamente, decide di darle una mano e cos\u00ec la bacia davanti all'uomo.\nVictor, Victrola.\nTrama.\nChuck chiede al padre Bart d'investire in un nuovo locale di burlesque da lui scoperto, il \"Victrola\", ma l'uomo \u00e8 molto scettico e cos\u00ec Chuck, deluso, si ubriaca, dicendo poco dopo a Lily di aver visto Bart con un'altra donna. Quest'ultima si rivela essere, in realt\u00e0, una giornalista, che spinge Bart a valutare meglio il progetto di Chuck.\nNel frattempo, mentre Nate affronta suo padre, chiedendogli di smettere con la droga, Blair perdona Jenny per essersi intrufolata alla festa, confidandole che Nate ha intenzione di darle l'anello di fidanzamento di famiglia: Jenny le confessa cos\u00ec che il ragazzo l'ha baciata al ballo in maschera credendo che fosse Serena.\nQuella sera, durante una cena tra gli Archibald e i Waldorf, Nate fa arrestare il padre perch\u00e9 l'ha visto comprare altra droga, mentre Blair lo lascia e va a trovare Chuck al \"Victrola\": dopo essersi esibita nel burlesque sul palco, durante il ritorno verso casa, la ragazza perde la verginit\u00e0 con Chuck sulla limousine del padre di lui.\nParallelamente, Nate scopre che il padre \u00e8 stato trattenuto dalla polizia perch\u00e9 \u00e8 stato trovato colpevole di frode e appropriazione indebita, mentre Dan e Serena cercano di fare l'amore insieme per la prima volta.\nUn compleanno da ricordare.\nTrama.\nAncora afflitta per la fine della sua relazione con Nate, Blair mantiene il segreto sperando in una riconciliazione con il ragazzo, cercando anche di evitare Chuck, il quale, al contrario di lei, non ha nessuna intenzione di dimenticare quello che \u00e8 accaduto nella sua limousine. Blair, nel frattempo, \u00e8 anche impegnata ad organizzare la festa per il suo diciassettesimo compleanno e cos\u00ec fa una scommessa con Chuck: se Nate la chiamer\u00e0 come ogni anno a mezzanotte per farle gli auguri, lui la lascer\u00e0 in pace; se invece Nate non la chiamer\u00e0, lei passer\u00e0 di nuovo la notte con Chuck.\nIntanto, Jenny riporta la madre Alison a casa, ma Rufus non \u00e8 ancora pronto a riaccoglierla, dopo aver scoperto la sua relazione ad Hudson con un vicino di casa; alla fine, per\u00f2, i due decidono di ritentare.\nNel frattempo, Dan porta Vanessa alla festa di compleanno di Blair per far conoscere meglio lei e Serena e spezzare cos\u00ec la tensione tra le due ragazze.\nParallelamente, i genitori di Nate premono affinch\u00e9 il figlio dia l'anello di fidanzamento di famiglia a Blair come regalo di compleanno, per salvare il contratto stipulato con Eleanor Waldorf, a rischio dopo l'accusa di frode e appropriazione indebita contro Harold. Il ragazzo, per\u00f2, capisce che sarebbe la cosa sbagliata da fare e quindi non cerca di salvare la sua relazione con Blair, passando invece la serata del compleanno della ragazza con Jenny. Una foto di loro due che si abbracciano pubblicata sul blog di Gossip Girl mette a nudo la rottura tra il ragazzo e Blair, che alla fine bacia Chuck. I due vengono per\u00f2 visti da Serena.\nLa torta ti fa bella!\nTrama.\n\u00c8 il giorno del Ringraziamento, ma Blair e Serena litigano quando quest'ultima scopre che l'amica \u00e8 andata a letto con Chuck solo per vendetta: non essendo pi\u00f9 gradita alla tavola dei Waldorf insieme alla sua famiglia, Serena accetta la proposta di Dan di passare la cena del Ringraziamento con gli Humphrey. Sia Alison, sia Lily, per\u00f2, sono all'oscuro del ritorno l'una dell'altra nella vita di Rufus e l'atmosfera a tavola \u00e8 molto tesa, finch\u00e9 non viene a galla la passata relazione tra Rufus e Lily. Pur non avendo mai dimenticato Lily, alla fine Rufus decide di salvare il suo matrimonio con Alison.\nIntanto, Blair \u00e8 triste perch\u00e9 suo padre, a causa di alcuni problemi di lavoro, non pu\u00f2 tornare dalla Francia per partecipare al Ringraziamento con lei: quando per\u00f2 scopre che sua madre gli ha telefonato dicendogli che Blair non lo voleva pi\u00f9 vedere, la ragazza si arrabbia moltissimo e cos\u00ec tornano a galla i suoi passati problemi di bulimia. Madre e figlia si chiariscono quando la donna confida di essere rimasta molto turbata dopo aver ricevuto i documenti del divorzio e che non sarebbe riuscita a sopportare la presenza del marito per il Ringraziamento.\nParallelamente, il padre di Nate tenta il suicidio.\nAmori in corso.\nTrama.\nSi avvicina il ballo delle debuttanti e Celia, la nonna di Serena, torna in citt\u00e0 per l'occasione, cercando di ostacolare la relazione tra la nipote e Dan, che non ritiene all'altezza di Serena. Celia vorrebbe affiancare alla nipote Carter Baizen come accompagnatore per il ballo, ma Dan, saputo l'astio che la donna prova nei suoi confronti, la sfida, dicendo a Serena che andr\u00e0 al ballo con lei, nonostante ritenga che sia un evento ormai superato. Celia prova cos\u00ec a offrire dei soldi a Rufus affinch\u00e9 convinca il figlio a rinunciare a Serena, rivelandogli anche che vent'anni prima Lily lo aveva lasciato perch\u00e9 lei l'aveva costretta a scegliere tra l'eredit\u00e0 familiare e l'amore. Quando Dan lo dice a Serena, la relazione tra i due va in crisi perch\u00e9 la ragazza non crede che la nonna sarebbe capace di usare dei sotterfugi e corrompere qualcuno, cos\u00ec si fa cos\u00ec accompagnare al ballo da Carter Baizen, dove, scoperta la vera natura della nonna, lei e Dan fanno pace.\nNel frattempo, Blair continua a frequentare Chuck di nascosto; Nate, per\u00f2, ha dei ripensamenti sulla rottura con la ragazza e pertanto si offre come suo cavaliere per il ballo, chiedendo inoltre a Chuck di scoprire chi \u00e8 il misterioso ragazzo che pensa stia frequentando Blair. Chuck gli fa credere che sia Carter Baizen, che Nate prende a pugni proprio durante il ballo delle debuttanti. Blair, arrabbiata con Chuck per quanto successo, lo lascia e ricomincia la relazione con Nate, andando a letto con lui, mentre Chuck fugge dalla citt\u00e0 per recarsi a Monaco.\nParallelamente, Lily chiede a Jenny di aiutarla nell'organizzazione del ballo delle debuttanti, ma Alison non d\u00e0 alla figlia il permesso, perch\u00e9 la stessa sera del ballo c'\u00e8 l'inaugurazione di una mostra dei suoi quadri a cui vorrebbe che Jenny partecipasse. La ragazza si reca cos\u00ec al ballo di nascosto, chiedendo poi scusa alla madre, mentre Lily chiarisce con una telefonata i suoi rapporti con Rufus.\nUn fidanzato tutto suo.\nTrama.\n\u00c8 la vigilia di Natale e Harold Waldorf torna a casa portando con s\u00e9 il suo fidanzato francese, Roman, suscitando il disappunto di Blair, che sperava di far restare definitivamente suo padre a New York. Per avere la meglio, la ragazza escogita un piano per liberarsi di Roman, invitando alla festa di Natale organizzata da sua madre il modello Freddy, ex amore di Roman. Harold ben presto capisce che la figlia \u00e8 infelice e, dopo essersi chiariti, Blair accetta l'amante del padre, ma nel frattempo \u00e8 preoccupata che Chuck, raggiunto a Monaco da Nate, possa spifferare a quest'ultimo quello che \u00e8 successo tra di loro.\nIntanto, Serena e Dan decidono di farsi un regalo di Natale che costi al massimo cinquanta dollari. Dan chiede l'aiuto di Jenny per portare al Palace un albero di Natale, che i van der Woodsen non possono fare perch\u00e9 va contro le regole dell'albergo, mentre Serena quello di Vanessa, che l'aiuta ad allestire nella galleria d'arte di Rufus una nevicata, che Dan desiderava tanto vedere. Alla fine, Serena e Dan fanno finalmente l'amore per la prima volta.\nNel frattempo, la comparsa a New York di Alex, il vicino di casa con il quale Alison ha avuto una relazione, fa capire a lei e a Rufus che il loro matrimonio \u00e8 finito, cos\u00ec la donna decide di tornare a Hudson. Rufus, invece, lascia un messaggio a Lily, nel quale le confessa di sentire la sua mancanza, mentre la donna riceve una proposta di matrimonio da Bart, al quale intanto si \u00e8 riavvicinata.\nBugie e videotape.\nTrama.\nDurante una festa proibita nella piscina della scuola, un ragazzo rischia di annegare. Tramite un cellulare dimenticato, la nuova preside risale ai partecipanti e pertanto minaccia di espellere tutti se il colpevole non confessa di aver rubato le chiavi. I ragazzi decidono quindi di non dire niente e di mantenere il segreto, ma la faccenda crea tensioni tra Dan e Serena, perch\u00e9 il ragazzo ha una borsa di studio parziale e non pu\u00f2 affatto permettersi di essere espulso. Serena gli confessa cos\u00ec di essere stata lei ad aprire la piscina perch\u00e9 aveva la chiave e, pur temendo la punizione, confessa per amore di Dan; al contrario di quanto si aspettasse, la preside non la espelle, ma le assegna soltanto delle ore di servizi sociali grazie ai soldi e all'influenza di Bart.\nNel frattempo, Blair cerca di evitare Nate, che ora vuole seriamente tornare con lei. Durante una festa a casa Waldorf, la ragazza vede Chuck con la chiave della piscina in mano, che lui ha recuperato da un tavolo la sera del party, cos\u00ec la nasconde in un cassetto di camera sua per proteggerlo. Nate, per\u00f2, vedendo la chiave, crede che la colpa sia di Blair e, per aiutarla, dice alla preside di essere stato lui ad aprire la piscina, ma viene subito smascherato: tuttavia, questo gesto colpisce molto Blair.\nIntanto, Vanessa filma per sbaglio Chuck e Blair mentre parlano di quello che \u00e8 successo tra di loro e, per potersi pagare l'affitto, la ragazza vende la cassetta a Chuck, ma alla fine si scopre che in realt\u00e0 gliene ha data una vuota: la cassetta vera finisce nelle mani di Blair, che torna con Nate senza che le prove di quello che ha fatto con Chuck possano venire alla luce.\nParallelamente, Lily medita di lasciare la citt\u00e0 con Rufus e di rifiutare la proposta di matrimonio di Bart, ma Serena dice alla madre che Dan \u00e8 la cosa pi\u00f9 importante per lei e che preferirebbe essere la sorellastra di Chuck piuttosto che quella di Dan. La donna, rassegnata, decide quindi di sposare Bart.\nLa sottile linea tra Chuck e Nate.\nTrama.\nUna foto di Serena che compra un test di gravidanza viene pubblicata sul sito di Gossip Girl, sconvolgendo tutti: in realt\u00e0, il test \u00e8 per Blair, che ha un ritardo nel ciclo mestruale ma che si rifiuta di affrontare la realt\u00e0.\nIncerta su cosa fare, Serena confida a Dan della relazione clandestina tra Blair e Chuck, ignara che Jenny li stia origliando. Sperando che Chuck possa convincere Blair a sottoporsi al test, Serena gli parla della situazione, venendo cos\u00ec a sapere che Blair e Nate sono andati a letto insieme. Arrabbiata per esserne stata tenuta all'oscuro, la ragazza litiga con Blair, ma le due fanno pace quando quest'ultima si decide a fare il test, che d\u00e0 esito negativo. Soddisfatta per come sono andate le cose, Blair snobba brutalmente Chuck, che per vendicarsi di lei dice a Gossip Girl che \u00e8 stata a letto con due ragazzi diversi nel giro di una settimana, facendola passare per una poco di buono.\nNate, scoprendo da Jenny che l'altro ragazzo con cui \u00e8 stata Blair \u00e8 Chuck, litiga con lui e lascia la ragazza.\nSpodestata dal suo trono di regina della Constance Billard, Blair decide di trasferirsi in Francia dal padre e di finire l\u00ec il semestre, ma Serena la convince a restare in citt\u00e0 e a combattere.\nNel frattempo, mentre Rufus inizia ad uscire con la gallerista Bex, Dan dice a Serena di amarla, ma la ragazza non riesce a rispondergli perch\u00e9 tutte le relazioni avute dalla madre con uomini che le avevano detto di amarla sono finite male e lei teme possa succederle la stessa cosa. Per vincere le sue paure, alla fine Serena chiede a Dan quali sono i motivi per cui lui l'ama, trovando cos\u00ec la forza di rispondergli.\nVite da strega.\nTrama.\nSono passate tre settimane e, finite le vacanze di primavera, \u00e8 il momento di ricominciare le lezioni: dopo essere stata detronizzata, Blair \u00e8 terrorizzata all'idea di tornare a scuola, dove tutti parlano male di lei e la snobbano. Trattata in malo modo specialmente dalle sue ex amiche, le \"Perfide\", Blair decide di vendicarsi di Jenny, che ritiene la responsabile della rottura tra lei e Nate.\nIntanto, Jenny \u00e8 riuscita ad entrare nelle \"Perfide\", ma non riesce a stare al passo con la vita opulenta dell'Upper East Side. Avendo bisogno di denaro per comprare un vestito per il suo quindicesimo compleanno, Jenny ruba un Valentino dall'armadio della madre di Hazel, una delle \"Perfide\", poi lo rivende ad un banco dei pegni. Quando per\u00f2 la ragazza scopre che la domestica della famiglia \u00e8 stata licenziata per il furto, recupera il vestito ma, una volta tornata a casa, viene scoperta dalle \"Perfide\" e da Blair, che le ha organizzato una festa di compleanno a sorpresa insieme a Rufus. Inizialmente abbandonata dalle sue nuove amiche, Jenny viene perdonata quando presenta Nate a Penelope, un altro membro delle \"Perfide\", che da tempo ha una cotta per lui.\nNel frattempo, la famiglia van der Woodsen si trasferisce a vivere dai Bass e Bart, avendo scelto Chuck come suo testimone di nozze, chiede al figlio di comportarsi bene.\nSerena inizia a ricevere degli strani regali anonimi (film porno, casse di champagne, cocaina), dei quali incolpa subito Chuck che, allontanato da casa Bass, torna a vivere al Palace. Nell'ultimo regalo, per\u00f2, il mittente si firma \"G\", lasciando Serena alquanto allibita.\nCercasi Serena disperatamente.\nTitolo originale: \"Desperately Seeking Serena\"\nTrama.\nSi avvicina la data dell'esame di ammissione al college, ma Serena \u00e8 preoccupata che Georgina Sparks, sua vecchia compagna di baldorie con la quale condivide un segreto, possa tornare a New York. Nonostante Chuck rassicuri la sorellastra che, secondo le sue fonti, la ragazza si trova in Svizzera, Georgina ricompare improvvisamente alla Constance. Il ritorno dell'amica, che ha sempre avuto su di lei una cattiva influenza, porta Serena a mentire a Dan con l'aiuto di Chuck. Georgina si dimostra, per\u00f2, molto colpita dal cambiamento che vede in Serena e, volendo festeggiarla, le chiede di uscire con lei la sera prima del test. Mentre Serena non guarda, Georgina le mette una droga nel bicchiere, facendola svegliare in ritardo per l'esame: Serena chiede cos\u00ec l'aiuto di Chuck, che manda un'altra ragazza a sostenere il test al suo posto.\nVedendo sfumato il progetto di far tornare Serena quella di un tempo, Georgina si avvicina a Dan dicendogli di chiamarsi Sarah.\nNel frattempo, Blair si fa aiutare dalle \"Perfide\" a mettere fuori gioco Nelly Yuki, una ragazza che come lei punta ad entrare a Yale, mentre Jenny, in punizione per il furto del vestito, decide di prendere il posto di Blair come regina della scuola cercandosi un fidanzato: incontra, cos\u00ec, Asher Hornsby.\nNate, invece, nel frattempo comincia ad uscire con Vanessa, che convince a sostenere l'esame di ammissione per l'Universit\u00e0.\nTutto su mio fratello.\nTrama.\nJenny esce con Asher, che le fa guadagnare punti alla Constance Billard. Eric, per\u00f2, \u00e8 preoccupato per l'amica ma, quando le esterna i suoi dubbi, la ragazza pensa che lui abbia una cotta per lei.\nAnche Dan nutre dei dubbi su Asher, soprattutto quando lo vede baciare un ragazzo davanti alla scuola, cos\u00ec si confida con Blair, che riesce a mettere le mani sul cellulare di Asher, copiandone le mail. Presto la notizia finisce su Gossip Girl, ma Jenny si affretta a smentire tutto per non compromettere la sua prima festa all'Upper East Side, nonostante sappia benissimo che \u00e8 la verit\u00e0 e che il suo presunto ragazzo \u00e8 gay.\nGeorgina si auto-invita a una cena di famiglia dei van der Woodsen, dove rivela a tutti che Eric \u00e8 gay perch\u00e9 l'ha visto baciare il ragazzo di Jenny. Inizialmente, Lily ne \u00e8 sconvolta, ma poi accetta la cosa perch\u00e9 vuole solo il meglio per il figlio.\nAlla festa di Jenny, Blair dice ad Asher che non riveler\u00e0 il suo segreto perch\u00e9 vi \u00e8 implicato anche Eric, a cui lei tiene molto, ma alla fine \u00e8 lui stesso a confessare tutto. Jenny, umiliata, decide che il mondo dell'Upper East Side non \u00e8 fatto per lei e inoltre capisce di aver rinunciato a troppe cose.\nIntanto, Serena, ricattata con un video da Georgina e scoperto che quest'ultima ha fatto amicizia con Dan e Vanessa dicendo di chiamarsi Sarah, confessa a Blair il segreto che tiene nascosto: l'anno prima ha ucciso un uomo.\nRagazze sull'orlo di una crisi di nervi.\nTrama.\nDopo aver confessato a Blair il suo segreto, Serena passa la notte ad ubriacarsi in un bar con alcuni ragazzi. Blair, per\u00f2, riesce a ritrovarla e a riportarla a casa, la mattina dopo, sana e salva, ma in pessime condizioni.\nDan, preoccupato per la strana reazione avuta da Serena alla vista di Sarah e conscio che la sua ragazza gli stia nascondendo qualcosa, si presenta a casa Waldorf alla ricerca di Serena, trovandovi anche Chuck e Nate, chiamati da Blair. Per non coinvolgere Dan nei suoi problemi, Serena gli dice di averlo tradito, pur non essendo vero, rompendo cos\u00ec con il ragazzo. Poco dopo, rivela a Blair, Nate e Chuck il segreto tra lei e Georgina: l'anno prima, il giorno antecedente alla sua partenza, dopo essere stata a letto con Nate, lei, Georgina e un ragazzo di nome Pete si erano ritrovati in una stanza d'albergo per sballarsi. Qui, lei era stata ripresa, a sua insaputa, mentre passava una dose di cocaina al ragazzo, mandandolo in overdose. Dopo essere scappata dalla camera e dopo aver chiamato l'ambulanza, Serena aveva scoperto che Pete era morto e quindi lei era partita per il collegio, non sapendo cos\u2019altro fare. Georgina, per\u00f2, ha recuperato il video incriminante e adesso la sta ricattando.\nIntanto, la domestica di Blair, Dorota, chiama Lily, avvisandola che Serena \u00e8 tornata quella di un tempo. Frugando nei cassetti della camera della figlia, la donna trova la chiavetta usb con il video girato da Georgina e cos\u00ec ne guarda un pezzo. Spinta da Blair, che le dice che Serena sta attraversando un brutto momento e che ha bisogno del sostegno della madre, Lily finisce il video, portando poi la figlia dai genitori di Pete, che non accusano Serena della morte del ragazzo.\nPoco dopo, mentre Serena decide di dire tutta la verit\u00e0 a Dan, Lily va al concerto di Rufus e i due si baciano.\nAl concerto di Rufus si trovano anche Georgina e Dan che, saputo da Vanessa, che lo ha appreso da Nate, che la ragazza non si chiama Sarah, le chiede spiegazioni. Georgina gli dice cos\u00ec di aver cambiato nome perch\u00e9 il suo ex fidanzato la tormentava e di essersi innamorata di lui non appena l'ha visto. Dopo aver promesso vendetta a Serena per aver raccontato tutto ai suoi amici, Georgina bacia Dan.\nMolto terrore per nulla.\nTrama.\nSerena si reca a casa di Dan per raccontargli tutta la verit\u00e0, ma qui trova Georgina, che poco dopo se ne va. Alla fine, Serena confida il suo oscuro segreto anche a Dan, cos\u00ec il ragazzo decide di incastrare Georgina con l'aiuto di Blair, dandole appuntamento al parco: qui, la ragazza viene portata via dai genitori, contattati in precedenza da Blair, che decidono di mandarla in un campo di punizione per ragazzi ricchi con problemi di personalit\u00e0.\nIntanto, Lily e Rufus passano la notte insieme, ma la mattina dopo la donna decide comunque di sposarsi con Bart.\nIl giorno del matrimonio, prima della cerimonia, Chuck vede il padre di Nate parlare con un uomo, che gli consegna una busta in cambio di soldi. Credendo che si tratti di droga, il ragazzo avvisa Nate, che ferma il padre mentre sta per andarsene dalla festa, scoprendo che in realt\u00e0 l'uomo ha comprato un passaporto per abbandonare il Paese, altrimenti finir\u00e0 in prigione. Dopo aver dato un pugno sul naso al padre, Nate fa finalmente pace con Chuck, dopo le tensioni causate tra i due da Blair.\nDopo la cerimonia, Chuck improvvisa un discorso del testimone diverso da quello che si era preparato, al solo scopo di colpire Blair, parlando di valori quali il perdono e la perseveranza: pi\u00f9 tardi, mentre ballano, i due si baciano.\nSempre alla cerimonia, a causa dei loro diversi stili di vita e delle loro incomprensioni, Dan e Serena si lasciano.\nLa settimana seguente, mentre Rufus parte per un tour con il suo gruppo, Jenny viene ammessa alla Waldorf Design per uno stage estivo.\nDan e Vanessa, nel frattempo lasciata da Nate a causa dei suoi problemi famigliari, si preparano a passare l'estate a Brooklyn, mentre Nate e Serena partono per gli Hamptons.\nBlair e Chuck devono invece decollare per la Toscana, per poi andare in Francia dal padre della ragazza. Tuttavia, prima di lasciar partire Chuck, Bart gli fa un discorso sulla fedelt\u00e0 e sulle responsabilit\u00e0 che comporta una relazione seria: spaventato da ci\u00f2, Chuck non raggiunge Blair all'aeroporto e lei, stanca di aspettarlo, prende l'elicottero con un ragazzo appena conosciuto."}
{"id": "2588359", "revid": "767487", "url": "https://it.wikipedia.org/wiki?curid=2588359", "title": "Selections from Straight Outta Lynwood", "text": "Selections from Straight Outta Lynwood \u00e8 il secondo EP del cantante statunitense \"Weird Al\" Yankovic.\nL'EP venne inciso come promo per il suo dodicesimo album \"Straight Outta Lynwood\"."}
{"id": "2588361", "revid": "712828", "url": "https://it.wikipedia.org/wiki?curid=2588361", "title": "Portuguese D. Ace", "text": ", nato , \u00e8 un personaggio del manga \"One Piece\", scritto e disegnato da Eiichir\u014d Oda, e delle sue opere derivate. \nFiglio del Re dei pirati Gol D. Roger, alla morte del padre venne adottato come nipote da Monkey D. Garp e cresciuto da Curly Dadan insieme a Monkey D. Rufy. La forte amicizia che lega i due e Sabo li spinge a considerarsi fratelli adottivi. Dopo aver lasciato il villaggio Foosha tre anni prima di Rufy, fond\u00f2 la ciurma dei pirati di Picche e in seguito divenne il comandante della seconda flotta dei pirati di Barbabianca. Catturato da Marshall D. Teach e consegnato alla Marina, Ace viene ucciso dall'ammiraglio Akainu durante la battaglia di Marineford per salvare il fratello Rufy. Ha ingerito il Frutto del diavolo Foco Foco, che gli consente di trasformarsi in fuoco e produrre e manipolare le fiamme.\nCreazione e sviluppo.\nLe prime bozze di Ace lo mostravano con un aspetto fisico pressoch\u00e9 identico all'attuale; l'unica differenza era nel nome, che inizialmente doveva essere . Il suo cognome, \"Portuguese\", deriva da Bartolomeu il Portoghese, pirata realmente esistito a cavallo del diciassettesimo secolo, mentre \"ace\" \u00e8, in inglese, l'asso delle carte da gioco.\nBiografia del personaggio.\nAce \u00e8 il figlio di Gol D. Roger e di : dopo l'esecuzione del padre, Rouge prolung\u00f2 la gestazione fino a venti mesi per nascondere il bambino dalla Marina per poi morire subito dopo il parto. Venne adottato da Monkey D. Garp su richiesta dello stesso Roger, suo vecchio amico e rivale, e affidato a Curly Dadan. Crebbe quindi sul Monte Corbo, nel regno di Goa, dove venne a sapere la vera identit\u00e0 di suo padre, considerato da tutti un demonio. Ci\u00f2, unito al risentimento per aver abbandonato la madre incinta, porta Ace a sviluppare un'avversione per Roger e ad assumere il cognome della madre. Sull'isola conobbe poi Sabo, un bambino cresciuto nel Grey Terminal ma di nobili origini, con cui strinse amicizia. Successivamente venne affidato a Dadan anche Rufy, nipote naturale di Garp; dopo un periodo iniziale di indifferenza, Ace, Sabo e Rufy divennero inseparabili, tanto da scambiarsi delle tazzine di sak\u00e9 diventando cos\u00ec fratelli acquisiti, ed esprimendo il desiderio di diventare pirati una volta compiuti i diciassette anni. Dopo l'incendio del Grey Terminal da parte del pirata Bluejam, Sabo decise di prendere il mare subito rinunciando ai suoi titoli nobiliari, ma venne apparentemente ucciso da un Nobile mondiale per avergli tagliato la strada con la sua imbarcazione: Ace promise quindi a Rufy che non sarebbe mai morto e l'avrebbe protetto per sempre. Una volta raggiunti i diciassette anni, Ace salpa diventando un pirata: in seguito ottenne il potere del frutto Foco Foco e fond\u00f2 la sua prima ciurma, i pirati di Picche. Visit\u00f2 anche il Paese di Wa, dove fece amicizia con la giovane O-Tama, alla quale promise di prenderla con s\u00e9 una volta diventata un'abile kunoichi e dove conobbe anche Yamato, figlia di Kaido.\nDiventato subito un pirata di fama mondiale, Ace rifiuta l'invito di unirsi alla Flotta dei Sette. Dopo aver rintracciato Shanks e averlo ringraziato per il salvataggio di Rufy in passato, decide di aumentare la sua fama prendendo la testa di Barbabianca, ma viene fermato da Jinbe dando vita ad uno scontro che dura cinque giorni e si conclude in parit\u00e0. Immediatamente dopo si fa vivo Barbabianca stesso, che propone ad Ace di unirsi alla sua ciurma. Nonostante una iniziale reticenza, diventa presto uno dei suoi uomini migliori e ottiene il comando della seconda divisione della flotta. In seguito all'omicidio del capitano della quarta divisione Thatch per mano di Marshall D. Teach Ace si lancia al suo inseguimento, nonostante Barbabianca glielo sconsigli. Giunto ad Alabasta incontra Rufy e lo aiuta a fuggire da Smoker, per poi consegnargli la sua Vivre Card. Dopo aver cercato informazioni alla base G2 della Marina, rintraccia Teach all'isola di Banaro, dove scopre che aveva ucciso Thatch per ottenere i poteri del frutto Dark Dark, in grado di annullare i poteri altrui: subito inizia a combattere con lui venendo per\u00f2 sconfitto, catturato e consegnato alla Marina. Ace viene quindi rinchiuso nella prigione di Impel Down, dove Rufy tenta di salvarlo; prima di riuscirci, per\u00f2, Ace viene condotto a Marineford, dove la Marina si era organizzata per affrontare Barbabianca, giunto in soccorso di Ace. Questi viene salvato da Rufy, giunto anch'egli a Marineford, ma durante la fuga Akainu li raggiunge e Ace si frappone tra l'ammiraglio e Rufy, venendo trafitto dal pugno di magma dell'avversario. Il suo corpo viene recuperato da Shanks che, giunto a Marineford per fermare la guerra, lo seppellisce assieme a quello di Barbabianca sull'isola originaria di quest'ultimo nel Nuovo Mondo.\nDescrizione.\nAspetto fisico.\nAce si presenta come un ragazzo magro e muscoloso, con le lentiggini e i capelli neri. Ha due tatuaggi, uno sul braccio sinistro riportante la scritta ASCE, con la \"S\" barrata da una croce in onore di Sabo, e uno sulla schiena, raffigurante il Jolly Roger di Barbabianca. Quest'ultimo, in particolare, \u00e8 stato modificato dopo la sua prima apparizione: in origine presentava il teschio con i baffi di Barbabianca sovrapposto ad un \"manji\", simbolo religioso che contrassegna i templi buddisti, poi sostituito con due ossa incrociate a causa dell'interpretazione che \u00e8 stata data a tale simbolo, erroneamente associato alla svastica nazista.\nPersonalit\u00e0.\nAce \u00e8 un personaggio molto legato ai suoi compagni e disposto a tutto pur di difenderli; in virt\u00f9 di ci\u00f2 ha sempre affrontato i suoi avversari a viso aperto, anche quando questi erano pi\u00f9 forti di lui. Figlio di Gol D. Roger, sin da bambino ha sempre considerato la sua esistenza come maledetta, arrivando a ritenere che sarebbe stato meglio se non fosse mai venuto al mondo: a causa di questi pensieri arriva a nutrire un profondo rancore verso il padre, rigettando il suo cognome e assumendo quello della madre. Allo stesso modo il suo obiettivo, quando si mise in mare, era quello di superare il Re dei pirati in modo da uscire definitivamente dall'ombra del padre. \nGrazie a Rufy e a Sabo inizia a trovare il suo posto nel mondo, per poi trovare definitivamente pace grazie a Barbabianca, che da quel momento considerer\u00e0 il suo unico vero padre. \u00c8 proprio il profondo attaccamento ai suoi compagni che lo porta ad inseguire Teach, colpevole di essersi ammutinato e di aver ucciso un suo compagno, nonostante gli avvertimenti degli altri comandanti e di Barbabianca stesso. A Marineford si sacrifica per salvare Rufy da un attacco di Akainu: le sue ultime parole sono un ringraziamento a lui e ai suoi compagni per averlo accettato nonostante in lui scorresse il sangue di un demonio, morendo con il sorriso sulle labbra.\nTaglia.\nLa taglia di Ace al momento della sua morte era di 550 milioni di berry. La taglia, mai comparsa effettivamente nell'opera, \u00e8 stata rivelata in occasione del quindicesimo anniversario di One Piece, risultando essere la pi\u00f9 alta mai comparsa fino a quel momento: tale valore era legato pi\u00f9 alla sua parentela con Roger che alle azioni di pirateria compiute. \nPoteri.\nAce ha mangiato il Frutto del diavolo Rogia , che gli consente di diventare fuoco puro nonch\u00e9 di produrre e manipolare le fiamme. Questo potere gli conferisce una notevole potenza d'attacco, tale da affondare cinque navi in un colpo solo: la sua tecnica peculiare \u00e8 quella che gli ha anche conferito il suo soprannome, ossia . Essendo un frutto Rogia gli permette inoltre di diventare intangibile agli attacchi e di rigenerare i danni subiti; tuttavia \u00e8 possibile contrastarlo con il magma poich\u00e9, come ammette lo stesso Akainu, \u00e8 in grado di \"bruciare anche le fiamme\". Ace possiede inoltre l'ambizione del re conquistatore ma, sebbene sia stato in grado di utilizzarla inconsciamente da bambino, non \u00e8 chiaro se abbia poi imparato a controllarla. Inoltre, nella \"novel\" a lui dedicata si scopre che \u00e8 in grado di utilizzare una forma grezza di ambizione dell'armatura.\nApparizioni in altri media.\n\"One Piece novel A\".\nNel 2017 \u00e8 stato annunciato il progetto di un romanzo spin-off incentrato sul passato di Ace. Scritto da Sho Hinata, \u00e8 stato quindi pubblicato in tre parti sulla rivista \"One Piece Magazine\" dal 7 luglio al 1\u00ba settembre 2017 e in seguito raccolto in un volume unico uscito in Giappone il 4 aprile 2018. Un secondo albo che conclude la storia di Ace \u00e8 stato pubblicato il 4 giugno 2018. Il romanzo \u00e8 stato poi trasposto in manga da Boichi, autore di \"Dr. Stone\". In Italia \u00e8 stato pubblicato dalla Star Comics.\nL'opera \u00e8 divisa in due volumi: nel primo \u00e8 raccontato l'incontro di Ace con , suo primo compagno e primo membro dei futuri pirati di Picche, l'ottenimento del frutto Foco Foco e la loro avventura lungo la prima met\u00e0 della Rotta Maggiore, costantemente inseguiti dalla guardiamarina . Nel secondo volume sono riprese alcune scene gi\u00e0 presenti nell'opera principale: l'ingresso di Ace nel Nuovo Mondo, il suo incontro con Shanks, lo scontro con Jinbe e l'unione alla flotta di Barbabianca.\nAltre apparizioni.\nAce compare come rappresentante del manga nel videogioco \"J-Stars Victory Vs\".\nAccoglienza.\nNella classifica dei personaggi della serie pi\u00f9 amati dal pubblico giapponese del 2008 \u00e8 risultato quinto, rendendolo il primo personaggio della classifica non appartenente alla ciurma di Cappello di paglia; nel 2014 risulta essere il sesto mentre nel sondaggio del 2017 si \u00e8 piazzato al quinto posto.\nLa morte del personaggio \u00e8 stata votata da un gruppo di circa diecimila appassionati di anime come la pi\u00f9 drammatica nel panorama dell'animazione giapponese. Nel 2011 il parco divertimenti Universal Studios Japan ha realizzato un'installazione raffigurante le tombe di Ace e di Barbabianca."}
{"id": "2588363", "revid": "254059", "url": "https://it.wikipedia.org/wiki?curid=2588363", "title": "Giovanni da Lodi", "text": "\u00c8 venerato come santo dalla Chiesa cattolica. Fu vescovo di Gubbio."}
{"id": "2588370", "revid": "287204", "url": "https://it.wikipedia.org/wiki?curid=2588370", "title": "La ragazza fantasma", "text": "La ragazza fantasma \u00e8 un romanzo chick lit del 2009 di Sophie Kinsella.\nTrama.\nLa vita di Lara, nonostante abbia soltanto ventisette anni, \u00e8 davvero uno sfascio. Il suo fidanzato l'ha lasciata, ma lei \u00e8 intenzionata a riprenderselo, e per questo motivo lo perseguita con messaggi e telefonate.\nLa societ\u00e0 di cacciatori di teste, messa su con la sua migliore amica che si \u00e8 trasferita a Goa e l'ha abbandonata in un mare di guai, non va per niente bene. Per concludere il quadro, la sua famiglia la considera un po' fuori di testa. Lara si render\u00e0 conto di essere al limite quando, costretta dai suoi genitori, si ritrova al funerale di una vecchia prozia di centocinque anni che non ha mai conosciuto.\nDurante la cerimonia funebre, accade l'evento che cambier\u00e0 la vita di Lara. Una ragazza bellissima, diafana, vestita con un impeccabile stile anni Venti, le chiede con insistenza: \u201cDov'\u00e8 la mia collana? Voglio la mia collana!\u201d.\nLara si chiede chi sia la ragazza, di cosa sta parlando e per quale motivo la veda soltanto lei. La misteriosa ragazza comparsa dal nulla sar\u00e0 la sua guida, la sua amica pi\u00f9 cara e la partner ideale per l'avventura sorprendente che nasce dalla disperata ricerca della tanto amata collana."}
{"id": "2588371", "revid": "599013", "url": "https://it.wikipedia.org/wiki?curid=2588371", "title": "Straight Outta Lynwood", "text": "Straight Outta Lynwood \u00e8 il dodicesimo album in studio del cantante statunitense \"Weird Al\" Yankovic, pubblicato nel 2006.\nIl titolo dell'album \u00e8 un'evidente parodia dell'album \"Straight Outta Compton\" degli N.W.A., con Lynwood che \u00e8 un accenno alla citt\u00e0 natale di Weird Al, che si trova nel sud-est della Contea di Los Angeles.\nStoria.\nL'album \u00e8 stato pubblicato il 26 settembre 2006 negli Stati Uniti, il 30 settembre 2006 in Australia, il 3 ottobre 2006 in Canada, il 6 ottobre 2006 in Nuova Zelanda, il 13 novembre 2006 nel Regno Unito e il 24 novembre 2006 in Germania.\nL'album \u00e8 il primo album di Weird Al che \u00e8 riuscito a salire al decimo posto nella Billboard 200. Il singolo \"White &amp; Nerdy\" sal\u00ec al nono posto della Billboard Hot 100.\nContenuti.\nOriginariamente la canzone \"You're Pitiful\" (parodia di \"You're Beautiful\" di James Blunt) doveva essere uno dei singoli, ma James Blunt, anche se aveva dato il permesso a Yankovic di fare la parodia, gli imped\u00ec di inserirla nell'album. Allora Weird Al la mise come free-download nel suo sito Internet.\n\"Straight Outta Lynwood\" \u00e8 un album DualDisc: un lato CD audio contenente i brani e l'altro DVD. Nella parte DVD \u00e8 possibile ascoltare i brani in 5.1 Dolby Surround, la versione karaoke di tutti i brani, un video backstage della lavorazione dell'album e ben sei video animati delle canzoni originali dell'album. L'album contiene anche un libretto di venti pagine.\nSono stati pubblicati tre singoli estratti dall'album: \"White &amp; Nerdy\", \"Canadian Idiot\" e \"Don't Download This Song\". Tutte e tre le canzoni si possono sentire nella pagina di Yankovic di MySpace."}
{"id": "2588373", "revid": "39224", "url": "https://it.wikipedia.org/wiki?curid=2588373", "title": "PlayStation motion controller", "text": ""}
{"id": "2588375", "revid": "1481993", "url": "https://it.wikipedia.org/wiki?curid=2588375", "title": "Guerra di Gradisca", "text": "La guerra di Gradisca (1615-1617), cos\u00ec chiamata perch\u00e9 caratterizzata dall'assedio alla fortezza di Gradisca, \u00e8 anche conosciuta come guerra degli Uscocchi (fonti veneziane) o guerra del Friuli (fonti veneziane e arciducali, queste ultime la chiamano anche \"guerra di Gradisca\"). Il conflitto vide schierati nelle opposte fazioni la Repubblica di Venezia ed il ramo austriaco della famiglia Asburgo.\nSi tratt\u00f2 di un conflitto locale, che trov\u00f2 per\u00f2 tratti internazionali nella partecipazione di mercenari stranieri, in particolare gli olandesi guidati da Giovanni di Nassau, e nel debutto di Alberto di Wallenstein, celebre condottiero della Guerra dei trent'anni, sotto le insegne asburgiche. Fu inoltre l'ultimo conflitto sul territorio italico cui presero parte attiva milizie veneziane, se si eccettua la partecipazione secondaria alla poco pi\u00f9 tarda guerra di successione di Mantova e del Monferrato.\nAntefatti e cause.\nDopo la sconfitta patita nella guerra della Lega di Cambrai, i Veneziani perseguirono una politica meramente difensiva dello \"Stato di Terraferma\". Venne, cos\u00ec, costruita una serie di fortificazioni di concezione estremamente moderna per l'epoca. Nell'ottobre del 1593 iniziarono i lavori della fortezza di Palma, ora nota come Palmanova, eretta a difesa del confine orientale. Ufficialmente il suo scopo era di contrastare le incursioni turche ma la sua funzione era chiaramente anti-imperiale e di contrapposizione alla fortezza di Gradisca, perduta all'inizio del secolo.\nLa pace di Zsitvatorok del 1606 segn\u00f2 un periodo di tregua tra l'Austria e il Turco, i due maggiori avversari di Venezia. Il sultano Ahmed I, impegnato in conflitto con la Persia dei Safavidi, non aveva interesse immediato in una guerra con la Repubblica di San Marco, con la quale l'Impero Ottomano rimase in pace dal 1573 al 1645.\nL'ostilit\u00e0 con gli Asburgo, sia il ramo austriaco che quello spagnolo, aveva diverse ragioni d'essere:\nI rapporti con la Spagna, malgrado le attivit\u00e0 ostili dei vicer\u00e9 locali come l'Osuna, che per\u00f2 agli inizi del XVII agivano spesso a titolo personale, rimanevano comunque formalmente corretti, tanto che essa si prest\u00f2 come mediatrice nel conflitto con il Papato (la guerra dell'Interdetto del 1606-7) e con lo stesso arciduca austriaco.\nAgli inizi del Seicento la ragione principale di attrito tra gli Asburgo d'Austria e Venezia consisteva nell'attivit\u00e0 piratesca degli Uscocchi, per quanto i commerci veneziani fossero danneggiati anche dai corsari barbareschi, che pur alleati dei Turchi non rispettavano la tregua, dai corsari che agivano sotto la protezione del vicer\u00e9 spagnolo di Napoli ed anche da corsari inglesi e olandesi.\nCome denota la radice del loro nome, gli Uscocchi erano degli slavi cattolici fuggiti davanti all'avanzata turca, che si erano stabiliti sulla costa adriatica agli inizi del Cinquecento. Ivi divennero parte del dispositivo asburgico di difesa della frontiera orientale. I territori dalmati sotto il dominio asburgico si trovarono cos\u00ec sovrappopolati rispetto alle loro ridotte capacit\u00e0 di sostentamento. Inoltre i successi uscocchi richiamarono banditi, galeotti in fuga ed avventurieri di diverse nazionalit\u00e0, in modo che il loro numero, stimato a un migliaio di unit\u00e0 attorno alla fine del XVI secolo, aument\u00f2 grandemente. La perdita di Biha\u0107 nel 1592 aument\u00f2 il loro valore strategico. Dopo il 1606, la necessit\u00e0 di rispettare la tregua e di limitare i raid nei territori sotto il dominio turco port\u00f2 ad un ulteriore aumento dell'attivit\u00e0 piratesca. L'atteggiamento dell'Arciduca nei confronti di tali indisciplinati vassalli del resto rimaneva ambiguo. Negli anni precedenti la guerra, terminato il conflitto con i Turchi, divenne chiaro che gli Uscocchi erano considerati uno strumento per contrastare la signoria marittima veneziana, mai accettata dagli Asburgo, e per rinfocolare gli attriti tra ottomani e veneziani, cui il trattato di pace seguito alla guerra di Cipro aveva espressamente attribuito la funzione di garantire la sicurezza dell'Adriatico.\nLa loro attivit\u00e0 era particolarmente odiata, sia per il peso assunto (si stima che tra il 1592 e il 1609 si siano impossessati di 250-300 imbarcazioni veneziane, un decimo circa del parco navale, seconda causa di perdite di tonnellaggio dopo il naufragio) che per la vicinanza delle loro basi a Venezia, considerata intollerabile vista la tradizionale politica di signoria, esercitata sull'Adriatico ad esempio richiedendo tributi allo stesso porto asburgico di Trieste.\nPrimi scontri.\nGi\u00e0 nel 1592 Almor\u00f2 Tiepolo era stato nominato specificatamente \"Capitano contra Uscocchi\" ed erano iniziati attacchi diretti alle loro basi, che peraltro godevano di ottime protezioni naturali. La principale all'epoca era Segna, nel canale della Morlacca. L'arciduca d'Austria, malgrado il risentimento per il mancato aiuto nella guerra in essere con i Turchi, aveva comunque interesse ad evitare una guerra aperta e cerc\u00f2 di prendere provvedimenti. In risposta a un blocco navale veneziano, esteso a tutto il litorale adriatico, nel 1600 invi\u00f2 come commissario imperiale il goriziano Giuseppe Rabatta, nobile che intratteneva buoni rapporti con la Repubblica. Egli prese misure molto severe, condannando a morte diversi capi uscocchi. Tuttavia la reazione dei segnani non si fece attendere ed egli venne assassinato nella notte del 31 dicembre 1601.\nNel 1612 e 1613 i veneziani per rappresaglia giunsero a mettere a ferro e a fuoco possedimenti diretti dell'Arciduca. Ci furono ulteriori tentativi diplomatici, con riunioni a Venezia e Vienna, che naufragarono davanti alle richieste austriache di libert\u00e0 di navigazione nel golfo, in cambio della sistemazione della questione uscocca, che la controparte non era disposta a concedere.\nLa situazione rischi\u00f2 di precipitare nel conflitto aperto causa il clamore sollevato dall'orrida fine che gli Uscocchi riservarono al soprac\u00f2mito Cristoforo Venier. Assalita la sua galera presso Carlopago nel maggio 1613, trucidarono l'equipaggio, decapitarono il Venier e, cavandogli il cuore dal petto, lo divorarono. Al successivo assedio di Segna da parte del Provveditore Filippo Pasqualigo (coadiuvato da un contingente di cavalleria turca che controllava le strade verso l'interno) fece seguito l'invio del plenipotenziario austriaco Tiefenbach, che giustizi\u00f2 diversi uscocchi e scongiur\u00f2 un'ultima volta la guerra.\nUna conferma che i veneziani, che da sempre privilegiavano la diplomazia alla forza delle armi, nel 1613 ritenevano oramai inevitabile uno scontro terrestre pu\u00f2 trovarsi nell'insistenza con cui agirono per assicurarsi i servigi di Pompeo Giustiniani, che rifiut\u00f2 due offerte prima di accettare una terza di ben 3000 ducati. Il Giustiniani raggiunse Venezia nel marzo 1614 e fu nominato comandante militare di Candia. I veneziani confidavano che gli spagnoli, impegnati a ovest da Carlo Emanuele I di Savoia, da loro finanziato, non avrebbero aperto un secondo fronte e che l'arciduca di Graz non avrebbe trovato nemmeno l'aiuto dell'imperatore Mattia.\nNel 1615 la situazione era fuori controllo. Gli Uscocchi raggiunsero nelle loro scorrerie, persino Monfalcone (enclave veneziana in territorio arciducale) e i veneziani, attaccando in risposta Segna, si trovarono a combattere non solo i pirati ma anche le truppe regolari dell'arciduca.\nAgosto 1615-ottobre 1616.\nNella prima fase della guerra l'azione veneziana (truppe partite da Palma) fu caratterizzata dall'impiego offensivo delle forze, dalla loro mobilit\u00e0 e dalla sorpresa. Gli arciducali, attivamente, rinunciarono a difendere numerose citt\u00e0 (Cervignano, Aquileia, Porpetto, Maranutto, Mariano, Romans d'Isonzo, Cormons, Medea, Sagrado), castelli e villaggi - alcune di questi arresisi alla Serenissima prima ancora di venir attaccati - per attestarsi su posizioni pi\u00f9 forti e difendibili. A questo ripiegamento, si deve segnalare per\u00f2 l'offensiva in Istria, dove gli austriaci sfondarono facilmente spingendosi sino a Pola, Duecastelli e Sanvincenti. Poich\u00e9 respinti, gli uscocchi saccheggiarono e distrussero i villaggi circostanti. Il provveditore veneziano Loredan chiese quindi, e ottenne, consistenti rinforzi per difendere l'Istria meridionale dalle incursioni degli Uscocchi. A Parenzo e a Rovigno invi\u00f2 l'artiglieria, a Pola armi e a Valle e Duecastelli viveri ed armi. Le milizie vennero concentrate a Barbana (Croazia), Dignano e Sanvincenti.\nIn Friuli, nel dicembre, Giustiniani gi\u00e0 minacciava Gorizia e Gradisca, e quest'ultima venne eletta a punto nevralgico delle operazioni. L'attacco di Giustiniani alla citt\u00e0-fortezza fu vigoroso e il generale, sostenendo essere lecito non prendere prigionieri, non fece risparmiare nessuno. Ogni assalto per\u00f2, nonostante diverse brecce nelle mura, venne respinto con grandi perdite; gli assedianti decisero pertanto di concentrarsi sullo scavo delle gallerie da mina (che non riuscirono mai a far brillare, a causa delle numerose incursioni della cavalleria austriaca che scompigliavano il campo degli assedianti). La risposta arciducale all'assedio fu quindi di passare l'Isonzo e investire il territorio tra Sdraussina e Sagrado; Trautmannsdorf, anzich\u00e9 opporsi direttamente ai veneziani, cerc\u00f2 di tagliare loro la linea dei rifornimenti per la piazzaforte di Gradisca.\nAlla ripresa delle operazioni belliche, dopo l'inverno, nel maggio del 1616 Gradisca era ancora assediata, anzi, nonostante l'alta mortalit\u00e0 tra i cittadini e i soldati, nel luglio giunsero rinforzi di truppe e tre pezzi d'artiglieria (trasferiti da Gorizia).\nFinito lo slancio iniziale, i veneziani si arrestarono quindi nel settore del medio Isonzo, sul monte Cucco, monte Podgora, monte Santo, monte San Gabriele, monte San Michele. Il baricentro della lotta quindi, si spost\u00f2 dalla citt\u00e0 di Gradisca, inespugnata, a quella di Gorizia, dove entrambi i comandanti andavano concentrando truppe e mezzi.\nOttobre 1616-settembre 1617.\nFinito lo slancio, l'esercito della Serenissima dovette mutare tattica. Ci\u00f2 avvenne nel momento pi\u00f9 delicato per Venezia, cio\u00e8 quando venne ucciso Giustiniani, il quale pareva determinato a espugnare Gorizia e Gradisca, a qualsiasi costo. Il suo successore, Giovanni de' Medici, era invece soprattutto attento alla sua posizione politica, tanto che evidenzi\u00f2 maggior prudenza tattica, preferendo preservare quanto acquisito dal Giustiniani. A corto di uomini, stroncati pi\u00f9 dalle febbri che dai combattimenti, Venezia reclut\u00f2, nel maggio del 1617, truppe fresche dalle Province Unite: un reggimento di 3000 uomini, comandati dal Conte Giovanni di Nassau. L'arrivo degli olandesi rinforz\u00f2 i contingenti veneziani sul terreno, ma ai nobili veneziani in campo gli olandesi risultavano invisi: li consideravano indisciplinati, esosi e, tutto sommato, non molto bravi a combattere (ma si sbagliavano).\nDall'altra parte gli austriaci, che avevano rafforzato le loro schiere, nel marzo 1617 assunsero l'iniziativa in ogni settore del \"fronte\", concentrando per\u00f2 la loro attenzione soprattutto sul medio Isonzo e, nuovamente, la fortezza di Gradisca. Il 1\u00ba giugno per\u00f2, quando Giovanni de' Medici sferr\u00f2 sul Carso un attacco aggirante finalizzato a sfondare il fronte nemico, Venezia fu vicinissima a conseguire la piena vittoria campale che avrebbe permesso di costringere gli austriaci alla pace, ma sfugg\u00ec loro di un soffio il 6 giugno, quando cio\u00e8 il conte di Nassau, le cui truppe erano molto provate, si rifiut\u00f2 di riprendere l'iniziativa accampandosi. Il 7 giugno Trautmannsdorf, colpito da una palla di colubrina, mor\u00ec nel castello di Rubbia e gli successe il generale Baltasar de Marradas. Dopo qualche giorno di riposo, tra il 9 e il 12 giugno, gli olandesi ripresero l'attacco accanendosi contro le posizioni nemiche, giungendo anche all'arma bianca, cos\u00ec efficacemente che avrebbero probabilmente vinto la battaglia (e la guerra), ma il De' Medici si rifiut\u00f2 di soccorrerli perch\u00e9 si erano portati in battaglia senza un suo diretto ordine. Il De' Medici e il Nassau erano in aperto conflitto per non essersi supportati, prima uno e poi l'altro, in battaglia.\nMentre la diplomazia cercava di comporre il conflitto, nella primavera entr\u00f2 in \"Golfo\" una squadra navale napoletana. Tale atto di guerra (3-4 aprile 1617) non colse per\u00f2 i veneziani di sorpresa; le flotte da guerra si fronteggiarono pi\u00f9 volte con scarsi risultati da entrambe le parti e quindi neppure sul mare i veneziani riuscirono a conseguire una vittoria decisiva.\nLa pace.\nAl fronte si combatteva ma da entrambe le parti si agognava la pace; Ferdinando, gi\u00e0 in previsione imperiale, voleva sganciarsi dall'impegno della guerra con Venezia per pensare ai problemi della Germania, mentre Venezia - bench\u00e9 non si sia realmente impegnata a fondo nel conflitto a causa della paura di un intervento diretto spagnolo - non riteneva il conflitto utile alla sua causa mercantile.\nLa tregua fu stipulata il 6 novembre e gli eserciti iniziarono a smobilitarsi il 28; tuttavia il prolungarsi delle trattative di pace e il loro esito incerto suggerirono alla Repubblica di arruolare in Olanda nuovi contingenti di soldati che sarebbero arrivati a Venezia, a pace firmata, dove patirono la fame.\nNel \"Trattato di pace concluso per la mediazione di Filippo III tra Mattia imperatore de' Romani e Ferdinando Re di Boemia e Arciduca d'Austria e la Repubblica di Venezia\" (conosciuto oggi come \"trattato preliminare di Parigi e il trattato di Madrid\") si deliber\u00f2 che \"i pirati Uscoqui saranno scacciati da Segna ed altri luoghi marittimi appartenenti alla Casa d'Austria, e che in vece di essi i Venetiani restituiranno alla loro Maest\u00e0 Imperiale e Reale tutti i luoghi e passaggi occupati da loro in Istria ed in Friulo.\" (Quando a Venezia si seppero le condizioni, firmate da due ambasciatori residenti, i Savi del Consiglio di Terraferma fecero approvare dal Senato l'ordine di arresto per i due, i quali si salvarono solo grazie all'intercessione del re di Francia).\nI veneziani uscirono comunque dal conflitto a testa alta, ottenendo quello che volevano, cio\u00e8 la cacciata degli Uscocchi da Segna e, allo stesso tempo, il riconoscimento di signoria sul Golfo; tuttavia il quadro generale era desolante: cronisti dell'epoca indicano come nei primi anni del Seicento il Friuli fosse in miseria, colpito da carestie, febbri, malattie del bestiame e incursioni di lupi."}
{"id": "2588376", "revid": "125657287", "url": "https://it.wikipedia.org/wiki?curid=2588376", "title": "Asti", "text": "Asti (\"Ast\" in piemontese) \u00e8 un comune italiano di abitanti, capoluogo dell'omonima provincia piemontese e gi\u00e0 capitale dell'antica Astesana, oggi pi\u00f9 comunemente definita \"Astigiano\".\n\"Municipium\" romano noto con il nome di \"Hasta\", fu sede del ducato di Asti, ducato longobardo della Neustria.\nLibero comune nel Medioevo, con diritto di \"battere moneta\", fu uno dei pi\u00f9 importanti centri commerciali tra XII e XIII secolo, quando i suoi mercanti svilupparono il commercio e il credito in tutta Europa.\n\u00c8 conosciuta per i suoi vini, in particolare l'Asti spumante: ogni anno, a settembre, vi si tiene uno dei concorsi enologici pi\u00f9 importanti d'Italia, denominato la Douja d'Or. Celebre \u00e8 anche il suo Palio storico, manifestazione tra le pi\u00f9 antiche d'Italia, che si svolge a settembre e culmina con una corsa di cavalli montati \"a pelo\" (senza sella).\nGeografia fisica.\nTerritorio.\nAsti si trova a circa 55 chilometri a sud-est di Torino, nella valle del fiume Tanaro il quale, dopo aver ricevuto gli affluenti Borbore, Valbrenta e Versa, la delimita a sud. La citt\u00e0 sorge in mezzo a celebri colline, tra le Langhe e il Monferrato, famose in tutto il mondo per i loro vini ed \u00e8 in una posizione favorevole quasi nel cuore del Piemonte.\nIn base ai risultati scaturiti dalla XVI edizione di \"Ecosistema urbano\" di Legambiente, Asti si colloca al 26\u00ba posto della graduatoria virtuosa in campo ambientale e dell'ecosistema, grazie al rapporto risultante dai valori delle PM10, della raccolta differenziata, e del rapporto di emissioni di CO2 per passeggero del trasporto pubblico.\nClima.\nTutto il territorio astigiano si trova ad avere un clima particolare, protetto com'\u00e8 dai rilievi da influenze sia mediterranee sia atlantiche.\nDai dati disponibili riguardanti la provincia, si rileva un aumento delle precipitazioni procedendo dal nord al sud e con l'aumentare dell'altitudine. La media calcolata negli ultimi trent'anni rivela che ad Asti cadono 667\u00a0mm di pioggia annui, contro una media nazionale di 970\u00a0mm e di 760\u00a0mm per la Pianura Padana.\nIl clima \u00e8 caratterizzato da due periodi piovosi e due con minori precipitazioni. I massimi si verificano nel mese di aprile e novembre, con valori generalmente superiori in quest'ultimo mese; il minimo assoluto \u00e8 registrabile in gennaio, seguito da agosto e in alcuni anni da luglio. I temporali estivi tendono a essere pochi ma forti.\nL'inverno \u00e8 caratterizzato da scarse precipitazioni e da temperature inferiori alla media regionale, soprattutto nei valori minimi. La temperatura media generale annuale dell'ultimo ventennio \u00e8 12,7\u00a0\u00b0C: il mese pi\u00f9 caldo \u00e8 luglio (+23,65\u00a0\u00b0C), mentre quello pi\u00f9 freddo \u00e8 gennaio (+0,7\u00a0\u00b0C).\nL'umidit\u00e0 media generale decennale in Asti \u00e8 di 52,5 con minima del 42 in luglio e massima in gennaio con il 61.\nStoria.\nOrigini.\nAsti fu edificata dai Romani (con il nome di \"Hasta\"), sebbene la prima vera fondazione sia da ricondursi a popolazioni liguri che, in precedenza, avevano impiantato un villaggio proprio nella zona corrispondente all'attuale citt\u00e0. Alcune sezioni delle antiche mura sono ancora presenti nella parte settentrionale della citt\u00e0, e nel XX secolo dei lavori di scavo hanno rivelato un'altra sezione delle mura romane nel centro della citt\u00e0.\nMedioevo.\nNei secoli prima dell'anno Mille, Asti \u00e8 stata la sede di un ducato dei Longobardi e poi di una contea Carolingia.\nIn seguito durante il Medioevo, Asti \u00e8 stata un importante centro di scambi commerciali e bancari. \u00c8 questo il periodo pi\u00f9 felice per la citt\u00e0, che si abbellisce di numerose torri e caseforti e vede estendere il proprio potere su numerose citt\u00e0 e paesi, come Bra, Villanova, Fossano, Nizza Monferrato, Ceva e Garessio. La cessione di Castello di Annone da parte del vescovo il 28 marzo 1095 ai consoli dimostra l'esistenza del Comune indipendente gi\u00e0 nell'XI secolo.\nL'esercito comunale astese partecip\u00f2 a tutte le Crociate.\nCasanieri.\nNel periodo comunale, data la grande ricchezza della citt\u00e0, si era sviluppata la classe mercantile. Nacquero infatti proprio in quel periodo le \"casane\", istituti di credito su pegno. Praticamente i Casanieri prestavano somme di denaro, facendosi consegnare in garanzia terre e castelli. I mercanti astesi operavano in tutta Europa.\nFamiglie nobiliari.\nNel Medioevo le famiglie nobili si scontrarono spesso tra loro a causa della lotta tra guelfi e ghibellini.\nI Roero e i Pelletta erano addirittura divisi internamente.\nL'area nord-occidentale della citt\u00e0, tra il centro e la cattedrale, \u00e8 molto ricca di case di mercanti medievali e di palazzi, molti dei quali dotati di torri monumentali. Asti era nota come la citt\u00e0 delle cento torri (sebbene il numero totale fosse di 120), molte delle quali sono ancora presenti tutt'oggi all'interno della cinta muraria.\nSuccessivamente nel 1155 Asti subisce un assedio e successivo incendio da parte delle truppe dell'imperatore Federico I detto il barbarossa. Il dilagare delle truppe imperiali nel circondariato astese port\u00f2 alla distruzione di vari castelli e roccaforti come ad esempio il castello di Celle Enomondo. Tra le molteplici cause che portano allo scontro due furono determinanti ovvero che in quel periodo ad Asti la fazione guelfa prevaleva su quella ghibellina e cos\u00ec di conseguenza i suoi vassalli e che Asti, fosse sulla strada per un'altra importante citt\u00e0 guelfa che non riconosceva l'autorit\u00e0 imperiale come Alessandria.\nNel 1312 il Comune di Asti si sottomise spontaneamente alla protezione del re di Napoli Roberto d'Angi\u00f2, nel 1339 acclam\u00f2 quale signore Giovanni II del Monferrato marchese del Monferrato, nel 1342 si forma la Contea di Asti per la libera adesione dei cittadini astigiani al dominio dei Visconti di Milano, primo Conte di Asti \u00e8 Luchino Visconti (1342-1349), a lui succederanno Giovanni Visconti (1349-1354) e Galeazzo II Visconti (1354-1356). Nel 1356 una lega nata contro i Visconti capeggiata nuovamente dal Marchese del Monferrato inizi\u00f2 a liberare molti territori piemontesi dall'influenza milanese e quindi occup\u00f2 Asti, Giovanni II del Monferrato ridivenne signore e conte d'Asti (1356-1372) alla sua morte la contea pass\u00f2 al giovane Ottone III del Monferrato (1372-1378), che nel 1377 a 17 anni spos\u00f2, Violante Visconti figlia di Galeazzo II Visconti e sorella di Gian Galeazzo, una scelta infelice, infatti ne approfitt\u00f2 proprio Gian Galeazzo Visconti (1379-1389) che occup\u00f2 Asti e ne divenne il nuovo signore e conte. Nel 1389 per\u00f2 la cedette ai duchi d'Orl\u00e9ans, quale dote per sua figlia Valentina Visconti, assieme al centinaio di terre, castelli e villaggi costituenti la sua antica Repubblica, che da quel momento fu definita orgogliosamente \"Patria Astese\".\nEt\u00e0 moderna.\nNel 1531 la Contea di Asti venne ceduta ai Savoia dall'Imperatore Carlo V, quale dote di nozze per sua cognata, Beatrice del Portogallo che spos\u00f2 il duca Carlo III di Savoia. Da quel momento la citt\u00e0 segu\u00ec le sorti dei Savoia.\nIl Ducato di Savoia divenne \"Regno di Sardegna\" nel 1720, anche se nei fatti ben poco cambi\u00f2, a cominciare dalla capitale che rimase a Torino.\nNel 1797 Asti fu teatro di una grande rivolta, passata alla storia con il nome di \"Rivoluzione Astese\". Il 22 luglio ci fu una sommossa per la scarsit\u00e0 di grano e il 28 venne proclamata la repubblica da Secondo Ar\u00f2, Felice Berruti, Gian Secondo Berruti e Gioachino Testa. Il 30 le truppe realiste, appoggiate da contadini sandamianesi, rioccuparono la citt\u00e0 e il 2 agosto fucilarono gli insorti.\nDal 1800 al 1805 Asti divenne capoluogo del dipartimento francese del Tanaro.\nEt\u00e0 contemporanea.\nNel 1935 Asti divenne capoluogo di provincia, staccando il suo territorio dalla provincia di Alessandria.\nDurante la seconda guerra mondiale, dopo l'armistizio dell'8 settembre 1943 con gli Alleati, con la Repubblica di Sal\u00f2 e l'occupazione tedesca, Asti e il Monferrato vissero in pieno la guerra di resistenza (in particolare con una delle Repubbliche partigiane, la Repubblica dell'Alto Monferrato dal settembre al dicembre 1944), i bombardamenti anglo-americani, la persecuzione degli ebrei, i rastrellamenti, le deportazioni.\nIl 4 settembre 1948 la citt\u00e0 sub\u00ec gravissimi danni e vittime a causa di un'alluvione scatenata da pesanti nubifragi, che provoc\u00f2 l'esondazione di alcuni torrenti come il Borbore e il Tinella e del fiume Tanaro.\nIl 6 novembre 1994 fu colpita da una nuova alluvione, dovuta allo straripamento dagli argini del fiume Tanaro.\nIl 21 giugno 2012 sub\u00ec un breve ma fortissimo temporale (una supercella secondo i meteorologi) che non caus\u00f2 fortunatamente gravi danni come nel 1994 ma provoc\u00f2 una piccola alluvione in zone come: piazza Marconi, via Cavour, corso Alfieri e piazza del Palio. Furono calcolati danni all'agricoltura per milioni di euro e danni comunali per altrettanti euro dovuti ad alberi sradicati e strade bloccate dagli innumerevoli detriti portati dal forte vento.\nSimboli.\nCon atto ufficiale del 5 luglio 1896, il Regno d'Italia riconobbe al Comune di Asti il suo stemma civico. Lo scudo \u00e8 composto da una croce bianca in campo rosso. Allo stemma \u00e8 sovrapposta la \"corona comitale\", cimata da 16 perle di cui 9 visibili. Allo scudo sono accostati \"due rami di palma, decussati sotto la punta e legati di rosso\". Il cartiglio sottostante riporta il motto latino: , ovvero: \"Asti rifulge nel mondo per merito del suo custode San Secondo\".\nMonumenti e luoghi d'interesse.\n, a memoria di quello che fu il pi\u00f9 potente comune piemontese. Numerose sono torri, case-forti, chiese, domus e palazzi.\nArchitetture religiose.\nNella zona orientale della citt\u00e0 \u00e8 possibile ammirare il complesso di San Pietro in Consavia, sede nel Medioevo del priorato gerosolimitano di Lombardia.\nDel periodo basso-medievale fanno parte la maestosa cattedrale di Santa Maria Assunta, la collegiata di San Secondo, dove sono custodite le reliquie del patrono della citt\u00e0, la chiesa di Santa Maria Ausiliatrice di Viatosto, la chiesa di Santa Maria Nuova e la chiesa della Madonna del Portone, che conserva al suo interno la porta medievale di San Marco.\nSi evidenziano la chiesa di Santa Caterina, la chiesa di San Paolo, la chiesa di San Martino, la chiesa di San Silvestro, la chiesa di San Rocco, la chiesa confraternita della SS. Trinit\u00e0 e Sant'Evasio, la chiesa della Consolata e l'annesso monastero cistercense.\nInoltre, di stile barocco, sono presenti la chiesa ex Confraternita di San Michele e l'ex chiesa di San Giuseppe.\nArchitetture civili e militari.\nTra i principali edifici medievali, torri e case-forti medievali sono da citare palazzo Catena, palazzo Zoya, il palazzo del Podest\u00e0 o del Comune, la torre Asinari, la torre Comentina, la torre e il palazzo Gazzelli, la torre De Regibus, la torre Guttuari, la torre e i palazzi Natta, la torre Quartero, la torre Solaro, la Torre Civica (torre Troyana).\nInoltre nella zona nord occidentale della citt\u00e0 \u00e8 possibile ammirare un tratto delle antiche mura utilizzate per la difesa in epoca medioevale.\nDel periodo rinascimentale rimangono poche testimonianze architettoniche. La pi\u00f9 importante \u00e8 sicuramente palazzo Malabaila, che nel Cinquecento ospit\u00f2 Luigi XII durante un suo soggiorno in citt\u00e0.\nDel periodo barocco sono molti i palazzi e le chiese presenti ad Asti grazie anche al notevole impulso dato dalla presenza dell'architetto Benedetto Alfieri.\nTra gli edifici barocchi pi\u00f9 importanti palazzo Ottolenghi, il Palazzo Civico, palazzo Mazzetti, palazzo Verasis-Asinari.\nIl Palazzo del Michelerio, di origine cinquecentesca, \u00e8 stato rimaneggiato nei secoli successivi, e al suo interno si trova la ex chiesa del Ges\u00f9, che ospita importanti affreschi barocchi, provenienti anche dalla demolita chiesa di Sant'Anastasio.\nIn via Govone si trova il Palazzo di Giustizia, gi\u00e0 sede della Caserma C.A.R.\nSiti archeologici.\nDel periodo romano, sono ancora presenti, la Torre Rossa, probabile vestigia della porta occidentale della cinta romana, la domus di Via Varrone, i resti dell'anfiteatro, delle terme e del foro.\nDel periodo romanico di notevole interesse sono le cripte di Sant'Anastasio, San Secondo (VII secolo) in cui \u00e8 conservato il corpo del patrono e san Giovanni.\nAree naturali.\nIn citt\u00e0 vi sono alcune riserve naturali:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone, ovvero il 12,76 della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua italiana, ad Asti e in provincia si parla un dialetto della lingua piemontese. Una particolarit\u00e0 di questo dialetto \u00e8 l'uso dell'articolo o (pronuncia \"u\") al posto del piemontese comune \"\u00ebl\" davanti ad alcuni sostantivi: \"o ciap\" (il coccio), \"o dim\u00f2ni\" (il demonio).\nTradizioni e folclore.\nA febbraio \u00e8 presente il Carnevale della \"Famija delle maschere astigiane\", che ha radici nel XV secolo con le descrizioni del poeta Gian Giorgio Alione.\nNegli anni sessanta l'amministrazione comunale decise di riprendere l'aspetto pi\u00f9 popolare e burlonesco del carnevale astigiano, al fine di rievocare la satira e le usanze popolari.\nFu cos\u00ec che nacque la \"Famija d'le Maschere Astesane\" costituita dalle maschere caratteristiche della citt\u00e0, che rappresentavano i personaggio tipici dei borghi cittadini. La Famija oltre a partecipare e animare le attivit\u00e0 ludiche del periodo carnevalesco \u00e8 impegnata anche nel sociale organizzando spettacoli e rievocazioni presso le strutture sanitarie e sociali di Asti e provincia.\nNella prima settimana di maggio si tengono i festeggiamenti per il santo patrono San Secondo, dopo i fuochi artificiali del primo luned\u00ec di maggio, il giorno seguente avviene la celebrazione liturgica con l'offerta del Palio. Infine il mercoled\u00ec seguente, si tiene per tutto il centro storico della citt\u00e0 la millenaria \"fiera carolingia\", che la tradizione fa risalire a una concessione di Carlo Magno.\nIn autunno il \"settembre astigiano\" \u00e8 caratterizzato da ben quattro manifestazioni che richiamano in citt\u00e0 decine di migliaia di turisti. Si incomincia nella seconda settimana di settembre con la Douja d'Or e il Festival delle sagre astigiane, per proseguire nella terza settimana di settembre con le manifestazioni del Palio di Asti, culminanti la domenica con l'antica corsa dei cavalli, per concludersi il quarto fine settimana di settembre con \"Arti e Mercanti\", un viaggio a ritroso nel tempo tra antichi mestieri, artisti e taverne.\nCultura.\nMedia.\nStampa.\nLe principali testate giornalistiche locali sono:\nNel centro della citt\u00e0 \u00e8 inoltre presente una redazione del quotidiano La Stampa.\nRadio.\nLa radio locale \u00e8:\nTelevisione.\nLe principali emittenti televisive locali sono:\nMusica.\nOriginari di Asti sono il gruppo rock progressivo Locanda delle Fate, il gruppo rock demenziale Farinei dla Brigna e il gruppo grindcore Cripple Bastards.\nCucina.\nVini.\nAsti e le sue colline sono famosi in tutto il mondo per i vini dolci: il maggior vitigno \u00e8 il Moscato Bianco o Moscato di Canelli, da cui si ottengono uno spumante, un passito e una qualit\u00e0 \"tranquilla\" (o ferma). Da questo deriva l'Asti spumante, importante vino DOCG da fine pasto.\nDa non dimenticare la produzione di Malvasia nera, in particolare la Malvasia di Casorzo e di Castelnuovo Don Bosco e di Schierano, le cui uve danno vini rosati e dolci. Inoltre, degno di menzione \u00e8 il vitigno di Brachetto dell'alto Monferrato e della zona di Acqui Terme.\nPer quel che riguarda i vini rossi, sicuramente la Barbera \u00e8 la produzione pi\u00f9 diffusa sul territorio. Altri rossi importanti sono il Dolcetto, il Grignolino, il Freisa e il Ruch\u00e9.\nFra i bianchi da pasto, la produzione di Cortese, specialmente nell'alto Monferrato, \u00e8 prevalente.\nNell'Astigiano \u00e8 nata nel 1999 la prima strada del vino piemontese, la \"Strada Astesana\". Si sviluppa con otto percorsi, attraversando 52 comuni della provincia di Asti e di parte delle Langhe. Asti fa parte delle \"citt\u00e0 del vino\".\nVerdure.\nLa grande produzione e variet\u00e0 di ortaggi ha la sua pi\u00f9 alta espressione nella\nPiatti tipici.\nL'autunno e l'inverno sono le stagioni \"principe\" della cucina astigiana e piemontese.\nGeografia antropica.\nFrazioni.\nBeccati, Bramairate, Bricco Fassio, Bricco Roasio, Ca' dei Coppi, Caniglie, Canova, Casabianca, Castiglione, Migliandolo, Mombarone, Mongardino Stazione, Montegrosso Cinaglio, Montemarzo, Palucco, Poggio d'Asti, Portacomaro Stazione, Quarto Inferiore, Quarto Superiore, Revignano, Rioscone, San Grato di Sessant, San Marzanotto, San Marzanotto Piana, Santo Spirito, San Vito - Poggio, Serravalle, Sessant, Torrazzo, Trincere, Vaglierano, Vaglierano Basso, Valenzani, Valfea, Valgera, Valleandona, Valle Tanaro, Valmaggiore, Valmairone, Valleversa, Valmanera, Valterza, Variglie, Valbella, Viatosto\nSuddivisioni storiche.\nLa citt\u00e0 di Asti \u00e8 suddivisa in 14 \"territori\" che si rifanno alle competenze parrocchiali del 31 dicembre 1978.\nVengono definiti \"Rioni\", i quartieri all'interno della prima cerchia delle antiche mura Duecentesche detta \"dei nobili\" e \"Borghi\", le circoscrizioni comprese in origine all'interno della seconda cerchia di mura Trecentesche detta \"dei borghigiani\".\nQueste 14 entit\u00e0, ognuna con un proprio statuto e ordinamento, partecipano alla vita sociale e religiosa della citt\u00e0 che culmina nei festeggiamenti patronali di san Secondo e con la corsa dell'antico Palio.\nCon lo sviluppo urbanistico della citt\u00e0, alcune parrocchie periferiche, nell'ultimo ventennio si sono allargate e frazionate. Ecco di seguito i Rioni e i Borghi della citt\u00e0 con le suddivisioni parrocchiali.\nEconomia.\nIn Asti si trovano tre importanti industrie: la Sacl\u00e0 (alimenti), la Johnson Electric e la Tubosider (materiali metallici per infrastrutture).\nLa Cassa di Risparmio di Asti \u00e8 nata nel 1842 in piazza S. Secondo; nel 1894 si spost\u00f2 in piazza Roma. \u00c8 la pi\u00f9 antica fra le banche esistenti oggi in citt\u00e0.\nInfrastrutture e trasporti.\nStrade.\nAsti si trova al crocevia dei principali collegamenti tra la Liguria e il Nord Europa, che comprendono:\nAltra arteria importante \u00e8 la Strada Statale 706, che costituisce la Tangenziale Nord della citt\u00e0 collegando lo svincolo Asti Est della A21 alla frazione di Portacomaro Stazione.\nFerrovie e tramvie.\nAsti rappresenta uno storico nodo ferroviario posto lungo la ferrovia Torino-Genova, dalla quale in corrispondenza della stazione di Asti si dirama la linea per Acqui Terme e Genova.\nFino al 2012 erano altres\u00ec attive le ferrovie Asti-Chivasso e Castagnole-Casale-Mortara, da allora chiuse al traffico. La citt\u00e0 era dunque servita in passato da ulteriori impianti costituiti dalle stazioni di Sessant e Serravalle d'Asti sulla linea per Chivasso, dalla fermata di Casa dei Coppi e dalla stazione di Portacomaro sulla linea per Casale Monferrato, dalla fermata di Asti Boana e dalla stazione di San Marzanotto sulla linea per Castagnole delle Lanze e dalla fermata di San Marzanotto Rivi, sulla linea per Acqui Terme.\nFra il 1882 e il 1935 da Asti si diramavano tre linee tranviarie interurbane a vapore:\nMobilit\u00e0 urbana.\nLa citt\u00e0 \u00e8 servita da una rete di autolinee urbane e suburbane gestita da Asti Servizi Pubblici (ASP).\nAmministrazione.\nGemellaggi.\nIn California, nella Contea di Sonoma, esiste un villaggio chiamato Asti: fu fondato da immigrati italiani e svizzeri verso la fine del XIX secolo. Sempre in California, vicino a Los Angeles, sorge il villaggio di Guasti, la cui chiesa porta il nome del santo patrono astese: San Secondo.\nSport.\nCiclismo.\nPer il ciclismo, Asti \u00e8 stata cinque volte sede di arrivo di tappa del Giro d'Italia: la prima nel 1935, l'ultima nel 2020.\nCalcio.\nL'altra squadra di calcio della citt\u00e0 \u00e8 l\"'A.C.D. Sporting Asti Nuova Itea\" che milita nel girone M di Seconda Categoria.\nTchoukball.\nTre societ\u00e0 di Asti partecipano al campionato italiano: la squadra del liceo scientifico \"F. Vercelli\", presente fin dalla prima edizione del 2007, l'Asti Tchoukball, societ\u00e0 fondata il 5 settembre 2008 da giovani ex studenti del liceo, che comprende due squadre: Asti Atomik Tchoukball ed EleKTrauti Asti Tchoukball, e la squadra del liceo classico Vittorio Alfieri.\nL'Asti Atomik Tchoukball \u00e8 arrivata al 3\u00ba posto nei campionati italiani 2009/2010 e 2011/2012, il miglior risultato di sempre per una squadra astigiana."}
{"id": "2588377", "revid": "1864192", "url": "https://it.wikipedia.org/wiki?curid=2588377", "title": "Dibattito sull'aborto", "text": "In numerosi Stati \u00e8 attivo un dibattito sull'opportunit\u00e0 di consentire per legge l'aborto volontario o interruzione volontaria della gravidanza.\nIn genere, nella legislazione, la legittimit\u00e0 dell'aborto volontario viene contemplata solo a determinate condizioni che solitamente includono la libera scelta della donna e il fatto che la gravidanza si trovi ancora nel primo o secondo trimestre. Ulteriori condizioni sono presenti a seconda della legge.\nIl dibattito sull'aborto.\nLe tesi a favore dell'aborto volontario.\nI motivi che portano chi \u00e8 favorevole alla legalizzazione dell'aborto a questa posizione sono variegati.\nIl primo argomento riguarda lo statuto del feto. Molti autori a favore dell'aborto si rifanno ad una concezione funzionalista della persona, ovvero l'idea che la persona sia un essere in grado di manifestare determinate capacit\u00e0 mentali, come il pensiero, l'autocoscienza o la capacit\u00e0 di avere dei desideri, oppure che possegga gli organi necessari alla manifestazione di queste capacit\u00e0, come un cervello funzionante. Alcuni autori optano per una singola capacit\u00e0, altri ritengono che la persona debba essere in grado di manifestare molteplici capacit\u00e0 contemporaneamente. Da ci\u00f2 ne consegue che n\u00e9 l'embrione, n\u00e9 il feto, n\u00e9 alcuni esseri umani nati andrebbero considerati persone. Non essendo persone, non godono nemmeno dei diritti fondamentali e pertanto possono essere soppressi, se questo comporta un beneficio per chi \u00e8 persona. Inoltre, viene fatto notare che l'embrione, fino al momento della gastrulazione, non solo non \u00e8 persona, ma non pu\u00f2 essere considerato nemmeno un individuo, in quanto pu\u00f2 ancora scindersi in due gemelli.\nUn'altra linea argomentativa prescinde dalla questione dello statuto dell'embrione. Ci si chiede se, anche qualora considerassimo l'embrione una persona, la donna non sia comunque legittimata ad abortire. Rifacendosi spesso all'analogia del violinista di Thomson, si sostiene che nessuno pu\u00f2 essere obbligato ad usare il proprio corpo per la sopravvivenza di un'altra persona. Pertanto la donna ha il diritto di separarsi dall'embrione, quando lo desidera. Il fatto che l'embrione e il feto non riescano a sopravvivere senza il suo corpo, non la obbliga a salvare loro la vita, esattamente come nessuno \u00e8 obbligato a donare il sangue o gli organi per salvare la vita di un altro individuo.\nVa inoltre menzionata la presenza di una ricca riflessione sull'aborto in abito femminista. Nel mezzo di una pluralit\u00e0 di idee possono essere evidenziate due posizioni principali. La prima considera l'aborto come uno strumento di emancipazione femminile, la quale passa anche attraverso il controllo della riproduzione e della generazione. Nella discussione sulla moralit\u00e0 e la legalit\u00e0 dell'aborto non si pu\u00f2 infatti prescindere dalla considerazione del contesto sociale in cui le donne si trovano, un contesto che le autrici femministe considerano oppressivo e discriminatorio. L'aborto \u00e8 quindi uno dei mezzi in cui questa battaglia politica e sociale per l'emancipazione femminile pu\u00f2 esprimersi, se non anche una vera e propria necessit\u00e0 sociale in tale contesto. La seconda, ispirata prevalentemente all'etica della cura, si concentra sul concetto di relazionalit\u00e0. Facendo notare che la donna e il feto sono intimamente legati da una relazione biologica non paragonabile ad altre ed enfatizzando l'unilateralit\u00e0 della relazione materno-fetale, questa posizione sottolinea che solo le relazioni di cura che hanno qualche grado di reciprocit\u00e0 hanno un valore morale e che, in qualsiasi caso, nessuno pu\u00f2 essere obbligato a rimanere all'interno di una relazione di cura non deisiderata, sia perch\u00e9 in questo modo rischierebbe di compromettere relazioni significative con altre persone, sia perch\u00e9 non va trascurata la cura verso se stessi. Inoltre, non si pu\u00f2 parlare di un valore generico e universale del feto, in quanto il valore di quest'ultimo \u00e8 deciso dalla donna stessa. L'aborto viene qui visto come un atto di responsabilit\u00e0 che la donna compie verso se stessa, verso le persone che sono in relazione con lei e anche verso il feto, il quale andrebbe messo al mondo solamente in condizioni da permettergli di vivere una vita adeguata.\nA livello legislativo, si va da posizioni pi\u00f9 moderate, secondo cui l'aborto dovrebbe essere permesso solo nel primo trimestre per problemi di salute e, semmai, successivamente solo in caso di malformazioni fetali, a posizioni pi\u00f9 estreme, secondo cui l'aborto dovrebbe essere sempre permesso su richiesta della donna.\nInfine, chi \u00e8 a favore dell'aborto volontario sostiene che molte gravidanze indesiderate, e quindi a rischio di aborto, non avrebbero luogo se venissero attivate delle serie politiche di educazione sessuale e di educazione alla contraccezione. Si ritiene che il calo delle IVG sia anche e particolarmente dovuto alla legittimazione della contraccezione e alla sua diffusione, anche se in realt\u00e0 questa diffusione risulta tuttora piuttosto limitata, in particolare in Italia cos\u00ec come in molti altri paesi in particolare sottosviluppati o in via di sviluppo. Altre misure in tal senso sono state sperimentate anni fa, quale ad es. l'istituzione dei distributori automatici di profilattici, che oltre a impedire gravidanze indesiderate evitano il diffondersi di malattie sessualmente trasmissibili. Si sostiene quindi la necessit\u00e0 di inserirli anche in alcuni locali o punti di ritrovo, come le discoteche o i pub, o anche nelle scuole. Questa iniziativa tuttavia ha suscitato molte polemiche e non ha avuto particolare sviluppo.\nLe tesi contrarie all'aborto volontario.\nChi \u00e8 contrario all'aborto sostiene che l'embrione sia persona fin dalla fecondazione in quanto esso \u00e8 un individuo, distinto dai genitori, che possiede una natura razionale (o morale). Con natura razionale non si intende indicare la presenza di una qualche capacit\u00e0 in atto, ma la presenza di un essere che, in virt\u00f9 di ci\u00f2 che \u00e8 (ovvero della sua natura), \u00e8 in grado di sviluppare tutte le capacit\u00e0 che solitamente associamo alle persone. Secondo questa concezione, che prende il nome di sostanzialismo, la persona non coincide n\u00e9 con la propria mente, n\u00e9 con il proprio genoma, ma con il proprio corpo o il proprio organismo, il quale ha uno specifico sviluppo regolato dal suo genoma. In altre parole, si tratta di un essere che, in virt\u00f9 della sua ontologia, \u00e8 in grado di sviluppare una serie di capacit\u00e0 complesse, ma che non \u00e8 comunque riducibile ad esse. Ogni essere umano, fin dall'inizio della sua esistenza, possiede questa natura razionale, anche se esso non \u00e8 ancora in grado, o non \u00e8 pi\u00f9 in grado, di manifestarla pienamente. La formazione del genoma al termine del processo di fecondazione \u00e8 l'indice della presenza del nuovo individuo e viene identificato come l'unico momento, durante il processo di sviluppo, che crea una cesura con ci\u00f2 che c'era prima, in quanto \u00abuna volta che il processo \u00e8 cominciato, non c'\u00e8 una particolare fase del suo sviluppo che sia pi\u00f9 importante di un'altra; tutte sono parte di un processo continuo\u00bb.\nAnche tra chi \u00e8 contrario all'aborto esiste comunque una pluralit\u00e0 di idee e sfumature. Ad esempio, tra coloro che identificano l'inizio della vita di una persona con la fecondazione, c'\u00e8 chi si riferisce all'inizio della fecondazione e chi alla fine della fecondazione, ovvero alla formazione dello zigote. Inoltre, una minoranza di coloro che si oppongono all'aborto preferisce spostare l'inizio della vita individuale al momento della gastrulazione, a circa due settimane dalla fecondazione, in quanto questo \u00e8 il momento in cui cessa la possibilit\u00e0 di gemellazione.\nPer quanto riguarda il conflitto di interessi con la madre, vengono fatte varie osservazioni, spesso in risposta all'esperimento mentale del violinista di Thomson. Sono in particolare evidenziate: la speciale relazione tra la madre e il feto che impone alla prima di prendersi cura di quest'ultimo, esattamente come una madre deve prendersi cura dei suoi figli nati; la vulnerabilit\u00e0 del feto che \u00e8 stato posto in condizione di bisogno da un atto compiuto dalla donna stessa e dall'uomo con cui ha avuto un rapporto sessuale, rimarcando per\u00f2 che la donna \u00e8 l'unica persona che pu\u00f2 prendersene cura in questa fase, per motivi biologici; l'idea che la libert\u00e0 di usare il proprio corpo sia limitata quando essa comporta un danno a terzi, specialmente se sproporzionato al beneficio (in particolare, si ritiene che il peso di nove mesi di gravidanza non sia sufficiente a giustificare l'aborto); infine, per coloro che si rifanno al diritto alla vita, uccidere intenzionalmente un essere umano innocente \u00e8 sempre moralmente sbagliato, in quanto il diritto naturale alla vita \u00e8 inviolabile e sovrasta qualsiasi altro tipo di diritto, tra cui anche l'autonomia personale.\nVa infine menzionata la presenza di posizioni prolife anche all'interno del movimento femminista. Queste autrici, in parte rifacendosi all'etica della cura, sostengono che l'aborto sia una risposta mascolina al problema della gravidanza indesiderata. L'aborto \u00e8 qui visto come una pratica che cerca di risolvere un problema sociale tramite la violenza verso un essere vulnerabile e dipendente, invece che rispondere alla sua presenza tramite l'empatia e un atteggiamento di cura, tipiche dell'etica femminista. Lungi dal manifestare una preoccupazione per la vulnerabilit\u00e0 dell'altro, l'aborto diventa qui un nuovo strumento di oppressione verso un gruppo di esseri umani trascurati dalla societ\u00e0, come se l'emancipazione della donna dovesse necessariamente passare attraverso l'oppressione di un altro gruppo sociale vulnerabile. Inoltre, viene sottolineato che la nostra vita \u00e8 costituita anche da relazioni che noi non scegliamo, come quella con i nostri genitori, ma anche, in parte, qualsiasi altra relazione, in quanto \u00e8 sempre presente una componente di casualit\u00e0 nelle persone che incontriamo nella nostra vita. Queste relazioni tuttavia sono comunque significative e sono dovute all'ineliminabile componente sociale della vita umana e all'interdipendenza di tutti gli esseri umani, non caratterizzabili come esseri avulsi dal contesto sociale e dalla relazione con gli altri.\nQuesta posizione morale solitamente si riflette a livello giuridico con il divieto assoluto, o con ristrette eccezioni, di praticare l'aborto. Una posizione intermedia sostiene che esista un bilanciamento fra diritti costituzionali di pari rango della madre e del nascituro, che possono parzialmente venire a trovarsi in contrapposizione. La legge riserva una tutela dei diritti del nascituro progressivamente crescente con l'approssimarsi del suo termine naturale, secondo il principio del \"favor minoris\" che informa l'intero diritto minorile, e, pi\u00f9 in generale, della tutela della parte debole (\"minus habens\"). Anche in quest'ottica, in varie legislazioni solamente l'aborto \u00e8 consentito entro un certo numero di mesi dall'inizio presumibile della gravidanza, corrispondenti a un certo stadio di sviluppo del feto clinicamente accertabile.\nTalvolta, l'opposizione all'aborto \u00e8 accompagnata anche ad una visione negativa della contraccezione, o a determinati tipi di contraccezione. Alcuni prolife su questo argomento si rifanno all\"'Evangelium vitae,\" dove Giovanni Paolo II sostenne che i presupposti teorici della contraccezione fossero i medesimi dell'aborto, riferendosi in particolar modo a quei metodi che non impediscono solamente la fecondazione, ma anche l'impianto (pillola del giorno dopo, spirale).\nAborto e religioni.\nLa posizione delle religioni maggiori rispetto all'interruzione volontaria di gravidanza \u00e8 solitamente di condanna, seppure alcune di esse lo ritengano accettabile in circostanze pi\u00f9 o meno limitate. La posizione delle religioni minori \u00e8 pi\u00f9 variegata."}
{"id": "2588378", "revid": "1872303", "url": "https://it.wikipedia.org/wiki?curid=2588378", "title": "Santa Severina", "text": "Santa Severina (IPA: ) \u00e8 un comune italiano di abitanti della provincia di Crotone in Calabria. Diede i natali a San Zaccaria (679 - 752), 91\u00ba papa della Chiesa cattolica.\nStoria.\nIl territorio di Santa Severina (in particolare i siti di Serre d'Altilia, Monte Fuscaldo, insieme a molti altri), durante le et\u00e0 del bronzo e del ferro, era abitato da popolazioni indigene appartenenti forse al ceppo degli Enotri, come peraltro supposto in base alle ricerche (fine degli anni'70 del XX secolo) del \"Gruppo Archeologico Krotoniate\" e di P. Attianese. Il nome autoctono degli antichi abitatori della Calabria rimane, comunque, sconosciuto. Infatti, il termine \"Enotri\" rappresenta un nome toponomastico attribuito dai greci agli indigeni con le stesse modalit\u00e0 con le quali il nome \"Galli\" fu assegnato dai Romani a quelli che nella loro lingua si chiamavano Celti. Anche il termine \"Brettioi\" che i Romani trasformarono in \"Bruttii\" \u00e8 riferibile al medesimo contesto toponomastico. La scritta \"Brettion\" che si rileva sulle monete appare impressa con i caratteri greci. Le notizie provenienti dalla cosiddetta tradizione si prestano ad un numero incalcolabile di versioni e di manipolazioni e, quindi, su tale argomento risulta abbastanza difficile aggiungere altro.\nSulla collina Serre della frazione Altilia, gi\u00e0 all'inizio degli anni '80, furono individuati alcuni lembi di un insediamento di origine italica e tracce di una necropoli dell'et\u00e0 del ferro. Alla met\u00e0 degli anni '90 si deve la scoperta di un insediamento databile all'et\u00e0 del bronzo finale grazie al vasto programma di ricerca archeologica sviluppato nel territorio di Crotone. Queste ricerche hanno permesso di riconoscere un vasto \"magazzino\" di \"pithoi\" dell'et\u00e0 del bronzo finale: sono stati catalogati resti di oltre 60 enormi contenitori che i recentissimi studi dimostrano contenessero vino, prova indiscutibile della coltivazione della vite da parte delle comunit\u00e0 \"enotrie\". Pi\u00f9 di recente la Soprintendenza per i Beni Archeologici della Calabria, tra il 2006 ed il 2008, ha realizzato tre saggi di scavo, sotto la direzione di Gregorio Aversa, attuale Direttore del Museo Archeologico Nazionale di Crotone. Le attivit\u00e0 hanno permesso di confermare l'esistenza di numerose strutture abitative (almeno 14) che risalgono al tardo IV-III secolo a.C. Alcune tracce rimandano al periodo protostorico. Dal 2008 al 2014 non si sono registrate pi\u00f9 attivit\u00e0 di scavo archeologico su Serre di Altilia.\nAttualmente, in tutta l'area, sono in corso approfondite indagini topografiche archeologiche, finalizzate alla realizzazione della \"Carta archeologica\" dell'intero territorio comunale.\nAnticamente nota forse come Siberene, dopo essere stata presumibilmente un abitato greco-italico e poi romano, nell'840 fu conquistata dagli arabi. Liberata nell'880 da Nicefaro Foca, fino al 1076 appartenne ai Bizantini. Fu successivamente governata dai Normanni e poi dagli \"Svevi\". Infatti, in base allo \"Statutum de reparatione castrorum\", Federico II condusse un'inchiesta nel 1228 per identificare istituzioni, enti o persone che fossero obbligati a contribuire alla riparazione del castello di Santa Severina. Lo storico tedesco E. Sthamer traccia le linee fondamentali dello \"Statutum\" rilevando anche quelle autorit\u00e0 che, all'epoca, risultavano responsabili nel farlo osservare. All'epoca dell'inchiesta condotta a Santa Severina, il \"provisor castrorum\" rispondeva al nome di \"Johannes Vulcanus\". Dopo la disfatta degli Svevi, il castello pass\u00f2 sotto l'amministrazione degli Angioini.\nDurante il periodo angioino (1265-1442) la citt\u00e0 di Santa Severina godette sempre lo stato demaniale, aveva il controllo sul marchesato che veniva diviso in casali. Nonostante gli spagnoli si fossero impegnati a garantire la demanialit\u00e0 alla citt\u00e0 di Santa Severina ed ai suoi casali, sappiamo che questo in parte avvenne per la citt\u00e0 non per i suoi casali. Lo spagnolo Antonio Centelles tent\u00f2 nel 1459 di entrare in possesso del Marchesato, ma fu sconfitto dall\u2019esercito di Ferdinando D\u2019Aragona. Tuttavia poco dopo ebbe parte dei feudi e nel 1464 anche Santa Severina con il titolo di principe. Due anni dopo il marchese fu preso a tradimento e ucciso. La citt\u00e0 di Santa Severina ed i suoi casali ritornarono liberi. Ma mentre la citt\u00e0 di Santa Severina mantenne la sua libert\u00e0 e fu amministrata da governatori o capitani regi, la maggior parte dei suoi casali furono ben presto infeudati.\nSuccessivamente subentrarono gli Aragonesi fino a cadere, infine, sotto il dominio dei Borbone.\nMonumenti e luoghi d\u2019interesse.\nCastello.\nLa sua costruzione risale all'epoca della dominazione normanna (XI secolo) su una fortificazione preesistente di epoca bizantina. La costruzione bizantina \u00e8 nota come oppidum ed \u00e8 attestata da Erchemperto di Benevento testualmente come \"oppidum beatae Severinae\". Dopo il 1076, sulle sue rovine, Roberto il Guiscardo fece costruire un dongione le cui tracce sono state evidenziate durante i lavori di restauro. Una prova storica diretta \u00e8 rilevabile nella cronaca di Amato di Montecassino mentre, sempre nel medesimo contesto, una prova indiretta \u00e8 costituita da una chartula del 1130, edita dal Trinchera, nella quale l'edificio militare viene definito come \"Rocca\" che, come \u00e8 noto, \u00e8 un termine di provenienza scandinava. Nel periodo successivo alla costruzione del castello, \u00e8 attestata, a Santa Severina, la presenza di Ruggero II, come viene reso noto da Ughelli e come \u00e8 rilevabile parimenti negli \"Urkunden und Kanzlei K\u00f6nig Rogers II von Sizilien\" che sono inseriti anche nelle \"Abhandlungen der Akademie der Wissenschaften zu G\u00f6ttingen\". Nel periodo svevo, il castellano di Santa Severina si chiamava Johannes de Ladda. Tale notizia \u00e8 rilevabile in un documento edito da Walter Holtzmann apparso in \"Quellen und Forschungen aus Italienischen Archiven ud Bibliotheken\". Nel corso dei secoli e dei passaggi dalle varie famiglie regnanti, ha subito varie modifiche.\nSi ipotizza che l'area dove sorse il Castello fosse gi\u00e0 occupata in et\u00e0 greca, come fatto supporre da alcuni scavi condotti durante il restauro. Di notevole interesse sono i resti di una chiesa bizantina (con pareti affrescate) e di una necropoli dello stesso periodo storico.\nDi interesse gli scavi condotti, nel 2008-2009, dalla Soprintendenza archeologica nel cosiddetto \"avamposto C\" e nella \"grotta del coniglio\". Altre ricerche archeologiche, nel corso del 2011, hanno evidenziato l'uso abitativo o funerario di numerosi anfratti della rupe, ora difficilmente raggiungibili ed a rischio di frana.\nNel Castello ha sede il Museo Archeologico, dove sono esposti reperti - di propriet\u00e0 dello Stato - provenienti dal territorio o rinvenuti nel corso degli scavi nella fortificazione. Sono visitabili alcune aree archeologiche (grotte, necropoli, chiesa bizantina, fondazione torre normanna etc.) messe in luce nel corso degli scavi condotti dalla Soprintendenza per i Beni Archeologici della Calabria.\nBattistero.\nCostituisce l'unico battistero bizantino in Calabria pervenuto ai nostri giorni ancora sostanzialmente integro. L'architettura di questo gioiello deriva dagli edifici a pianta centrale che trovano riferimento nel mausoleo di Santa Costanza a Roma. Il battistero bizantino ha, infatti, una forma circolare con quattro appendici, con affreschi risalenti al X-XII secolo.\nSecondo alcune teorie, alcune colonne e una tomba in pietra decorata da leoni siano state spostate nel battistero da precedenti edifici religiosi della sede della diocesi di San Leone.\nCattedrale.\nLa cattedrale (Concattedrale dell'Arcidiocesi di Crotone-Santa Severina) ha un impianto a croce latina a tre navate. Risalente al XIII secolo, anch'essa ha subito vari cambiamenti nel corso della sua storia, tant'\u00e8 che dell'antica struttura \u00e8 rimasto solo il portale, ma la pi\u00f9 sostanziale \u00e8 stata quella del XVII secolo.\nSan Nicola e Santo Ponte.\nNel 2010 la Soprintendenza per i Beni Archeologici della Calabria ha riportato alla luce un ampio settore di abitato rupestre, con numerose abitazioni in grotta artificiale, e una chiesa (con vano ipogeo sottostante) gi\u00e0 segnalata da Paolo Orsi.\nInfrastrutture e trasporti.\nSanta Severina \u00e8 attraversata dalla Strada statale 107 bis."}
{"id": "2588379", "revid": "125543805", "url": "https://it.wikipedia.org/wiki?curid=2588379", "title": "Petilia Policastro", "text": "Petilia Policastro o Policastro Calabro (IPA: , \"Pulic\u00e0stru\" in calabrese) \u00e8 un comune italiano di abitanti della provincia di Crotone in Calabria. Con decreto del 28 febbraio 2011, il Presidente della repubblica Giorgio Napolitano conferisce al comune il titolo di \"citt\u00e0\".\nGeografia fisica.\nIl territorio comunale di Petilia Policastro \u00e8 quasi del tutto montano, dominato dal monte Gariglione. Il nucleo urbano principale \u00e8 collocato nell'alto bacino del fiume Tacina, su un contrafforte roccioso del versante orientale del monte Petto di Mandra (m 1681 s.l.m.), tra i maggiori rilievi della Sila Piccola.\nOrigini del nome.\n\u00c8 l\u2019antica \u03a0\u03bf\u03bb\u03c5\u03ba\u03ac\u03c3\u03c4\u03c1\u03bf\u03bd, di origine bizantina. Il nome Policastro \u00e8 stato mantenuto fino al 1863, con l\u2019aggiunta del nome \"Petilia\", derivata dall\u2019opinione dell'epoca che Policastro occupasse il luogo dell'antica citt\u00e0 italica, poi colonia greca, brettia ed infine municipio romano di Petelia, che invece sorgeva presso l'ordierna Strongoli.\nE' incerto se la composizione del toponimo derivi da \"\u03c0\u03cc\u03bb\u03b9\u03c2\" (citt\u00e0, cittadinanza) o \"\u03c0\u03b1\u03bb\u03b1\u03b9\u03cc\u03c2\" (vecchio, antico) e da \"castrum\" o \"\u039a\u03ac\u03c3\u03c4\u03c1\u03bf\u03bd\" (luogo fortificato, con difese militari) \nAltri luoghi presentano il medesimo toponimo come Policastro Bussentino - borgo pi\u00f9 popoloso del comune di Santa Marina, in provincia di Salerno, da cui deriva il nome del Golfo di Policastro - e Polykastro, ex comune greco della regione della Macedonia Centrale.\nStoria.\nAlcuni ritrovamenti di armi in pietra testimoniano la presenza di insediamenti umani gi\u00e0 nel paleolitico.\nPetilia Policastro \u00e8 un antico borgo, di presumibile impianto bizantino, circondato originariamente da mura difensive. Nel suo territorio, lungo i fiumi Tacina e Soleo, sono state ritrovate testimonianze di insediamenti di origine brettia, risalenti al IV e III secolo a.C.; ancora tracce romane, dalla Repubblica al tardo impero. Lungo il torrente Cropa, esistono delle grotte di origine naturale che sono state utilizzate sin dall'antichit\u00e0 forse da pastori durante la transumanza. \nLe indagini archeologiche condotte sotto la direzione scientifica di Domenico Marino, hanno permesso di scoprire un importante complesso databile all'Antica e Media et\u00e0 del Bronzo (prima met\u00e0 del 2\u00b0 millennio a.C.) in localit\u00e0 Comito (zona industriale). Tale complesso \u00e8 inquadrabile nell'ambito della \"facies\" calabrese di Capo Piccolo, che intrattiene stretti rapporti culturali ed economici con la coeva \"facies\" eoliana di Capo Graziano, con quella siciliana di Rod\u00ec e con la Puglia salentina. Alla stessa \"facies\" sono riconducibili le due asce bronzee, del tipo a margini rialzati, rinvenute nel territorio nel 1987 ed attualmente esposte nel Museo Archeologico Nazionale di Crotone. Una di esse, finemente decorata con motivi a schema geometrico, eseguiti a bulino, \u00e8 considerata un \"unicum\" a livello europeo. Presumibilmente, le due asce, unitamente ad un pugnale purtroppo disperso, costituivano il corredo della sepoltura di un personaggio di alto rango.\nScavi archeologici eseguiti in localit\u00e0 Foresta, nel corso dei lavori per la realizzazione del Polo Scolastico, hanno messo in luce resti di un piccolo edificio rurale della tarda et\u00e0 ellenistica (III sec. a.C.).\nL'abitato odierno, conserva ancora l'antico centro storico, mal tenuto, di chiara impronta bizantina.\nNell\u2019XI secolo fu occupata dai normanni, poi fu compreso nel marchesato di Crotone. \nPass\u00f2 nel 1480 a la baronia di Nicastro de Ferdinando d'Aragona, e dal 1496 al 1557 fu dei Carafa conti di Santa Severina. Nel 1443 era tassata per 409 fuochi fiscali e nel 1521 per 492.\nVi sono segni dei secoli successivi, come i palazzi seicenteschi e settecenteschi; infatti i sovrani spagnoli, nel Seicento, inviarono la famiglia baronale dei Portiglia, per avere un completo controllo del territorio circostante; di questi esiste ancora il palazzo omonimo. Ancora, il palazzo Aquila, anch'esso seicentesco. Poi quello settecentesco dei principi Filomarino e della famiglia Ferrari. Anche le chiese sono antiche: Santa Maria Maggiore del 1400; San Nicola Pontefice e l'Annunziata del 1600.\nNel centro storico, nel largo San Sebastiano, antistante l'attuale facciata della Chiesa matrice di San Nicola, \u00e8 stato messo in luce un cimitero con tombe a fossa, scavate nella roccia di base, alcune con inumazioni plurime, presumibilmente familiari, con datazione precedente il XVII secolo. Importanti reperti ceramici e numismatici (spicca un denaro tornese del tipo \"a castello\"), rinvenuti nel saggio di scavo, sono databili ai secoli XIII-XIV.\nDurante il fascismo fu costruita la Sofome, societ\u00e0 di produzione di traverse ferroviarie in legno, la quale diede il nome all'omonima frazione.\nNegli ultimi anni, il nome di Petilia Policastro si \u00e8 largamente diffuso in tutta Italia in quanto paese d'origine di Lea Garofalo, testimone di giustizia su fatti di mafia che, avendo scelto di denunciare le barbarie della 'ndrangheta, venne fatta assassinare a Milano dal mafioso policastrese Carlo Cosco, gi\u00e0 suo compagno.\nMonumenti e luoghi d'interesse.\nGrotte Carsiche.\nIl territorio di Petilia Policastro ha delle importanti grotte carsiche. Sono molto estese e raggiungono la profondit\u00e0 di 100 metri. Sono circondate da laghi e fiumi sotterranei e nel loro interno sono stati ritrovati dei vasi di terracotta risalenti all'et\u00e0 bizantina.\nGrotte Basiliane di San Demetrio.\nNel territorio petilino esistono delle grotte nel quale interno sono stati ritrovati dei resti monastici, tra i quali una croce bizantina scolpita su una parete.\nSantuario della Sacra Spina.\nIl santuario custodisce una Sacra Spina, che si ipotizza facesse parte della corona di Ges\u00f9 Cristo in croce. Il frammento sarebbe stato donato dalla regina Giovanna di Valois, moglie di Luigi XII, al suo confessore personale, padre Dionisio Sacco, originario di Policastro. La Spina venerata dal popolo perch\u00e9 si reputa lo abbia salvato da un terribile terremoto.\nIn onore alla Spina, ogni secondo venerd\u00ec di Marzo si va in pellegrinaggio al Santuario seguendo la processione del Calvario, una manifestazione di costume. La Chiesa presenta una vasta navata centrale, mentre l'altare si compone di decori in stile barocco. Sopra l'altare c'\u00e8 la cappella dove \u00e8 conservata la Spina.\nSociet\u00e0.\nEtnie e minoranze straniere.\nGli stranieri residenti a Petilia Policastro con regolare permesso di soggiorno sono 264 (al 31 dicembre 2017).\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "2588386", "revid": "767487", "url": "https://it.wikipedia.org/wiki?curid=2588386", "title": "Le 24 Ore di Le Mans", "text": "Le 24 Ore di Le Mans (\"Le Mans\") \u00e8 un film del 1971, diretto da Lee H. Katzin (che sostitu\u00ec sul set John Sturges), ambientato sul circuito di Le Mans durante la 24 ore del 1970 e interpretato da Steve McQueen. Per l'occasione alcune cineprese furono installate su una Porsche 908 regolarmente iscritta alla gara.\nL'auto guidata nel film da McQueen era la Gulf Porsche 917 K n. 20 ufficiale.\nIl film ebbe scarso successo al botteghino e costitu\u00ec un fiasco nella carriera di McQueen, ma a distanza di anni \u00e8 ricordato come una stringente testimonianza su una delle gare pi\u00f9 famose e come uno tra i migliori film di corse automobilistiche, soprattutto per il suo notevole realismo.\nMcQueen non partecip\u00f2 alla 24 ore del 1970 poich\u00e9 i finanziatori del film avrebbero negato il supporto assicurativo all'attore se avesse gareggiato.\nRimane comunque con \"Grand Prix\" di John Frankenheimer e \"Fangio - Una vita a 300 all'ora\" di Hugh Hudson uno dei pi\u00f9 importanti film-documentario sul mondo delle corse automobilistiche.\nTrama.\nLa storia \u00e8 introdotta dalla voce narrante che descrive le caratteristiche della corsa e un solitario Michael Delaney, pilota della Porsche, che mentre si trova alla guida della sua Porsche 911S stradale sul tratto di pista detto \"Maison Blanche\", una parte del circuito normalmente aperta alla viabilit\u00e0 ordinaria, rivive in un flashback la dinamica dell'incidente di gara in cui \u00e8 stato coinvolto l'anno precedente. Tali ricordi sono stati scatenati dall'incontro avvenuto poco prima con Lisa, vedova del pilota Piero Belgetti, deceduto l'anno precedente proprio nell'incidente che aveva coinvolto anche lui, ed ora presente a Le Mans a seguito del suo nuovo compagno, il pilota della Ferrari Claude Aurac. Michael, che guider\u00e0 una Porsche 917 alternandosi con un altro co-pilota, ha una rivalit\u00e0 sportiva con il pilota tedesco Erich Stahler, che guider\u00e0 una delle automobili del team concorrente, una Ferrari 512, e che lo ha preceduto nella precedente gara dopo il suo rientro alle corse a seguito della convalescenza.\nFin dall'inizio della corsa si scatena il duello tra le Porsche e le Ferrari, ma durante la tredicesima ora della corsa, poco dopo le 05.00 del mattino di domenica, Erich Stahler va in testacoda con la sua Ferrari alla Curva di \"Indianapolis\" ed il suo collega di scuderia Claude Aurac, nel tentativo di evitare lo scontro, esce di pista scavalcando le barriere e resta ferito gravemente dall'esplosione della sua macchina, avvenuta appena dopo che egli \u00e8 riuscito ad uscire velocemente dall'abitacolo. Nello stesso istante, Michael viene distratto dalle fiamme che si sprigionano dall'auto di Aurac e si accorge troppo tardi di avere una vettura lenta davanti a lui: per evitarla sterza bruscamente urtando il guardrail, danneggiando irreparabilmente la propria vettura.\nLo speaker del circuito annuncia che la Porsche numero 20 e la Ferrari numero 7 sono state coinvolte in un incidente, ed anche se si tratta di due incidenti separati, la vicinanza temporale fa ritenere al pubblico, ai due team ed a Lisa che le due vetture si siano scontrate tra loro. Michael riporta leggere ferite mentre Aurac viene trasportato d'urgenza all'ospedale dove Michael cerca di stare vicino alla donna, salvandola anche dall'invadenza dei giornalisti e, mentre sta rientrando nella sua roulotte per cambiarsi, la rivede molto provata, invitandola ad entrare per consolarla e per capire cosa l'ha riportata a Le Mans dopo la sofferenza che l'ha colpita.\nLa corsa nel frattempo prosegue e David Townsend, team manager della Porsche, chiede a Michael se \u00e8 disposto a tornare in corsa per sostituire Johann Ritter, pilota tedesco di una delle altre due Porsche in gara, in una mossa a sorpresa per tentare di vincere la gara. Townsend ritiene Ritter troppo lento, forse condizionato dalle preoccupazioni della moglie Anna che intende avere un figlio da lui, e Delaney accetta di pilotare al posto del tedesco.\nLe ultime battute della gara vedono 2 Porsche e 2 Ferrari al comando; le prime due guidate da Michael e dal giovane Larry Wilson, alla sua prima esperienza a Le Mans, mentre le due Ferrari sono guidate dal rivale Erich Stahler e da Lugo Abratte, in quel momento in testa; questi subisce una foratura ed \u00e8 costretto a ritirarsi, consentendo a Wilson di passare in prima posizione, ma le tre macchine sono molto vicine e Michael, al secondo posto, preferisce controllare l'esperto pilota tedesco e consentire al giovane compagno di squadra di vincere la corsa, piuttosto che dare al rivale qualche chance di vittoria in una rischiosa \"sfida a tre\".\nProduzione.\nIl film ebbe uno dei pi\u00f9 alti budget dell'epoca (6 milioni di dollari iniziali, poi diventati 7,5) e gran parte di esso fu girata nell'estate del 1970 pochi giorni dopo la gara vera e propria, con la casa cinematografica Solar Productions che noleggi\u00f2 per i tre mesi previsti per la realizzazione tutto il Circuit de la Sarthe, una trentina di auto da corsa (molte delle quali avevano partecipato alla competizione), acquist\u00f2 la Porsche 917 che fu guidata da McQueen e ingaggi\u00f2 numerosi piloti professionisti, che ricevettero un salario (elevato per l'epoca) di 150 dollari al giorno per simulare le diverse fasi di gara. Fu anche noleggiato un castello nei pressi del tracciato per alloggiarvi tutta la \"troupe\".\nInoltre furono impiegati numerosi cineoperatori per riprendere tutta la gara del 1970, a cui la Solar Production iscrisse anche una Porsche 908/2 con il numero 29 (la stessa con cui McQueen e Peter Revson avevano conquistato il secondo posto alla 12 Ore di Sebring a marzo 1970), guidatata da Herbert Linge e Jonathan Williams, dotata di cineprese \"camera-car\" (nonostante le modifiche all'aerodinamica e le frequenti soste per cambiare i rulli di pellicola, la vettura termin\u00f2 la gara in 9\u00aa posizione).\nLe riprese iniziarono il 15 giugno 1970. Dopo il primo mese di riprese interamente dedicato alle scene di gara, il regista originario John Sturges abbandon\u00f2 il set in polemica con McQueen, a causa delle divergenze sulla sceneggiatura: egli aveva in mente di dirigere una storia d'amore con la corsa sullo sfondo, mentre McQueen voleva che la gara fosse al centro della storia. L'attore statunitense dovette prendere in mano la situazione, affid\u00f2 la regia a Lee H. Katzin e sfor\u00f2 i tempi di realizzazione, impiegando sei mesi per realizzare il film, che non incontr\u00f2 i favori del pubblico, ma che descriveva in modo estremamente realistico l'atmosfera della gara.\nPer la scena dell'incidente tra una Porsche 917 e una Ferrari 512 si decise di sacrificare una sola macchina tra queste due tanto costose: venne utilizzata una Lola T70 modificata da sembrare la Porsche mentre la Ferrari venne telecomandata.\nDerek Bell fu il primo pilota ad avere serie conseguenze: durante una ripresa, la sua Ferrari 512 si incendi\u00f2 e lui riport\u00f2 ustioni lievi (l'auto, gravemente danneggiata, venne ricostruita). Un altro incidente accadde il 16 settembre 1970: il pilota David Piper (detto 'il pirata') durante una scena perse il controllo della macchina ed and\u00f2 fuori pista; si ruppe la gamba destra all'altezza della caviglia; ricoverato in ospedale, per un'infezione causata del liquido dei freni e alcuni detriti penetrati in una profonda ferita, fu necessario che gli venisse amputata la gamba dieci centimetri sotto il ginocchio.\nTutte le Ferrari che appaiono nel film sono state prese in prestito dal distributore belga Ferrari Jacques Swaters, poich\u00e9 la fabbrica della Ferrari aveva rifiutato la sua partecipazione in quanto il film si concludeva con una vittoria per la Porsche.\nInesattezze storiche.\nAd un certo punto, durante lo svolgimento notturno della corsa, si vede un commissario che appone la scritta \"Abandon\" (ritirato) sulla bacheca dei piazzamenti delle varie auto in gara, segnalando che la n. 23 si \u00e8 definitivamente fermata: paradossalmente fu l'auto che vinse la vera 24 ore del 1970.\nNella vera 24 ore del 1970, nessuna delle 7 auto protagoniste del film (4 Ferrari e 3 Porsche) arriv\u00f2 al traguardo.\nInfluenze culturali.\nPer tutta la durata del film Steve McQueen indossa il cronografo \"Monaco\" della marca svizzera Heuer. Questo orologio \u00e8 diventato un vero oggetto di culto per gli intenditori."}
{"id": "2588387", "revid": "300067", "url": "https://it.wikipedia.org/wiki?curid=2588387", "title": "Petit Le Mans", "text": "La Petit Le Mans (dal francese \"piccola Le Mans\") \u00e8 una competizione automobilistica di durata per vetture sport prototipo e Gran Turismo che si disputa annualmente sul circuito di Road Atlanta situato a Braselton nello stato della Georgia, USA.\nStoria.\nLa prima edizione risale al 1998 come gara valevole per il campionato IMSA sportprototipi, ma dal 1999 \u00e8 divenuta una delle prove pi\u00f9 importanti ed interessanti del campionato American Le Mans Series. Per quanto riguarda il regolamento tecnico delle vetture, nella Petit Le Mans si utilizzano le medesime norme emanate dall'Automobile Club de l'Ouest e valide per la 24 Ore di Le Mans, talvolta per\u00f2 vengono leggermente modificati alcuni parametri (come peso, potenza o superfici alari) con il fine di migliorare la competitivit\u00e0 fra vetture, o per garantire un maggior numero di partecipanti.\nLa corsa dura un massimo di 1.000 miglia (1.600 chilometri) che equivalgono a circa 394 giri del circuito, o un massimo di 10 ore (2014-), a seconda del termine che viene raggiunto prima; nella relativa storia nessuna tra le vetture vincitrici \u00e8 mai riuscita a completare 1.000 miglia. Oltre a contendersi la vittoria assoluta, le squadre composte da 2 o 3 piloti per vettura competono anche per le vittorie di classe, che sono due nei Le Mans Prototype e due nelle automobili GT. I vincitori di ogni classe di questo evento ricevono un invito automatico per la 24 Ore di le Mans dell'anno successivo.\nLa corsa \u00e8 stata fondata da Don Panoz, il proprietario del gruppo Panoz, a cui fa capo anche la serie ALMS, il circuito di Road Atlanta, il circuito di Sebring e la stessa federazione IMSA.\nRinaldo Capello detiene il primato del maggior numero di vittorie della corsa, ha infatti vinto nel 2000, 2002, 2006, 2007 e 2008."}
{"id": "2588411", "revid": "43", "url": "https://it.wikipedia.org/wiki?curid=2588411", "title": "Manuel Texeira Gomes", "text": ""}
{"id": "2588412", "revid": "135224", "url": "https://it.wikipedia.org/wiki?curid=2588412", "title": "San Giovanni da Lodi", "text": ""}
{"id": "2588420", "revid": "344503", "url": "https://it.wikipedia.org/wiki?curid=2588420", "title": "Luis Prieto (regista)", "text": "Carriera.\nPer cimentarsi nell'industria cinematografica, Prieto ha studiato alcuni anni fotografia in Spagna, all'universit\u00e0; ottenendo una borsa di studio dalla Ralph M. Parsons Foundation nel 1991 con la quale ha potuto trasferirsi a Los Angeles per iscriversi al California Institute of the Arts per studiare cinematografia. In questo periodo di studi, Prieto visse anche a Seattle e San Francisco.\nNel 2000 entra a far parte dello studio spagnolo \"Albinana Films\" di Barcellona come regista di spot pubblicitari.\nLa sua prima opera che lo ha consacrato in campo cinematografico \u00e8 \"Bamboleho\", un cortometraggio del 2001 scritto con la collaborazione di Francisco Moreno Ocins, e presentato all'edizione 2002 del Tribeca Film Festival, dove si \u00e8 aggiudicato il premio per la categoria \"Miglior cortometraggio\". \"Bamboleho\" \u00e8 vincitore di 45 premi internazionali, includendo una Menzione Speciale alla Mostra internazionale d'arte cinematografica di Venezia del 2001.\nNel 2006, Prieto dirige \"Ho voglia di te\" prodotto dalla Cattleya e distribuito da Warner Bros. Gli interpreti principali del film sono Riccardo Scamarcio e Laura Chiatti. \"Ho voglia di te\" \u00e8 il sequel di \"Tre metri sopra il cielo\" diretto da Luca Lucini. \"Ho voglia di te\" ha registrato un incasso totale al box office di 15 milioni di euro, nel 2007.\nL'ultimo lungometraggio di Prieto \"Meno male che ci sei\" \u00e8 uscito il 27 novembre 2009 per la Universal Pictures. Il film, una coproduzione fra Cattleya e Focus Features, ha come interpreti Claudia Gerini, Chiara Martegiani e Alessandro Sperduti.\nNel 2010 Luis Prieto debutta alla regia televisiva con la miniserie tv in due puntate destinata alla prima serata di RaiUno Il signore della truffa, una produzione Artis Edizioni Digitali S.p.A. e Rai-Radiotelevisione Italiana, con Gigi Proietti e Maurizio Casagrande protagonisti.\nOltre a praticare l'esercizio di regista, Prieto ha scritto anche le sceneggiature di tre film in cui si \u00e8 posto alla regia: \"Cond\u00f3n Express\", \"Mariposas de fuego\" e \"Bamboleho\", contribuendo come montatore sempre negli ultimi due."}
{"id": "2588428", "revid": "767487", "url": "https://it.wikipedia.org/wiki?curid=2588428", "title": "Meno male che ci sei (film)", "text": "Meno male che ci sei \u00e8 un film del 2009, diretto da Luis Prieto e basato sull'omonimo romanzo di Maria Daniela Raineri, la quale peraltro ha collaborato anche alla scrittura della sceneggiatura.\nTrama.\nAllegra vive in una famiglia dove i litigi sono all'ordine del giorno a causa dei continui tradimenti del padre. Cos\u00ec a diciassette anni \u00e8 una ragazza molto chiusa ed \u00e8 innamorata di Gabriele il quale prova un forte sentimento verso di lei, ma a causa della sua timidezza faticheranno a confessarsi il loro amore reciproco.\nUna mattina, durante il tragitto verso la scuola, Allegra e suo padre discutono animatamente a causa di un viaggio che l'uomo voleva intraprendere solo con la moglie per riuscire a sistemare l'assetto familiare. La ragazza \u00e8 furiosa non solo perch\u00e9 viene esclusa ma anche perch\u00e9 le toccher\u00e0 trascorrere i giorni dai nonni. Cos\u00ec la ragazza, durante il tragitto in treno che la porta dai parenti, decide di chiamare Gabriele e invitarlo per un film. Prende in prestito una videocassetta dal nonno apatico e totalmente indifferente nei confronti della nipote e si prepara per la serata. Nel momento esatto in cui i due stanno per baciarsi bussa alla porta la vicina di casa insieme a un carabiniere poich\u00e9 era giunta l'orribile notizia che i suoi genitori avevano perso la vita in un incidente aereo. Allegra \u00e8 disperata, non sa cosa fare. Rimasta in bal\u00eca di se stessa, passa l'estate dai nonni. Un giorno legge un'email di tale Luisa, e da questa capisce che la donna \u00e8 stata l'amante di suo padre.\nCos\u00ec Allegra, armata di coraggio, va a cercare Luisa. Subito dopo averla rintracciata Allegra le rivela la propria identit\u00e0. Luisa rimane scioccata e sorpresa, ma dopo varie discussioni inizia ad instaurarsi un bel rapporto e cos\u00ec Luisa propone ad Allegra di andare a vivere da lei. Arriva finalmente anche l'atteso giorno in cui Allegra e Gabriele si dicono di amarsi. Nel frattempo Luisa conosce Giovanni, un appassionato di scrittura come lei, e iniziano una storia. Allegra, dopo aver passato la prima notte insieme a Gabriele, inizia ad essere gelosa di lui credendo che llui la tradisca; alla fine i due si lasciano. Luisa nel frattempo scopre di aspettare un figlio da Giovanni durante una conferenza di lavoro di alcuni giorni, raccontandolo cos\u00ec alle sue colleghe nonch\u00e9 amiche di Luisa. Allegra \u00e8 ritornata triste e sola, non riesce a dimenticare Gabriele. Una sera Giovanni fa visita ad Allegra, essendo sola perch\u00e9 Luisa \u00e8 alla conferenza. La ragazza confessa a Giovanni di non stare pi\u00f9 con Gabriele; ma poco dopo mentre Giovanni sta per andare via, Allegra si spoglia davanti a lui e cos\u00ec passano la notte insieme. Il giorno dopo Luisa fa ritorno a casa, Allegra non ha il coraggio di dire a Luisa di aver avuto un rapporto con Giovanni, ma la sorpresa pi\u00f9 scioccante \u00e8 quando Luisa confessa ad Allegra di aspettare un bambino.\nA questo punto Allegra sa di non poter restare pi\u00f9 con Luisa, consapevole del fatto che la donna avr\u00e0 una famiglia insieme a Giovanni, e cos\u00ec Allegra senza dare una spiegazione motivata a Luisa, torna dai nonni. \nGiovanni per\u00f2 non si sente incolpa di aver passato la notte con Allegra e cos\u00ec dopo aver saputo che presto avr\u00e0 un figlio, decide di lasciare Luisa.\nAllegra ancora pensa a Gabriele e una sera in discoteca, confessa al ragazzo di amarlo. In quella stessa sera viene drogata da Youri, un suo compagno di classe, e violentata da lui in macchina. Poco dopo Allegra fa ritorno a casa da sola con la macchina, ma essendo sotto gli effetti della droga fa un incidente. Luisa corre subito da Allegra.\nLa donna nota che Allegra \u00e8 molto cambiata e cos\u00ec dopo varie discussioni fanno pace: Allegra torna a casa da Luisa e si prepara per l'esame di Stato. Passano diversi mesi: il giorno stesso in cui Allegra ha l'esame, si rompono le acque a Luisa e cos\u00ec corrono all'ospedale.\nGabriele, tramite Allegra, viene a sapere che \u00e8 stata violentata da Youri e cos\u00ec, accecato dalla rabbia, picchia Youri capendo cos\u00ec che Gabriele \u00e8 ancora innamorato di Allegra.\nNel frattempo Luisa partorisce un bel bambino e capisce che adesso insieme ad Allegra pu\u00f2 avere la famiglia che ha sempre desiderato. \nIl film si conclude con Allegra sulla spiaggia e Luisa con il bambino, ma subito dopo compare anche Gabriele: i due giovani si sono rimessi insieme e camminando sulla spiaggia Allegra nella voce fuori campo pronuncia le ultime parole riferite a Gabriele: \"Meno male che ci sei\".\nAccoglienza.\nIl film \u00e8 rientrato nella classifica redatta dalla rivista \"Ciak\" dei 100 film italiani pi\u00f9 attesi del 2009.. Il film \u00e8 stato distribuito nel circuito cinematografico italiano il 27 novembre 2009 e ha incassato \u20ac 571.000."}
{"id": "2588429", "revid": "1983214", "url": "https://it.wikipedia.org/wiki?curid=2588429", "title": "Meno male che ci sei", "text": ""}
{"id": "2588430", "revid": "633110", "url": "https://it.wikipedia.org/wiki?curid=2588430", "title": "Emanuele Filiberto (nave da battaglia)", "text": "La nave da battaglia Emanuele Filiberto \u00e8 stata un'unit\u00e0 della Regia Marina, capoclasse della classe omonima, che comprendeva l'unit\u00e0 gemella \"Ammiraglio di Saint Bon\".\nCaratteristiche.\nL'unit\u00e0, costruita su progetto elaborato dal generale del Genio navale Giacinto Pullino, era veloce ed aveva un limitato dislocamento ed armamento ed un basso bordo libero che portava la nave a soffrire il mare, specie durante le operazioni con mare grosso.\nLa propulsione era a vapore costituito da 12 caldaie a combustione mista (carbone e nafta) che alimentavano con il loro vapore due motrici alternative a espansione.\nNel XX secolo questo tipo di caldaia divent\u00f2 il modello standard per tutte le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore forniva una Potenza di 14000 hp e consentiva alla nave di raggiungere la velocit\u00e0 massima di 18 nodi, con un'autonomia che ad una velocit\u00e0 di 10 nodi era di 4000 miglia.\nL'armamento principale era costituito da quattro cannoni da 254/40 installati in due torri binate corazzate a prora e a poppa, che costituivano anche l'armamento principale degli incrociatori classe Garibaldi.\nL'armamento secondario principale era costituito da otto cannoni da 152/40 in batteria e otto cannoni da 120/40 scudati, sistemati in coperta ed era completato da otto cannoni da 76/40, da otto cannoni da 47/40 e due mitragliere.\nL'armamento silurante era di quattro tubi lanciasiluri.\nNome.\nLa nave fu battezzata con questo nome in onore di Emanuele Filiberto di Savoia X Duca di Savoia, nipote di Carlo V e cugino di primo grado di Filippo II da cui ebbe la carica di governatore dei Paesi Bassi, che, destreggiandossi tra Spagna e Francia e capitanando un'armata ispano-piemontese nelle Fiandre, nella piazzaforte di San Quintino ottenne una vittoria, decisiva, che fu l'apice della sua carriera di condottiero; con la successiva pace di Cateau-Cambr\u00e9sis del 1559 ottenne la restituzione dei suoi stati, coronando cos\u00ec il suo sogno di ritornare nei territori patri, spostando nel 1563 la capitale da Chamb\u00e9ry a Torino. Nonostante la sua politica filo-spagnola, seppe trovare buoni rapporti con la Francia, al punto da sposare Margherita di Francia, figlia di Francesco I re di Francia.\nIl \"Ducato di Savoia\" in seguito al trattato di Utrecht con cui Vittorio Amedeo II ottenne la Sicilia, nel 1713 divenne il Regno di Sicilia, che si concluse nel 1720, quando l'isola venne scambiata con la Sardegna diventando cos\u00ec Regno di Sardegna, che in seguito alle vicende del Risorgimento sarebbe diventato il Regno d'Italia.\nLa nave ricevette la bandiera da combattimento a La Spezia il 10 aprile 1902 alla presenza del Ministro della Marina Morin e di altre autorit\u00e0 politiche e militari, dalle mani di un discendente di Emanuele Filiberto \"Testa di Ferro\", il Duca d'Aosta, che corso della prima guerra mondiale si sarebbe distinto al comando della terza armata senza mai subire sconfitte, guadagnandosi l'appellativo di \"Duca Invitto\" e conquistando Gorizia nella sesta battaglia dell'Isonzo.\nLa bandiera che misurava metri 8,255,50 era in seta, con lo stemma sabaudo e la corona ricamati a mano ed \u00e8 conservata a Roma al Sacrario delle Bandiere Vittoriano in un cofano che sul coperchio reca una piccola riproduzione del monumento a Emanuele Filiberto di Savoia, opera di Carlo Marochetti, che lo raffigura nell'atto di reinguainare la spada dopo la vittoria di San Quintino, fatto erigere a Piazza San Carlo a Torino dal suo discendente e Re di Sardegna Carlo Alberto.\nSuccessivamente nella Regia Marina a portare il nome Emanuele Filiberto \u00e8 stato un incrociatore leggero della classe Condottieri tipo Duca d'Aosta, intitolato per\u00f2 ad Emanuele Filiberto Duca d'Aosta, lo stesso che nel 1902 aveva consegnato alla nave da battaglia la bandiera di combattimento.\nIl motto della nave era \"Conduntur non contunduntur\" (\"Per costruire non per distruggere\"), con riferimento al motto personale di Emanuele Filiberto.\nServizio.\nLa nave venne impostata sugli scali il 5 ottobre 1893 nel Cantiere navale di Castellammare di Stabia, varata il 29 settembre 1897 ed entr\u00f2 in servizio il 6 settembre 1901.\nNel 1911-12 prese parte alla guerra italo-turca nella \"I Divisione Corazzate\", impiegata nelle acque della Libia.\nLa nave progettata per restare in servizio attivo sino al 1913-14, a causa dello scoppio della prima guerra mondiale rimase ancora in servizio e durante la grande guerra al comando del Capitano di Fregata Magliozzi era dislocata insieme all'unit\u00e0 gemella a Venezia.\nAl termine del conflitto la nave venne radiata e demolita."}
{"id": "2588432", "revid": "486946", "url": "https://it.wikipedia.org/wiki?curid=2588432", "title": "Vladimir Il'i\u010d Ja\u0161\u010denko", "text": ""}
{"id": "2588435", "revid": "322321", "url": "https://it.wikipedia.org/wiki?curid=2588435", "title": "Diocesi di Gallese", "text": "La diocesi di Gallese (in latino: \"Dioecesis Gallesina\") \u00e8 una sede soppressa della Chiesa cattolica, oggi sede vescovile titolare.\nStoria.\nIncerte sono le origini della diocesi di Gallese. Coletti, continuatore dell\"'Italia sacra\" di Ughelli, fa iniziare la serie episcopale con Donato, che prese parte al concilio romano indetto da papa Eugenio II nell'826. Moroni anticipa di oltre cinquant'anni la serie dei vescovi con Stefano, \"sanctae Gallesinae ecclesiae episcopus\", che avrebbe partecipato ad un concilio indetto a Costanza in Germania nel 772. Cappelletti fa precedere questi vescovi da Gioviano che nel 769 prese parte al concilio lateranense dove fu condannato l'antipapa Costantino II: questo vescovo \u00e8 tuttavia attribuito da Duchesne e da molti altri autori alla diocesi di Cagli nelle Marche.\nIl IX secolo \u00e8 il \"secolo d'oro\" per Gallese, di cui sono noti quattro vescovi che presero parte a diversi concili indetti dai papi. Inoltre erano originari di Gallese due papi: Marino I, papa dall'882 all'884, e Romano, papa da agosto a novembre 897.\nNel 1150 mor\u00ec a Gallese, dopo una vita di pellegrinaggi (Roma, Santiago e la Terra Santa), Famiano, eremita cistercense. La fama dei miracoli a lui attribuiti ed attestati dalla tradizione contribu\u00ec ad accrescere il culto verso il santo, a cui i gallesini edificarono un santuario nel XIII secolo.\nSecondo Coletti, la diocesi venne soppressa nel 1252 ed annessa alla diocesi di Civita Castellana; tuttavia, sia Cappelletti che Moroni, riportano ancora un vescovo di Gallese, Monaldo, che nel 1285 partecip\u00f2 ad un concilio indetto da papa Onorio IV. \u00abConvien dire - con il Cappelletti - che il decreto di unione non avesse tosto il suo effetto, oppure che continuasse a vivere il vescovo e ne ritenesse tuttora il titolo. Con lui per altro cessano le memorie della cattedra gallesina\u00bb.\nNel XVI secolo, per breve tempo, la sede fu ristabilita. Fu papa Pio IV, con bolla del 17 marzo 1563 a restaurare la diocesi e a nominare vescovo Girolamo Garimberti; tuttavia il suo successore, Gabriele de Alexandris, rinunci\u00f2 alla diocesi il 16 settembre 1569 e papa Pio V soppresse nuovamente la diocesi incorporandone il territorio nella diocesi di Civita Castellana.\nIl 20 dicembre 1805 la collegiata Santa Maria Assunta di Gallese riebbe il titolo di cattedrale in forza della bolla \"Romanorum pontificum\" di papa Pio VII e la diocesi fu unita a quelle di Civita Castellana e Orte, che da questo momento prese il nome di \"diocesi di Civita Castellana, Orte e Gallese\".\nL'11 febbraio 1986 la diocesi di Gallese, assieme a quelle di Sutri, di Nepi e di Orte, \u00e8 stata soppressa ed il suo territorio incorporato in quello della diocesi di Civita Castellana; contestualmente l'ex cattedrale di Gallese ha assunto il titolo di concattedrale della diocesi civitonica.\nDal 16 febbraio 1991 Gallese \u00e8 annoverata tra le sedi vescovili titolari della Chiesa cattolica; dal 28 marzo 1992 l'arcivescovo, titolo personale, titolare \u00e8 Antonio Franco, gi\u00e0 nunzio apostolico in Israele e Cipro e gi\u00e0 delegato apostolico per Gerusalemme e la Palestina."}
{"id": "2588436", "revid": "92723", "url": "https://it.wikipedia.org/wiki?curid=2588436", "title": "Sede titolare di Sutri", "text": ""}
{"id": "2588439", "revid": "15756", "url": "https://it.wikipedia.org/wiki?curid=2588439", "title": "Junior Eurovision Song Contest 2004", "text": "La seconda edizione del Junior Eurovision Song Contest si \u00e8 svolta il 20 novembre 2004 presso l'H\u00e5kons Hall di Lillehammer, in Norvegia.\nIl concorso si \u00e8 articolato in un'unica finale condotta da Stian Barsnes Simonsen e Nadia Hasnaoui, ed \u00e8 stato trasmesso in 20 paesi e visto da 100 milioni di spettatori circa. La durata totale del concorso \u00e8 stata di 2 ore e 15 minuti.\nIn questa edizione, oltre ai 16 paesi che hanno gi\u00e0 preso parte nell'edizione precedente, hanno debuttato la Francia e la Svizzera.\nLa vincitrice \u00e8 stata Mar\u00eda Isabel per la Spagna con \"Antes muerta que sencilla\", che detiene il primato di vincitrice pi\u00f9 giovane della manifestazione (9 anni e 10 mesi al momento della premiazione).\nOrganizzazione.\nInizialmente l'Unione europea di radiodiffusione (UER), aveva affidato l'organizzazione al Regno Unito, con la citt\u00e0 di Manchester designata ad ospitare l'evento. Tuttavia il successivo maggio 2004, l'emittente britannica ITV ha dovuto ritirare la sua candidatura a causa di problemi economici e di programmazione logistica. Si ritiene inoltre che un altro fattore che ha influenzato la decisione finale sia stato il basso numero d'ascolti che hanno dimezzato i guadagni dell'emittente.\nSuccessivamente, si ipotizz\u00f2 di concedere l'onore di organizzare il concorso alla Croazia, vincitrice dell'anno precedente, ma l'emittente nazionale HRT ha fatto sapere che tutte le loro eventuali location erano gi\u00e0 state prenotate per il periodo coincidente proprio con quello del Junior Eurovision Song Contest. Alla fine, a cinque mesi dalla data dell'evento, la Norvegia con l'emittente nazionale NRK, si offr\u00ec di organizzare la manifestazione.\nScelta della sede.\nSubito dopo la conferma dell'organizzazione, NRK conferm\u00f2 che la sede sarebbe stata l'H\u00e5kons Hall, arena collocata all'interno complesso dello stadio multiuso nel comune di Lillehammer, costruita in occasione dei XVII Giochi olimpici invernali. Con una capacit\u00e0 di 11.500 persone, si tratta dell'arena di pallamano ed hockey su ghiaccio pi\u00f9 grande del paese.\nFinale.\nLa finale si \u00e8 svolta il 20 novembre 2004 alle 18:00 CEST; vi hanno gareggiato 18 paesi.\nIl 14 ottobre 2004, durante una conferenza stampa si \u00e8 svolto il sorteggio per determinare l'ordine d'esibizione, con la Grecia estratta per aprire la manifestazione per la seconda edizione consecutiva, e la Romania estratta per chiudere.\nNell\"Interval Act\" si sono esibiti i Westlife con \"Ain't That a Kick in the Head?\".\n12 punti"}
{"id": "2588441", "revid": "1573940", "url": "https://it.wikipedia.org/wiki?curid=2588441", "title": "Episodi di Shij\u014d saiky\u014d no deshi Ken'ichi", "text": "Questa \u00e8 la lista degli episodi dell'anime \"Shij\u014d saiky\u014d no deshi Ken'ichi\", tratto dal manga \"Kenichi\" di Syun Matsuena. La serie \u00e8 inedita in Italia e conta 50 episodi che narrano le avventure di Ken'ichi Shirahama, accompagnato dalla sua amica Miu F\u016brinji, nel percorso per diventare il discepolo pi\u00f9 forte della storia delle arti marziali. Questo adattamento anime si basa sui primi 16 volumi del manga (i primi 143 capitoli). Qui di seguito, l'elenco completo degli episodi finora usciti, con titolo in giapponese e in italiano. La serie \u00e8 stata trasmessa per la prima volta in Giappone tra il 2006 ed il 2007, adotta un aspect ratio 4:3."}
{"id": "2588455", "revid": "1866835", "url": "https://it.wikipedia.org/wiki?curid=2588455", "title": "Viviano (nome)", "text": "Origine e diffusione.\nDeriva dal gentilizio latino \"Vivianus\", basato sul termine \"vivus\" (\"vivo\", \"che ha vita\", da cui anche Vivo e Vivenzio).\nAlcune precisazioni sono necessarie riguardo alle varianti straniere: in inglese, l'uso del nome maschile \"Vivian\" \u00e8 attestato occasionalmente a partire dal Medioevo, mentre \u00e8 pi\u00f9 recente il suo uso al femminile; riguardo al francese \"Vivien\", si noti che esso coincide con un nome femminile usato da Tennyson in un suo poema (in entrambi i casi, per maggiori dettagli si veda la voce Viviana)\nOnomastico.\nL'onomastico ricorre il 28 agosto in ricordo di san Viviano, vescovo di Saintes. Si ricordano con questo nome anche san Viviano, martire in Armenia, commemorato il 10 marzo, e san Viviano, abate di Altacomba, onorato il 20 maggio."}
{"id": "2588460", "revid": "767487", "url": "https://it.wikipedia.org/wiki?curid=2588460", "title": "Suspensura", "text": "Nell'Antica Roma una suspensura era un piccolo pilastro a base quadrata utilizzato come sostegno del pavimento rialzato di ville o di edifici pubblici.\nStoria.\nLe suspensure erano formate da mattoni quadrati sovrapposti in modo da costituire delle \"pilae\" alte di solito circa 50 cm. Vitruvio (I secolo a.C.) le descrisse associate agli ipocausti dei calidari termali (\"suspensura caldariorum\") la cui invenzione veniva attribuita a Sergio Orata (fine del II-inizi del I secolo a.C.). Come strutture portanti, le \"pilae\" di mattoni delle suspensure non saranno pi\u00f9 utilizzate a partire dal II secolo d.C.."}
{"id": "2588469", "revid": "1590006", "url": "https://it.wikipedia.org/wiki?curid=2588469", "title": "Ipocausto", "text": "L'ipocausto (dal latino \"hypocaustum\") era un sistema di riscaldamento usato nell'antica Roma, consistente nella circolazione di aria calda entro cavit\u00e0 poste nel pavimento e nelle pareti del luogo da riscaldare.\nDescrizione.\nL'ipocausto era alimentato da un grande forno, il \"praefurnium\", inizialmente posto nell'adiacente cucina, che produceva aria calda ad altissima temperatura. Questa veniva fatta defluire in uno spazio vuoto predisposto sotto la pavimentazione interna (detta suspensura), la quale poggiava su pilastrini di mattoni (\"pilae\") e, soprattutto nelle terme, anche all'interno delle pareti, per quasi tutta la loro estensione, entro tubi in laterizio (\"tubuli\"). In generale l'altezza dello spazio vuoto sotto il pavimento era circa 50-60 cm. Si ritiene che la temperatura ottenuta nelle stanze riscaldate dall'ipocausto non dovesse superare i 30 \u00b0C.\nStoria.\nQuesto tipo di riscaldamento era gi\u00e0 conosciuto nell'antica Grecia: il termine latino \"hypocaustum\" d'altronde \u00e8 un calco dal greco \"\u1f51\u03c0\u03cc\u03ba\u03b1\u03c5\u03c3\u03c4\u03bf\u03bd\" (da \"\u1f51\u03c0\u03cc\" = \"sotto\" e \u03ba\u03b1\u03af\u03c9 = \"brucio\"), e l'esempio pi\u00f9 antico di ipocausto \u00e8 dato dalle suspensure trovate nei resti delle terme di Cladeo a Olimpia, datate attorno al 100 a.C.. Furono per\u00f2 i Romani che lo perfezionarono e lo utilizzarono estesamente per riscaldare i calidari delle terme romane e il riscaldamento delle ville pi\u00f9 lussuose. L'invenzione del riscaldamento ad aria calda veniva attribuita dagli storici romani a Sergio Orata, un cittadino romano di Lucrino vissuto ai tempi di Cicerone, il quale si era forse ispirato al sistema di riscaldamento naturale della zona dei Campi Flegrei. Gli ipocausti sono rimasti in uso nell'area mediterranea ancora nel medio evo, attorno al XII secolo."}
{"id": "2588470", "revid": "55935", "url": "https://it.wikipedia.org/wiki?curid=2588470", "title": "Hypocaustum", "text": ""}
{"id": "2588473", "revid": "2063781", "url": "https://it.wikipedia.org/wiki?curid=2588473", "title": "Verbi georgiani", "text": "I verbi georgiani costituiscono l'argomento centrale della grammatica georgiana per via della loro eccezionale complessit\u00e0, che li allontana molto dalle loro controparti indoeuropee. Tale complessit\u00e0 \u00e8 legata ad almeno tre aspetti del sistema verbale:\nQuesta voce copre i primi due punti ed \u00e8 largamente basata sulle analisi della linguista Alice Harris. Per i dettagli sui meccanismi di coniugazione e derivazione si rimanda alle quattro voci sui verbi georgiani di 1\u1d43 classe, di 2\u1d43 classe, di 3\u1d43 classe e di 4\u1d43 classe.\nNotazioni.\nPer facilitare la lettura, nel corso di questa voce tutte le parole e le frasi in georgiano sono accompagnate dalla loro traslitterazione ufficiale in lettere latine posta fra parentesi quadre. Nella traslitterazione delle forme verbali i morfemi sono separati con il simbolo - ; il preverbo, invece, \u00e8 separato dal resto con il simbolo = . Ad esempio, la forma verbale \u10d0\u10d0\u10e8\u10d4\u10dc\u10d4\u10d1\u10e1 \"scriver\u00e0\" \u00e8 trascritta come [\"a=a-shen-eb-s\"], dove \"a=\" \u00e8 il preverbo. Quando estrapolati dalle forme verbali, i prefissi, gli infissi e i suffissi sono riportati solo in caratteri latini.\nIl simbolo * indica che la forma verbale o la frase che lo segue non \u00e8 corretta dal punto di vista grammaticale o non \u00e8 attestata.\nLe sigle S, OD e OI indicano rispettivamente il soggetto, l'oggetto diretto e l'oggetto indiretto. In una notazione esponenziale come SOD, l'argomento all'esponente \u00e8 quello iniziale e quello alla base \u00e8 quello finale; un fossile viene indicato con una F alla base, ad esempio FS (per entrambe le nozioni si veda #Due livelli di relazioni grammaticali). La notazione OIV indica l'oggetto indiretto prodotto dalla versione (si veda #Versione).\nLe frasi sono accompagnate da una glossa interlineare. La pluralit\u00e0 dei sostantivi \u00e8 indicata dalla pluralit\u00e0 del corrispondente sostantivo italiano, mentre il caso \u00e8 indicato da una sigla separata con un trattino. Ad esempio\nindica che il significato del sostantivo \u00e8 \"lettera\", che \u00e8 al plurale e al caso nominativo (\"NOM\").\nLe forme verbali italiane nelle glosse interlineari sono da intendersi come traduzioni approssimative. Gli argomenti verbali finali sono resi espliciti tramite l'uso di pronomi, separati dal verbo tramite un trattino: il soggetto \u00e8 posto prima della traduzione, l'oggetto diretto subito dopo e quello indiretto subito dopo quello diretto. Per convenzione, gli argomenti di III persona sono sempre indicati dal pronome italiano al maschile (il georgiano non distingue il genere). Dopo l'oggetto indiretto, una sigla indica lo \"screeve\" (si veda #Screeve); un apice indica la classe. Ad esempio,\nindica che il verbo \u00e8 trivalente, con soggetto alla III singolare (\"egli\"), oggetto diretto alla III singolare (\"lo\") e oggetto indiretto anch'esso alla III singolare (\"gli\"); indica inoltre che il verbo \u00e8 allo screeve presente (\"PRES\") e che appartiene alla 1\u1d43 classe (apice: 1).\nLa forma di citazione del verbo, cio\u00e8 il lemma, \u00e8 tratto dallo screeve futuro nel caso della 1\u1d43 e della 2\u1d43 classe e dallo screeve presente nel caso della 3\u1d43 e della 4\u1d43 classe; in entrambi i casi la voce selezionata \u00e8 quella con tutti gli argomenti verbali alla III persona singolare. Cos\u00ec ad esempio: (1\u1d43 classe) \u10d3\u10d0\u10db\u10d0\u10da\u10d0\u10d5\u10e1 [\"da=mal-av-s\"] \"nasconder\u00e0\"; (2\u1d43 classe) \u10d3\u10d0\u10d8\u10d1\u10d0\u10d3\u10d4\u10d1\u10d0 [\"da=i-bad-eb-a\"] \"nascer\u00e0\"; (3\u1d43 classe) \u10da\u10d0\u10de\u10d0\u10e0\u10d0\u10d9\u10dd\u10d1\u10e1 [\"lap'arak'-ob-s\"] \"parla\"; (4\u1d43 classe) \u10e3\u10dc\u10d3\u10d0 [\"u-nd-a\"] \"vuole\".\nGeneralit\u00e0.\nSistema verbale e categorie grammaticali.\nLa coniugazione del verbo georgiano comprende sia forme finite, che cio\u00e8 codificano la persona e il numero, sia forme indefinite, esattamente come quella del verbo italiano. Le forme finite sono raggruppate nei cosiddetti \"screeve\", che costituiscono grossomodo l'equivalente dei \"tempi\" italiani: insiemi di voci che condividono un significato temporale, aspettuale o modale e che differiscono tra loro solo per la persona e il numero (per i dettagli si veda la sezione #Screeve). Le forme indefinite comprendono invece quattro participi (\"attivo\", \"futuro\", \"perfetto\" e \"negativo\") e un nome verbale, noto anche come \"masdar\" (georg. \u10db\u10d0\u10e1\u10d3\u10d0\u10e0\u10d8 [\"masdari\"], termine desunto dalla terminologia grammaticale araba). In molti casi un verbo \u00e8 difettivo di alcune di queste forme, specialmente di quelle indefinite.\nGli \"screeve\" sono ripartiti in tre gruppi, noti come \"serie\", nel modo che segue.\nIl congiuntivo perfetto \u00e8 ormai caduto in disuso, sostituito dal piuccheperfetto, cosicch\u00e9 il numero effettivo di screeve scende a dieci. Il paradigma esteso di un verbo si presenta come nella tabella che segue, che illustra le voci di \u10d2\u10d0\u10d0\u10d9\u10d4\u10d7\u10d4\u10d1\u10e1 [\"ga=a-k'et-eb-s\"] \"far\u00e0\" (per rappresentare gli screeve si seleziona la voce con soggetto e oggetto entrambi alla III singolare).\nNei dizionari il lemma del verbo \u00e8 tipicamente costituito dalla voce del presente o del futuro che ha soggetto e oggetto alla III singolare; pi\u00f9 raramente si utilizza il masdar. Spesso, per comodit\u00e0, i verbi sono ordinati alfabeticamente rispetto alla lettera iniziale della radice e non del lemma.\nGeneralmente tutte le forme del paradigma sono costituite da \"un'unica parola\", cio\u00e8 sono sintetiche. Esistono per\u00f2 anche alcune speciali costruzioni perifrastiche, ottenute accostando un participio a un verbo ausiliare (si veda #Forme indefinite).\nIl georgiano \u00e8 molto ricco di fenomeni di derivazione. Una singola radice pu\u00f2 produrre numerose \"forme derivazionali\", ciascuna con la sua coniugazione (per coniugazione si intende sempre e solo la formazione dei dieci/undici screeve e delle cinque forme indefinite descritte sopra). Ad esempio -\u10ea\u10d4\u10d9\u10d5- [\"-tsek'v-\"], con significato base di \"danzare\", produce \u10d0\u10ea\u10d4\u10d9\u10d5\u10d4\u10d1\u10e1 [\"a-tsek'v-eb-s\"] \"far\u00e0 danzare\", \u10d0\u10ea\u10d4\u10d9\u10d5\u10d3\u10d4\u10d1\u10d0 [\"a-tsek'v-d-eb-a\"] \"comincer\u00e0 a danzare\", \u10ea\u10d4\u10d9\u10d5\u10d0\u10d5\u10e1 [\"tsek'v-av-s\"] \"danza\" e \u10d4\u10ea\u10d4\u10d9\u10d5\u10d4\u10d1\u10d0 [\"e-tsek'v-eb-a\"] \"ha voglia di danzare\". Data la sistematicit\u00e0 di molte di queste formazioni, si possono individuare alcuni \"tipi derivazionali\" (verbi causativi, incoativi, desiderativi etc.). Un elenco esteso dei tipi derivazionali \u00e8 fornito in #Classi verbali. \nUna singola forma verbale pu\u00f2 esprimere complessivamente le seguenti categorie grammaticali:\nMolti verbi irregolari sono suppletivi, nel senso che fanno uso di radici diverse in contesti diversi. Un verbo pu\u00f2 essere suppletivo:\nIl primo caso \u00e8 il pi\u00f9 comune, mentre i verbi suppletivi rispetto al numero sono molto pochi.\nIn alcuni casi i verbi si presentano a coppie a seconda dell'animatezza dei propri argomenti - anche in questo caso, quella del soggetto (ad es. \u10ec\u10d4\u10d5\u10e1 [\"ts'ev-s\"] \"(qcn.) giace\" vs. \u10d3\u10d4\u10d5\u10e1 [\"dev-s\"] \"(qcs.) giace\") o quella dell'oggetto diretto (ad es. \u10d3\u10d0\u10d1\u10d0\u10dc\u10e1 [\"da=ban-s\"] \"laver\u00e0 (qcn.)\" vs. \u10d2\u10d0\u10e0\u10d4\u10ea\u10ee\u10d0\u10d5\u10e1 [\"ga=retskh-av-s\"] \"laver\u00e0 (qcs.)\").\nEsistono infine un certo numero di verbi di cortesia, usati solo nel registro formale, che vanno a sostituire i verbi comuni come \"essere\", \"andare\", \"dire\" e simili (ad es. \u10d0\u10e0\u10d8\u10e1 [\"a-r-i-s\"] \"\u00e8\" \u2192 \u10d2\u10d0\u10ee\u10da\u10d0\u10d5\u10d7 [\"g-a-khl-av-t\"] lett. \"\u00e8 presente a voi\"; \u10e8\u10d4\u10db\u10dd\u10d5\u10d0 [\"shemo=va\"] \"entrer\u00e0\" \u2192 \u10e8\u10d4\u10db\u10dd\u10d1\u10e0\u10eb\u10d0\u10dc\u10d3\u10d4\u10d1\u10d0 [\"shemo=brdzan-d-eb-a\"], dove la radice \"brdzan-\" ha significato base di \"comandare\").\nScreeve.\n\"Screeve\" \u00e8 la trascrizione del termine \u10db\u10ec\u10d9\u10e0\u10d8\u10d5\u10d8 [\"mts'k'rivi\"] \"fila\", introdotto nel suo significato grammaticale dal linguista georgiano Ak'ak'i Shanidze.\nGli screeve, nel complesso, codificano informazioni sul tempo, sull'aspetto e sul modo dell'azione, ma lo fanno pi\u00f9 liberamente rispetto ai \"tempi\" di molte lingue europee. Uno screeve pu\u00f2 infatti avere un significato aspettuale/modale senza averne uno temporale. \nGli screeve con un chiaro significato temporale sono il presente, il futuro, l'imperfetto e l'aoristo. Gli ultimi due si riferiscono entrambi al passato: il primo a un'azione continuata o abituale, il secondo a un'azione puntuale. Le seconde persone dell'aoristo funzionano anche da imperativo.\nIl perfetto ha, nella maggior parte dei casi, un significato evidenziale; indica cio\u00e8 la deduzione nel presente di un fatto passato, a cui non si ha assistito direttamente.\nI due congiuntivi sono usati nelle protasi dei periodi ipotetici della possibilit\u00e0: il primo si riferisce a una condizione presente, il secondo a una condizione futura. Se invece il periodo ipotetico \u00e8 dell'irrealt\u00e0, la protasi va al piuccheperfetto. In entrambi i casi l'apodosi va al condizionale.\nL'ottativo, infine, \u00e8 uno screeve quasi esclusivamente modale. Assieme al piuccheperfetto, \u00e8 utilizzato soprattutto nelle subordinate rette da verbi che indicano desiderio, intenzione, necessit\u00e0 o possibilit\u00e0 (il verbo va al piuccheperfetto se la reggente \u00e8 in un tempo passato e all'ottativo altrimenti).\nForme indefinite.\nLa natura delle cinque forme indefinite \u00e8 molto pi\u00f9 nominale che verbale. Sia il masdar che i participi si declinano e possono essere seguiti da posposizioni, comportandosi l'uno come un sostantivo e gli altri come aggettivi, ma non possono mai prendere un complemento oggetto. L'oggetto diretto della forma finita diventa un complemento di specificazione al GEN della forma indefinita. Ad esempio, nella frase\nl'espressione evidenziata contiene il masdar di \u10db\u10dd\u10d9\u10da\u10d0\u10d5\u10e1 [\"mo=k'l-av-s\"] \"uccider\u00e0\" e significa letteralmente \"l'uccidere/l'uccisione \"dell\"'orso\". Non esiste in georgiano un corrispondente di \"uccidere \"l'\"orso\".\nAnche gli altri argomenti verbali non possono essere espressi direttamente: il soggetto di un verbo intransitivo va anch'esso al GEN, mentre quello di un verbo transitivo \u00e8 espresso dalla posposizione \"mier\" \"da (parte di)\"; l'oggetto indiretto \u00e8 espresso da \"-tvis\" \"per\" (si applicano cio\u00e8 le regole sul declassamento a fossile, illustrate pi\u00f9 avanti in #Due livelli di relazioni grammaticali).\nIl masdar indica generalmente l'atto di fare qualcosa; in molti casi, oltre a tale significato fattivo, ne ha anche uno pi\u00f9 astratto. Cos\u00ec ad esempio \u10e0\u10ec\u10db\u10d4\u10dc\u10d0 [\"rts'mena\"] (da \u10e1\u10ec\u10d0\u10db\u10e1 [\"s-ts'am-s\"] \"crede\") significa sia \"(l'atto/il fatto di) credere\" sia \"credenza\"; \u10e2\u10e7\u10e3\u10d8\u10da\u10d8 [\"t'q'uili\"] (da \u10e2\u10e7\u10e3\u10d8\u10e1 [\"t'q'u-i-s\"] \"mente\") significa sia \"(l'atto/il fatto di) mentire\" sia \"menzogna\", e cos\u00ec via.\nIl participio attivo indica la propriet\u00e0 di essere l'esecutore dell'azione. Talvolta viene chiamato anche participio \"presente attivo\", sebbene non implichi alcun riferimento temporale; ci\u00f2 \u00e8 illustrato anche nell'esempio che segue, dove il verbo \u00e8 all'aoristo e l'azione espressa dal participio \u00e8 anteriore nel passato:\nIn molti casi il participio viene sostantivato e diventa a tutti gli effetti un \"nomen agentis\": ad esempio (\u10e2\u10d4\u10da\u10d4)\u10db\u10d0\u10e7\u10e3\u10e0\u10d4\u10d1\u10d4\u10da\u10d8 [\"(t'ele)maq'urebeli\"] \"(tele)spettatore\" (da \u10e3\u10e7\u10e3\u10e0\u10d4\u10d1\u10e1 [\"\u00d8=u-q'ur-eb-s\"] \"guarder\u00e0\"), \u10db\u10e1\u10db\u10d4\u10dc\u10d4\u10da\u10d8 [\"msmeneli\"] \"ascoltatore\" (da \u10db\u10dd\u10d8\u10e1\u10db\u10d4\u10dc\u10e1 [\"mo=i-smen-s\"] \"ascolter\u00e0\") etc.\nIl participio perfetto ha uso e significato simili al participio passato italiano. Corrisponde a un'espressione come \"che \u00e8 stato fatto\" se il verbo \u00e8 transitivo (ad es. \u10d3\u10d0\u10ec\u10d4\u10e0\u10d8\u10da\u10d8 [\"dats'erili\"] \"scritto\") oppure \"che ha fatto\" se \u00e8 intransitivo (ad es. \u10db\u10dd\u10e1\u10e3\u10da\u10d8 [\"mosuli\"] \"arrivato\"). Come in italiano, viene spesso sostantivato: ad esempio \u10dc\u10d0\u10e7\u10d8\u10dc\u10d8 [\"naq'ini\"] \"gelato\" (da \u10d2\u10d0\u10e7\u10d8\u10dc\u10d0\u10d5\u10e1 [\"ga=q'in-av-s\"] \"congeler\u00e0\"), \u10ec\u10d4\u10e0\u10d8\u10da\u10d8 [\"ts'erili\"] \"lettera\" (da \u10d3\u10d0\u10ec\u10d4\u10e0\u10e1 [\"da=ts'er-s\"] \"scriver\u00e0\") etc.\nIl participio privativo \u00e8 sostanzialmente la forma negativa del participio perfetto; significa \"che non \u00e8 stato fatto\" se il verbo \u00e8 transitivo (ad es. \u10d3\u10d0\u10e3\u10ec\u10d4\u10e0\u10d8\u10da\u10d8 [\"dauts'erili\"] \"non scritto\") o \"che non ha fatto\" se \u00e8 intransitivo (ad es. \u10db\u10dd\u10e3\u10e1\u10d5\u10da\u10d4\u10da\u10d8 [\"mousvleli\"] \"che non \u00e8 venuto\"). Talvolta assume un connotato potenziale, con un significato simile a \"infattibile\" (ad es. \u10db\u10dd\u10e3\u10e0\u10e9\u10d4\u10dc\u10d4\u10da\u10d8 [\"mourcheneli\"] \"incurabile\"). Il participio privativo al caso AVV viene impiegato per esprimere una subordinata esclusiva, come nell'esempio che segue\nIl participio futuro (talvolta chiamato anche \"futuro passivo\", sebbene la sfumatura passiva non sia sempre presente) corrisponde alle nozioni di \"che ha lo scopo di fare\" (ad es. \u10d2\u10d0\u10e1\u10d0\u10e6\u10d4\u10d1\u10d8 [\"gasaghebi\"] \"chiave\", lett. \"che ha lo scopo di aprire\") o di \"che deve essere fatto\" (ad es. \u10e1\u10d0\u10ed\u10db\u10d4\u10da\u10d8 [\"sach'meli\"] \"cibo\", lett. \"che deve essere mangiato\"); \u00e8 quindi molto simile al gerundivo latino. Particolare importanza riveste il participio futuro al caso AVV, che svolge due funzioni:\nUsando i participi si costruiscono tre tipi di perifrasi:\nCiascuna perifrasi ha a sua volta dieci/undici screeve, ottenuti coniugando il verbo ausiliare.\nArgomenti e sintassi dei casi.\nL'analisi tradizionale e i suoi limiti.\nIl significato del verbo georgiano \u00e8 completato da tre possibili argomenti: il \"soggetto\", l\"oggetto diretto\" e l\"'oggetto indiretto\", che nel corso di questa voce sono abbreviati come S, OD e OI rispettivamente. Sebbene i casi in cui i tre argomenti vengono espressi siano a loro volta tre - il nominativo, il dativo e l'ergativo, da qui in poi abbreviati in NOM, DAT e ERG rispettivamente -, non c'\u00e8 corrispondenza biunivoca tra argomento e caso.\nL'uso dei casi \u00e8 innanzitutto sensibile alla serie dello screeve del verbo. Ad esempio, si consideri la frase che segue, che contiene un verbo al presente (serie I):\nVolgendo il verbo all'aoristo (serie II) e spostando quindi l'azione nel passato, si ottiene:\nVolgendola invece al perfetto (serie III), che \u00e8 caratterizzato da una sfumatura evidenziale, si ottiene:\nCome si vede, il sostantivo \u10d2\u10da\u10d4\u10ee\u10d8 [\"glekhi\"] \"contadino\", che nella traduzione italiana \u00e8 sempre il soggetto della frase, \u00e8 espresso ogni volta da un caso diverso: NOM nella serie I, ERG nella serie II e DAT nella serie III. Similmente, \u10e1\u10d8\u10db\u10d8\u10dc\u10d3\u10d8 [\"simindi\"] \"grano\" va al DAT nella serie I e al NOM nelle serie II e III.\nIl quadro si complica ancora di pi\u00f9 estendendo l'analisi a tutti i verbi georgiani. L'uso dei casi di \u10d3\u10d0\u10d7\u10d4\u10e1\u10d0\u10d5\u10e1 [\"da=tes-av-s\"] \"seminer\u00e0\" \u00e8 in effetti solo uno di quattro possibili modelli. A ogni modello la grammatica tradizionale fa corrispondere una \"classe verbale\"; per ogni classe, essa assegna ai casi i ruoli di S, OD e OI nel modo illustrato dalla tabella che segue.\nIl verbo \"seminare\" degli esempi precedenti \u00e8 di 1\u00aa classe. I verbi di 3\u00aa classe differiscono da quelli di 1\u00aa classe perch\u00e9 generalmente non hanno l'\"oggetto diretto\" (come indicato dal simbolo \u00d7 in tabella); la 2\u00aa e la 4\u00aa classe differiscono dalla 1\u00aa e dalla 3\u00aa perch\u00e9 non usano mai l'ERG. La differenza interna fra la 2\u00aa e la 4\u00aa classe, invece, \u00e8 pi\u00f9 sottile.\nSempre secondo l'analisi tradizionale, i verbi di 4\u00aa classe sono soggetti a \"inversione\" (georg. \u10d8\u10dc\u10d5\u10d4\u10e0\u10e1\u10d8\u10d0 [\"inversia\"]), cio\u00e8 a una dissociazione fra il soggetto logico al DAT e il soggetto grammaticale al NOM - similmente all'italiano \"mi piace\" o \"mi sembra\", dove il soggetto logico \u00e8 \"io\" e quello grammaticale \u00e8 \"la cosa che piace/sembra\"; ad esempio\nIl risultato \u00e8 simile alle costruzioni dativali di altre lingue europee: oltre ai gi\u00e0 citati \"mi sembra\" e \"mi piace\", l'inglese \"it seems to me\" (\"mi sembra\"), il tedesco \"mir gef\u00e4llt\" (\"mi piace\"), il russo \u043c\u043d\u0435 \u043d\u0440\u0430\u0432\u0438\u0442\u0441\u044f (\"mi piace\") o anche il latino \"mihi est\" (\"ho\"). A differenza di tutti questi esempi, tuttavia, il verbo georgiano a sintassi invertita concorda solitamente con la pluralit\u00e0 del soggetto logico al DAT e non con quella del soggetto grammaticale al NOM (come se in italiano si dicesse *\"A Luca e Lucia \"piacciono\" lo studio\"). Questo fenomeno, che si verifica anche nella serie III dei verbi di 1\u00aa e 3\u00aa classe, non avviene mai nei verbi di 2\u00aa classe, dove la concordanza al plurale \u00e8 sempre e solo con l'argomento al NOM.\n\u00c8 cruciale sottolineare che l'esistenza di quattro modelli distinti di sintassi \u00e8 un fatto oggettivo e intrinseco della struttura del georgiano; al contrario, la corrispondenza che viene tracciata di volta in volta fra casi e argomenti \u00e8 frutto di un'interpretazione, che a ben vedere \u00e8 tutt'altro che ovvia. Nelle lingue europee, ad esempio, ci sono almeno tre parametri che puntano univocamente al \"soggetto\": la nozione intuitiva di ci\u00f2 che \u00e8 al centro dell'azione, la concordanza con il verbo ed eventualmente il caso nominativo. Nel georgiano gli stessi tre parametri rimandano ad elementi diversi all'interno della frase. L'analisi tradizionale individua il soggetto come il centro dell'azione, ma perde l'univocit\u00e0 del caso (che, come mostra la tabella, pu\u00f2 essere sia NOM, sia ERG, sia DAT) e l'univocit\u00e0 della concordanza. Tutte queste anomalie hanno portato alcuni linguisti ad affermare che la nozione stessa di \"soggetto\" non \u00e8 adeguata per il georgiano e che andrebbe rigettata completamente.\nOltre alle difficolt\u00e0 appena descritte, l'analisi tradizionale non risolve il problema centrale della sintassi georgiana: stabilire quale sia l'allineamento morfosintattico. Al di fuori della serie II, esso \u00e8 essenzialmente nominativo-accusativo. La serie II, invece, \u00e8 stata spesso descritta come un sistema ergativo-assolutivo, basandosi sullo schema dei casi delle classi 1\u00aa e 2\u00aa - da qui anche l'uso del termine \"ergativo\" per il caso che le grammatiche georgiane chiamano \u10db\u10dd\u10d7\u10ee\u10e0\u10dd\u10d1\u10d8\u10d7\u10d8 [\"motkhrobiti\"] \"narrativo\". \nIl limite di questo punto di vista \u00e8 che i verbi di 3\u00aa classe, pur essendo intransitivi, utilizzano ERG e non NOM per marcare il soggetto; l'intera 3\u00aa classe deve quindi essere trattata come un'eccezione.\nNel resto di questa sezione viene presentata l'analisi della linguista americana Alice Harris, che si discosta in parte da quella tradizionale e fa uso di nozioni della grammatica relazionale; tale analisi \u00e8 adottata anche nel resto di questa voce. Secondo questo approccio, l'allineamento della serie II non \u00e8 ergativo-assolutivo, ma attivo-inattivo.\nDue livelli di relazioni grammaticali.\nL'inusuale sintassi dei casi georgiana si spiega pi\u00f9 facilmente assumendo l'esistenza di due livelli di relazioni grammaticali, uno \"iniziale\" e uno \"finale\". Si passa dal livello inziale a quello finale tramite una qualche costruzione che cambia le relazioni fra i costituenti della frase. \nPer chiarire questa nozione, si consideri la frase italiana \"Luca e Mario mangiano una torta\" (livello iniziale), in cui \"Luca e Mario\" \u00e8 soggetto e \"una torta\" \u00e8 oggetto diretto. Applicando ad esempio la costruzione passiva si ottiene \"Una torta \u00e8 mangiata da Luca e Mario\" (livello finale), in cui \"una torta\" \u00e8 diventato il soggetto e \"Luca e Mario\" \u00e8 diventato il complemento d'agente \"da Luca e Mario\". In particolare, \"una torta\" \u00e8 un OD iniziale e un S finale; \"Luca e Mario\" \u00e8 un S iniziale e un complemento d'agente finale. \nCi\u00f2 che avviene in georgiano \u00e8 che, nel complesso, l'uso dei casi e la concordanza verbale tengono conto sia delle relazioni inziali sia di quelle finali. Cos\u00ec, ad esempio, un sostantivo che sia soggetto finale ma oggetto diretto iniziale \u00e8 caratterizzato diversamente da un sostantivo che fosse anche soggetto iniziale. Tutto ci\u00f2 \u00e8 in netto contrasto con le lingue europee, compreso l'italiano, in cui la concordanza verbale e l'eventuale uso dei casi si basa solo sulle relazioni finali: cos\u00ec nell'esempio precedente, dove il verbo \"\u00e8 mangiata\" concorda con il genere femminile e con il numero singolare di \"una torta\" e non con il genere maschile e/o il numero plurale di \"Luca e Mario\" (non si hanno cio\u00e8 frasi del tipo *\"una torta \u00e8 mangiato/sono mangiate/sono mangiati da Luca e Mario\").\nI singoli costituenti della frase possono essere divisi in due gruppi:\nIn georgiano gli argomenti sono espressi sempre e solo dai tre casi retti, ossia NOM, DAT e ERG. Tutti gli altri casi e tutte le posposizioni esprimono sempre e solo dei circostanziali (in particolare, secondo questa analisi, il sostantivo che prende la posposizione \"-tvis\" nella serie III dei verbi di 1\u1d43 e 3\u1d43 classe non \u00e8 OI, ma \u00e8 un circostanziale).\nIn un dato livello possono esistere al pi\u00f9 un S, al pi\u00f9 un OD e al pi\u00f9 un OI. Di conseguenza, quando una costruzione promuove un sostantivo al ruolo di un argomento che era gi\u00e0 espletato da un altro sostantivo, quest'ultimo viene declassato a un particolare tipo di circostanziale, il \"fossile\" (ing. \"ch\u00f4meur\"). Nell'esempio italiano precedente, la promozione di \"una torta\" a S determina il declassamento di S iniziale, \"Luca e Mario\", al fossile \"da Luca e Mario\".\nNel caso del georgiano, il declassamento a fossile interviene soprattutto negli screeve invertiti e nelle forme indefinite (masdar e participi). Esso avviene regolarmente come illustrato nella tabella che segue.\nLa regola sul declassamento a fossile \u00e8 una delle uniche due regole della grammatica georgiana a essere effettivamente ergativa, nel senso che tratta in un modo S transitivo (\"mier\") e in un altro S intransitivo e OD (GEN); l'altra regola riguarda la sintassi dei causativi (si veda #Verbi di 1\u00aa classe).\nNel seguito di questa voce si utilizza una notazione esponenziale per indicare il ruolo iniziale di un sostantivo. Ad esempio, SOD indica un S finale che \u00e8 OD iniziale. Similmente, la notazione FS indica il fossile di un S iniziale; analogamente per FOD e FOI.\nL'ipotesi inaccusativa.\nL'analisi di Harris si basa sulla ripartizione dei verbi georgiani in tre famiglie: i transitivi, gli intransitivi inergativi e gli intransitivi inaccusativi.\nLa differenza fra inergativi e inaccusativi \u00e8 innanzitutto semantica. I primi sono caratterizzati da un soggetto che mette in atto l'azione, che cio\u00e8 \u00e8 un agente; esempi di verbi di questo tipo sono \"lavorare\", \"combattere\", \"parlare\". I secondi hanno un soggetto che non ha un'influenza attiva sull'azione, che cio\u00e8 \u00e8 un paziente; esempi di verbi di questo tipo sono \"essere\", \"morire\", \"cadere\", \"crescere\".\nQuesta distinzione si rispecchia nel repertorio di relazioni iniziali di ciascuna famiglia, che pu\u00f2 essere schematizzato come segue (ignorando l'oggetto indiretto, che non \u00e8 discriminante).\nIl fatto che i verbi inaccusativi non abbiano un S iniziale, ma abbiano solo un OD iniziale costituisce la cosiddetta \"ipotesi inaccusativa\". Una tale configurazione non figura in nessuna frase reale del georgiano (essa \u00e8 cio\u00e8 inammissibile a livello finale).\nPer sopperire a questo paradosso si introduce la prima costruzione grammaticale, l'inaccusativo: se in un livello di relazioni S \u00e8 assente e OD \u00e8 presente, OD viene obbligatoriamente promosso a S.\nComplementare all'inaccusativo \u00e8 la costruzione del passivo. Anche quest'ultima promuove OD a S, ma questa volta in presenza di un S iniziale, che viene declassato a fossile (esattamente come nella diatesi passiva italiana, come mostrato nell'esempio della sezione precedente: \"Luca mangia una mela\" \u2192 \"Una mela \u00e8 mangiata da Luca\"). Al contrario dell'inaccusativo, il passivo \u00e8 facoltativo.\nLa terza e ultima costruzione essenziale per comprendere la sintassi georgiana \u00e8 l'inversione. Quest'ultima, piuttosto che come uno scambio di ruoli fra soggetto e oggetto, come veniva intesa nell'analisi tradizionale, viene reinterpretata come il declassamento di S a OI. L'inversione scatta per via di due distinte sfumature semantiche: in un caso, il fatto che il verbo esprima un'emozione o uno stato d'animo del soggetto; nell'altro, l'evidenzialit\u00e0 dell'azione, che in italiano \u00e8 veicolata da espressioni come \"sembra che\", \"apparentemente\" etc. In quest'ultimo caso, l'inversione si pu\u00f2 applicare solo a un S iniziale (che non sia cio\u00e8 a sua volta il prodotto di un'altra costruzione).\nQueste tre regole permettono di caratterizzare esaustivamente le quattro classi verbali tradizionali.\nAnalisi delle classi verbali.\nI verbi di 1\u00aa classe sono per la maggior parte transitivi (tipo 1); hanno cio\u00e8 S e OD iniziali e possibile OI iniziale. Le relazioni rimangono le stesse a livello finale sia nella serie I che nella serie II. Nella serie III invece si applica l'inversione, indotta dal carattere evidenziale dell'azione, per cui S viene declassato a OI e l'eventuale OI iniziale viene declassato a fossile. Poich\u00e9 il soggetto manca, si applica l'inaccusativo e OD viene promosso a S.\nI verbi di 3\u00aa classe sono quasi tutti inergativi (tipo 2); hanno cio\u00e8 S iniziale e possibile OI iniziale. Le relazioni finali sono diverse solo nella serie III, in cui per\u00f2 si applica solo l'inversione, poich\u00e9 OD solitamente manca (se OD era presente si applica anche l'inaccusativo come nella 1\u00aa classe).\nAlla 2\u00aa classe si possono ascrivere, oltre a tutte le forme sintetiche, anche i passivi analitici (come \u10d2\u10d0\u10d9\u10d4\u10d7\u10d4\u10d1\u10e3\u10da\u10d8 \u10d0\u10e0\u10d8\u10e1 [\"gak'etebuli aris\"] \"\u00e8 fatto\"), che hanno la stessa sintassi finale.\nLa 4\u00aa classe comprende sia verbi transitivi (tipo 1) sia verbi inergativi (tipo 2). I primi hanno S e OD iniziali, i secondi solo S. In entrambi i casi, la sfumatura semantica \u00e8 quella di un'emozione o di uno stato d'animo, che fa scattare l'inversione: S viene declassato a OI. Nei verbi di tipo 1 interviene anche l'inaccusativo, che promuove OD a S. L'inversione non pu\u00f2 applicarsi una seconda volta nella serie III: nei verbi di tipo 1, S \u00e8 il prodotto dell'inaccusativo; nei verbi di tipo 2, non c'\u00e8 alcun S a cui si possa applicare.\nUso dei casi.\nCome anticipato, il georgiano manifesta un duplice allineamento morfosintattico. Nelle serie I e III l'allineamento \u00e8 di tipo nominativo-accusativo:\nLe regole sull'uso dei casi sono quindi basate unicamente sulle relazioni finali, come nella maggior parte delle lingue del mondo. Di conseguenza gli inergativi e gli inaccusativi sono trattati allo stesso modo.\nNelle serie II l'allineamento \u00e8 di tipo attivo-inattivo:\nIn questo caso le regole per l'uso dei casi che marcano S e OD tengono conto delle relazioni iniziali. Esse sono quindi sensibili alla distinzione tra verbi inergativi e inaccusativi. Diverso \u00e8 il caso della regola per OI, che si basa solo sul livello finale.\nLe cinque regole appena elencate, assieme alle regole sui fossili, determinano completamente la sintassi di ciascuna classe verbale. Essa \u00e8 descritta nella tabella che segue; laddove le relazioni iniziali siano diverse dalle relazioni finali, ci\u00f2 \u00e8 stato indicato tramite la notazione esponenziale.\nMorfemi.\nIl meccanismo di coniugazione del verbo georgiano coinvolge un gran numero di morfemi, che si susseguono prima e dopo la radice, come descritto nella tabella che segue.\nLe caselle della tabella possono essere pensate come degli \"slot\" riempiti dagli esponenti della rispettiva famiglia di morfemi. In questo senso, ad esempio, lo slot della vocale preradicale si trova subito prima della radice e pu\u00f2 essere riempito da una delle vocali elencate, o essere vuoto. Per mettere in evidenza uno slot vuoto nell'analisi di una forma verbale \u00e8 prassi utilizzare il simbolo \u00d8.\nNon esistono forme verbali con tutti e dieci gli slot riempiti, poich\u00e9 la presenza di alcuni morfemi preclude automaticamente la presenza di altri. Ad esempio, una forma verbale con il marcatore passivo \"-d\" [1] non potr\u00e0 avere anche il marcatore causativo \"-(ev)in\" [3] e viceversa. Nel caso pi\u00f9 importante, che \u00e8 quello dei marcatori personali suffissali [6], questo fatto \u00e8 stato messo in evidenza accostando le caselle orizzontalmente: il marcatore della III persona esclude sia il verbo ausiliare sia il suffisso plurale, e viceversa.\nNonostante le mutue esclusioni, l'accumulo di morfemi pu\u00f2 dare adito a forme verbali molto lunghe. Un esempio potrebbe essere il seguente,\ndal perfetto di \u10d2\u10d0\u10d0\u10d9\u10d4\u10d7\u10d4\u10d1\u10d8\u10dc\u10d4\u10d1\u10e1 [\"ga=a-k'et(-)eb-in-eb-s\"] \"far\u00e0 fare\", causativo di \u10d2\u10d0\u10d0\u10d9\u10d4\u10d7\u10d4\u10d1\u10e1 [\"ga=a-k'et-eb-s\"] \"far\u00e0\".\nD'altra parte \u00e8 anche possibile che tutti gli slot siano vuoti, poich\u00e9 in certi casi la sola radice verbale \u00e8 una forma di senso compiuto (ad esempio in \u10ec\u10d4\u10e0 [\"ts'er\"] \"scrivi\").\nTema e circonfissi.\nIl verbo georgiano dispone sia di una struttura preradicale che di una struttura postradicale, le quali, nelle forme finite, sono coinvolte entrambe nella marcatura della persona (come mostra la tabella precedente). Come conseguenza, la ripartizione del complesso verbale in tema e desinenza tipica delle lingue indoeuropee non \u00e8 adeguata per descrivere il funzionamento del verbo georgiano. Ad essa si preferisce la ripartizione in:\nIl tema identifica la serie o la sottoserie di screeve. Un verbo ha quindi generalmente quattro temi:\nDa questo schema si discostano solo i verbi di 1\u1d43 classe, che al piuccheperfetto usano il tema dell'aoristo o, in alcuni casi, un quinto tema diverso da tutti gli altri (si veda Verbi georgiani di 1\u1d43 classe#Piuccheperfetto).\nIl circonfisso svolge funzioni analoghe a quelle delle desinenze del verbo indoeuropeo, ossia:\nLa seconda funzione \u00e8 svolta quasi esclusivamente dai \"marcatori personali\" [-2] e [6] (come descritto in #Regole di concordanza). La prima funzione, al contrario, \u00e8 svolta congiuntamente da tutti e quattro i morfemi del circonfisso.\nL'attribuzione di un morfema al tema non \u00e8 sempre univoca. La vocale preradicale [-1], ad esempio, pu\u00f2 essere considerata parte del circonfisso in alcuni schemi di marcatura dell'oggetto indiretto; lo stesso fenomeno pu\u00f2 interessare il preverbo [-3], che pu\u00f2 variare in relazione alla persona dell'oggetto indiretto (per un'analisi di entrambi i casi, si veda #Marcatura dell'oggetto (gruppo m-)).\nPer illustrare il meccanismo di coniugazione, si riportano le voci dello screeve condizionale di \u10d2\u10d0\u10d0\u10d9\u10d4\u10d7\u10d4\u10d1\u10e1 [\"ga=a-k'et-eb-s\"] \"far\u00e0\", con OD alla IIIs. Il tema del futuro \u00e8 \"ga=a-k'et-eb-\", riportato in nero; a questo si aggiungono i circonfissi riportati nelle colonne di sinistra ed evidenziati in nelle voci stesse (i marcatori personali all'interno dei circonfissi sono evidenziati in ).\nCaratteristiche dei principali morfemi.\nRadice.\nLa radice verbale pu\u00f2 estendersi da un singolo fonema (ad esempio in \u10e8\u10d4\u10d0\u10e5\u10d4\u10d1\u10e1 [\"she=a-k-eb-s\"] \"loder\u00e0\") a un massimo di quindici fonemi (nel verbo \u10ec\u10d8\u10dc\u10d0\u10e1\u10ec\u10d0\u10e0\u10db\u10d4\u10e2\u10e7\u10d5\u10d4\u10da\u10d4\u10d1\u10e1 [\"ts'inasts'armet'q'vel-eb-s\"] \"profetizza\"). La forma pi\u00f9 comune \u00e8 per\u00f2 quella \"sillabica\", costituita cio\u00e8 da una o pi\u00f9 consonanti, seguite da una singola vocale e poi di nuovo da una o pi\u00f9 consonanti: \u10d0\u10d0\u10e8\u10d4\u10dc\u10d4\u10d1\u10e1 [\"a=a-shen-eb-s\"] \"costruir\u00e0\", \u10db\u10dd\u10d8\u10e0\u10d1\u10d4\u10dc\u10e1 [\"mo=i-rben-s\"] \"correr\u00e0 (verso qui)\", \u10e3\u10e7\u10d5\u10d0\u10e0\u10e1 [\"u-q'var-s\"] \"ama\" etc.\nL'aspetto della radice influenza la coniugazione. A tal proposito, si distinguono due famiglie di verbi:\nI verbi a radice consonantica prendono una vocale epentetica all'interno della radice in determinati screeve.\nDiversa \u00e8 la nozione di verbo \"radicale\", che indica un verbo a cui nella serie I manca il suffisso tematico (ad esempio \u10d3\u10d0\u10ec\u10d4\u10e0\u10e1 [\"da=ts'er-\u00d8-s\"] \"scriver\u00e0\"; si veda anche la sezione #Suffisso tematico). I verbi radicali sono sempre a radice vocalica.\nPreverbo.\nGli usi del preverbo georgiano (georg. \u10d6\u10db\u10dc\u10d8\u10e1\u10ec\u10d8\u10dc\u10d8 [\"zmnists'ini\"]) sono molto simili a quelli dei prefissi verbali russi (ad es. \u043f\u0438\u0441\u0430\u0442\u044c/\u043d\u0430\u043f\u0438\u0441\u0430\u0442\u044c \"scrivere\" con valore perfettivo, \u0432\u044b\u0445\u043e\u0434\u0438\u0442\u044c/\u0432\u044b\u0439\u0442\u0438 \"uscire\" con valore spaziale) o ungheresi (ad es. megtal\u00e1l\" \"riesce a trovare\" con valore perfettivo, bemegy\" \"entra\" con valore spaziale).\nIl significato primario del preverbo \u00e8 spaziale e ruota attorno a tre morfemi di base:\nLe varianti \"mi-\" e \"mo-\" esprimono le due cosiddette \"orientazioni\" dell'azione (georg. \u10dd\u10e0\u10d8\u10d4\u10dc\u10e2\u10d0\u10ea\u10d8\u10d0 [\"orient'atsia\"]). L'opposizione fra le due orientazioni si estende a tutti gli altri preverbi (eccetto \"da-\"), che in pi\u00f9 aggiungono la sfumatura semantica della \"direzione\" (georg. \u10d2\u10d4\u10d6\u10d8 [\"gezi\"]). Per ogni direzione, a una forma semplice del preverbo che denota l'allontanamento corrisponde una forma composta che denota l'avvicinamento; la forma composta si ottiene posponendo \"-mo-\" alla forma semplice. Ad esempio, alla direzione di \"ingresso\" corrispondono la forma semplice \"she-\" per l'orientazione di allontanamento e la forma composta \"shemo-\" per l'orientazione di avvicinamento.\nL'elemento \"-mo-\" pu\u00f2 essere posposto anche allo stesso \"mi-\" per dare \"mimo-\", col significato di \"avanti e indietro\"; non sono invece utilizzate le forme *\"damo-\" e *\"momo-\".\nLa tabella seguente elenca tutti i preverbi. Aggiungendo le lettere fra parentesi quadre si ottengono delle forme arcaiche (tra le quali rientra anche la variante \"shta-\"). Tali forme sono ancora utilizzate per delle accezioni specifiche (ad es. \u10d0\u10e6\u10d3\u10d2\u10dd\u10db\u10d0 [agh=dgom-a\"] \"Pasqua\" vs. \u10d0\u10d3\u10d2\u10dd\u10db\u10d0 [a=dgom-a\"], masdar di \u10d0\u10d3\u10d2\u10d4\u10d1\u10d0 [\"a=dg-eb-a\"] \"si alzer\u00e0\") o pi\u00f9 in generale nel lessico dotto o negli stili arcaizzanti.\nNel georgiano contemporaneo il preverbo ha un significato esclusivamente spaziale solo in poche forme verbali, tra cui i verbi di moto come \u10db\u10dd\u10d5\u10d0 [\"mo=va\"] \"verr\u00e0\", i verbi di corsa come \u10db\u10dd\u10e0\u10d1\u10d8\u10e1 [\"mo=rb-i-s\"] \"corre qua\" e i verbi di trasporto come \u10db\u10dd\u10d0\u10e5\u10d5\u10e1/\u10db\u10dd\u10f0\u10e7\u10d0\u10d5\u10e1 [\"mo=a-kv-s/mo=h-q'av-s\"] \"porta qui (qcn./qcs.)\" (si vedano rispettivamente: Verbi georgiani di 2\u1d43 classe#I verbi di moto, Verbi georgiani di 3\u1d43 classe#I verbi di corsa, Verbi georgiani di 4\u1d43 classe#Verbi irregolari).\nNella stragrande maggioranza dei casi, al contrario, il preverbo funziona da marca aspettuale \"perfettiva\". Ci\u00f2 avviene soprattutto nei verbi di 1\u1d43 e 2\u1d43 classe, che formano il futuro aggiungendo il preverbo alle voci del presente.\nNel segnalare la perfettivit\u00e0 tutti i preverbi sono equivalenti, ma preverbi diversi possono essere sfruttati per specificare accezioni semantiche diverse. Ad esempio, la forma verbale \u10d8\u10e6\u10d4\u10d1\u10e1 [\"i-gh-eb-s\"] \u00e8 il presente sia di \u10d0\u10d8\u10e6\u10d4\u10d1\u10e1 [\"a=i-gh-eb-s\"] \"raccoglier\u00e0\", sia di \u10db\u10d8\u10d8\u10e6\u10d4\u10d1\u10e1 [\"mi=i-gh-eb-s\"] \"ricever\u00e0\", sia di \u10d2\u10d0\u10d3\u10d0\u10d8\u10e6\u10d4\u10d1\u10e1 [\"gada=i-gh-eb-s\"] \"registrer\u00e0 (un filmato)\", \"scatter\u00e0 (una foto)\". Alla moltitudine di accezioni del presente \u10d8\u10e6\u10d4\u10d1\u10e1 [\"i-gh-eb-s\"], che pu\u00f2 quindi significare sia \"solleva\" sia \"riceve\" sia \"registra\", corrispondono altrettanti preverbi nelle altre serie. L'associazione tra un preverbo e una specifica accezione \u00e8 influenzata solo a volte dal significato direzionale del preverbo; nella maggior parte dei casi \u00e8 impossibile da fare a priori.\nVocale preradicale.\nQuattro delle cinque vocali georgiane possono fungere da vocale preradicale: \"i-\", \"u-\", \"e-\", \"a-\". Tutte e quattro hanno la funzione di marcare l'OI sul verbo, come descritto nel dettaglio in #Marcatura dell'oggetto (gruppo m-).\nMarcare l'OI \u00e8 l'unica funzione delle vocali \"u-\" ed \"e-\", ma non di \"i-\" e \"a-\". Queste ultime hanno vari usi aggiuntivi, elencati di seguito.\nSuffisso tematico.\nIl suffisso tematico \u00e8 la marca distintiva (sebbene non obbligatoria) dei temi del presente e del futuro. In tutte e quattro le classi verbali il tema dell'aoristo \u00e8 ottenuto sempre anche tramite la \"sottrazione\" del suffisso tematico al tema del futuro.\nIl georgiano contemporaneo dispone di cinque suffissi tematici propriamente detti: \"-eb\", \"-ob\", \"-am\", \"-av\", \"-i\". La loro distribuzione \u00e8 descritta nella tabella che segue, dove [P] e [F] denotano rispettivamente la sottoserie del presente e quella del futuro e -\u00d8 indica i verbi radicali (cio\u00e8 privi di suffisso tematico).\nI pochi verbi con suffisso \"-am\" sono tutti a radice consonantica e tutti di 1\u00aa classe. Nella sottoserie del futuro delle classi 3\u00aa e 4\u00aa \"-eb\" sostituisce qualunque suffisso fosse usato nella sottoserie del presente.\nAlcuni testi includono nella lista dei suffissi tematici anche uno o pi\u00f9 tra gli elementi seguenti, che in ogni caso occupano lo spazio morfemico del suffisso tematico:\nRegole di concordanza.\nNelle forme finite del paradigma di un verbo, la concordanza con gli argomenti \u00e8 realizzata attraverso i marcatori personali, che occupano gli slot [-2] e [6] del complesso verbale, ed \u00e8 polipersonale. Una singola forma verbale concorda con:\nLa concordanza del verbo con un argomento alla III persona \u00e8 piuttosto complessa; si tratta dell'unica regola di concordanza che tiene conto anche delle relazioni iniziali (si veda #Concordanza alla III plurale).\nSebbene il numero di argomenti possa arrivare a tre, di fatto sul verbo ne possono essere marcati al pi\u00f9 due. La scelta degli argomenti con cui il verbo concorda avviene secondo le tre regole che seguono. \nLa seconda regola pu\u00f2 essere infranta solo in un caso. \u00c8 possibile che, in assenza di oggetto indiretto, sia presente un marcatore vuoto dell'oggetto indiretto di III persona (ad esempio \u10e1\u10ea\u10d3\u10d8\u10e1 [\"\u00d8=s-tsd-i-s\"] \"prover\u00e0\", \u10d3\u10d0\u10e3\u10d9\u10e0\u10d0\u10d5\u10e1 [\"da=u-k'r-av-s\"] \"suoner\u00e0 (uno strumento)\", \u10d2\u10d0\u10d4\u10db\u10d2\u10d6\u10d0\u10d5\u10e0\u10d4\u10d1\u10d0 [\"ga=e-mgzavr-eb-a\"] \"viagger\u00e0\"); ci\u00f2 avviene sistematicamente nella piccola famiglia dei verbi stativi di 2\u1d43 classe (si veda Verbi georgiani di 2\u1d43 classe#Stativi).\nLa terza regola riguarda i verbi trivalenti ed \u00e8 trattata pi\u00f9 nel dettaglio in #Verbi trivalenti (object camouflage).\nLe tre regole enunciate si possono riassumere nella gerarchia\nIn generale \u00e8 molto pi\u00f9 frequente trovare un verbo che concorda con l'oggetto indiretto, anzich\u00e9 con quello diretto; quest'ultimo \u00e8 marcato sul verbo solo nei verbi transitivi (di 1\u1d43 classe) e solo quando questi non abbiano anche un oggetto indiretto finale. Si introduce quindi una terminologia sensibile alla presenza dell'oggetto indiretto. Un verbo si dice:\nNella misura in cui si applica la seconda regola descritta in precedenza, \u00e8 equivalente dire che un verbo \u00e8 relativo se ha un OI finale, assoluto altrimenti.\nAll'interno della frase, la presenza di un determinato argomento non esclude che esso possa essere sottinteso, esattamente come in italiano. In particolare, il georgiano \u00e8 una lingua pro-drop: i pronomi personali in funzione di S, OD e OI vengono sempre omessi, tranne quando sono enfatici. L'omissione avviene sempre dopo che \u00e8 scattata la concordanza verbale, cosicch\u00e9 l'informazione della persona e del numero dei pronomi omessi \u00e8 sempre veicolata dai marcatori personali sul verbo.\nMarcatori personali.\nEsistono due insiemi distinti di marcatori personali:\nI due gruppi prendono il nome dal marcatore della I persona singolare, che \u00e8 \"v-\" in un caso e \"m-\" nell'altro.\nMarcatura del soggetto (gruppo v-).\nLa tabella che segue mostra i marcatori del gruppo v-; la barra orizzontale indica la posizione della radice e il simbolo \u00d8 indica l'assenza di marcatori.\nLe lettere S e P sono state usate come dei segnaposto per i suffissi di III persona. In particolare:\nL'uso di tali suffissi dipende da ragioni morfologiche ed \u00e8 determinato dalla classe verbale e dallo screeve, come illustra la seguente tabella.\nAnticamente esisteva anche un marcatore prefissale di II persona, \"kh-\" (che al plurale produceva il circonfisso \"kh \u23af\u23af\u23af\u23af t\"). Nella lingua contemporanea sopravvive solo in due casi:\nIn alcuni contesti i marcatori del gruppo v- vengono rafforzati tramite l'aggiunta del cosiddetto \"verbo ausiliare\" (georg. \u10db\u10d4\u10e8\u10d5\u10d4\u10da\u10d8 \u10d6\u10db\u10dc\u10d0 [\"meshveli zmna\"]), ossia delle voci del verbo \"essere\" trattate come un clitico. Si possono individuare cos\u00ec due ulteriori schemi di marcatura del soggetto.\nNel primo schema, l'ausiliare \u00e8 al presente; in tal caso S \u00e8 \"-a\"/\"-s\" e P \u00e8 generalmente \"-an\". Nel secondo schema l'ausiliare \u00e8 all'aoristo e viene usato nella sua forma estesa anche come suffisso di III persona (tuttavia le I persone aggiungono \"-iq'avi(t)\" anzich\u00e9 le effettive forme dell'ausiliare, cio\u00e8 *\"-viq'avi(t)\").\nIl verbo ausiliare al presente \u00e8 utilizzato:\nIl verbo ausiliare all'aoristo \u00e8 utilizzato soltanto nel piuccheperfetto dei verbi di 2\u1d43 classe.\nMarcatura dell'oggetto (gruppo m-).\nI marcatori del gruppo m- differiscono lievemente a seconda che l'oggetto sia diretto o indiretto. Nel primo caso si presentano come nella tabella che segue.\nCome si vede, in presenza di un oggetto diretto di III persona si ha l'assenza di qualsiasi marcatore. In particolare il verbo non concorda mai con la pluralit\u00e0 dell'oggetto diretto di III persona. \nPi\u00f9 complicato \u00e8 il caso dei marcatori dell'oggetto indiretto, illustrati nella tabella che segue.\nLa scelta del prefisso di III persona \u00e8 determinato da ragioni fonetiche - a differenza dei suffissi di III persona del gruppo v-, determinati da ragioni morfologiche. Pi\u00f9 in particolare, il prefisso viene selezionato in base al tipo di consonante a cui verr\u00e0 anteposto:\nQuelle appena illustrate sono regole prescrittive, spesso ignorate dai parlanti. In generale \u00d8- tende a sostituire sia \"h-\" sia \"s-\". L'uso del suffisso plurale \"-t\" alla III plurale \u00e8 stabilito dalla regola sulla concordanza di numero illustrata in seguito.\nLa presenza di un oggetto indiretto \u00e8 segnalata sistematicamente dall'aggiunta della \"vocale preradicale\". Questa, in concomitanza coi marcatori appena descritti, determina tre schemi di marcatura, noti anch'essi come \"serie\".\nLa \"serie u-\" prende la vocale preradicale \"i-\" alla I/II persona e la vocale \"u-\" alla III. La \"serie e-\" e la \"serie a-\", invece, prendono rispettivamente le vocali preradicali \"e-\" e \"a-\" in tutte le persone.\nPer estensione, l'uso dei soli marcatori dell'oggetto indiretto senza vocale preradicale viene indicato come \"serie h-\". \nNelle voci verbali in cui compare il preverbo i marcatori dell'oggetto indiretto, influendo sull'orientazione dell'azione, possono determinare una variazione del preverbo stesso. In particolare, la serie h- \u00e8 tipicamente accompagnata dall'alternanza fra i preverbi \"mo-\" alla I e II persona e \"mi-\" alla III. Con le altre serie pu\u00f2 avvenire che nelle I e II persone il preverbo passi dalla forma semplice a quella composta.\nIn altre parole, alle I e II persone viene associata l'orientazione di avvicinamento e alle III quella di allontanamento. Questo fenomeno \u00e8 particolarmente comune nei verbi che implicano una qualche nozione di movimento.\nIn alcuni screeve l'uso di una specifica serie di marcatori \u00e8 obbligatorio. In altri, un verbo pu\u00f2 selezionare una fra pi\u00f9 serie diverse e non \u00e8 possibile stabilire a priori quale sceglier\u00e0. La distribuzione delle serie \u00e8 illustrata nella tabella che segue; le sigle [P] e [F] fanno riferimento alle sottoserie del presente e del futuro rispettivamente. \nPolipersonalismo.\nNei verbi con due argomenti, la concordanza polipersonale \u00e8 realizzata attraverso due strategie complementari:\nNel caso in cui il soggetto e l'oggetto siano entrambi alla III persona sono possibili entrambe le modalit\u00e0: la costruzione riflessiva veicoler\u00e0 il significato riflessivo (l'identit\u00e0 tra soggetto e oggetto) e la combinazione dei marcatori quello non riflessivo. Il quadro \u00e8 riassunto dalla tabella che segue, in cui C indica la combinazione dei marcatori e R la costruzione riflessiva.\nNel verbi a tre argomenti (verbi trivalenti) viene impiegato uno stratagemma simile alla costruzione riflessiva, noto come \"object camouflage\" (\"camuffamento dell'oggetto\").\nCombinazione dei due gruppi.\nLa combinazione dei due gruppi di marcatori \u00e8 vincolata da cinque regole morfologiche, che possono essere illustrate in maniera generale, trascurando la presenza del verbo ausiliare, di una specifica vocale tematica o del preverbo (si mantiene la notazione per cui S sta per i suffissi della III singolare e P sta per i suffissi della III plurale del gruppo v-).\nLa tabella che segue mostra tutte le combinazioni possibili; gli apici indicano l'applicazione della regola corrispondente.\nGli esiti evidenziati in grassetto sono identici e quindi potenzialmente ambigui (ma nel caso di III s-II pl l'ambiguit\u00e0 si ha solo quando il suffisso \u00e8 \"-s\" e si applica la regola 4).\nNelle caselle III s-III pl e III pl-III pl, le regole messe fra parentesi si applicano quando \u00e8 presente il suffisso plurale \"-t\" (ci\u00f2 \u00e8 determinato dalle regole sulla #Concordanza alla III plurale).\nCostruzione riflessiva.\nLa costruzione riflessiva fa uso del \"pronome riflessivo\", costituito dal sostantivo \u10d7\u10d0\u10d5\u10d8 [\"tavi\"] (lett.) \"testa\" preceduto dall'aggettivo possessivo; nel caso della III persona, si usa la variante riflessiva dell'aggettivo possessivo (\u10d7\u10d0\u10d5\u10d8\u10e1\u10d8/\u10d7\u10d0\u10d5\u10d8\u10d0\u10dc\u10d7\u10d8 [\"tavisi/tavianti\"] \"di se stesso/di loro stessi\", anzich\u00e9 \u10db\u10d8\u10e1\u10d8/\u10db\u10d0\u10d7\u10d8 [\"misi/mati\"] \"suo/loro\").\nQuando, logicamente, l'oggetto \u00e8 alla stessa persona del soggetto, la persona dell'oggetto viene assunta dalla persona del pronome. Il pronome stesso per\u00f2, come oggetto a sua volta, impone al verbo la concordanza alla III singolare. \nUn esempio di frase con OD riflessivo \u00e8\ndove, come si vede, il verbo prende il morfema \u00d8- dell'OD di III persona e la persona logica dell'OD \u00e8 assunta dal pronome riflessivo (che \u00e8 di I persona).\nUn esempio di frase con OI riflessivo \u00e8\ndove l'OI di III persona \u00e8 indicato sul verbo dalla combinazione di morfemi \"\u00d8-e-\" (come parte della serie e- di marcatori) e, analogamente, la persona logica dell'OD \u00e8 assunta dal pronome riflessivo.\nVerbi trivalenti (\"object camouflage\").\nLa soluzione pi\u00f9 naturale, nel caso dei verbi trivalenti, sarebbe di utilizzare due volte i marcatori del gruppo m-, una per OD e una per OI. Il georgiano ammette tale combinazione soltanto quando OD \u00e8 alla III persona, ossia quando \u00e8 indicato sul verbo dall\"'assenza\" di una marca (o, equivalentemente, dal morfema \u00d8-). Cos\u00ec ad esempio nella frase\nil verbo pu\u00f2 essere pensato come \"mi=\u00d8-s-ts'er\", dove \"\u00d8-\" indica l'OD di III persona (\"la lettera\") e \"s-\" indica l'OI di III persona (\"alla mamma\").\nQuando OD \u00e8 alla I o alla II persona, tuttavia, la codifica con il solo morfema di III persona \u00d8- sarebbe percepita come agrammaticale. Per sopperire a questo problema, OD viene \"camuffato\" tramite il pronome riflessivo. La persona di OD viene assunta dalla persona del pronome riflessivo, il quale per\u00f2, come OD a sua volta, impone al verbo la concordanza alla III persona. Cos\u00ec ad esempio\nQuesto stratagemma \u00e8 simile alla costruzione riflessiva descritta sopra. In questo caso per\u00f2 il pronome riflessivo \"non\" ha significato riflessivo e si traduce con un pronome personale.\nConcordanza alla III plurale.\nLa concordanza di numero non pone particolari problemi per la I e la II persona: se un argomento finale \u00e8 alla I o II persona plurale, esso viene indicato sul verbo tramite i corrispondenti marcatori plurali.\nLe regole si complicano nel caso degli argomenti di III persona. Per molti parlanti, un primo criterio \u00e8 dato dall\"'animatezza\": un argomento inanimato alla III plurale richiede i morfemi di concordanza singolari. Ad esempio, nella frase che segue il soggetto animato \u10d9\u10dc\u10e3\u10e2\u10d4\u10d1\u10d8 [\"k'nut'ebi\"] \"gattini\" impone la concordanza al plurale,\nmentre il soggetto inanimato \u10d1\u10e3\u10e0\u10d7\u10d4\u10d1\u10d8 [\"burtebi\"] \"palle\" non la impone,\nRestringendo l'analisi ai termini animati, si ha che nella stragrande maggioranza dei casi l'S finale alla III plurale impone la concordanza al plurale e l'OD/OI finale no. Ad esempio, nella frase che segue,\n(traducibile come \"Il bambino dei genitori si perse\") la pluralit\u00e0 dell'OI \"genitori\" non \u00e8 indicata sul verbo - nonostante la forma *\u10d3\u10d0\u10d4\u10d9\u10d0\u10e0\u10d2\u10d0\u10d7 [\"da=e-k'arg-a-t\"], con il circonfisso \"e \u23af\u23af\u23af\u23af t\", sia realizzabile secondo le regole sulla combinazione di marcatori. D'altra parte, nella frase\n(traducibile come \"I bambini dei genitori si persero\") la pluralit\u00e0 del S \"bambini\" si riflette sul verbo nel suffisso \"-nen\".\nL'unico ambiente in cui le regole cambiano \u00e8 quello dell\"'inversione\" (verbi di 4\u1d43 classe e serie III dei verbi di 1\u1d43 e 3\u1d43 classe). In questo caso \u00e8 S \"iniziale\" a imporre la concordanza al plurale, come mostra la frase che segue,\ndove \"studenti\" (OIS) impone la presenza del marcatore plurale \"-t\" (\"Gela\" \u00e8 un nome di persona maschile). Viceversa, nella frase\nl'argomento \"Gela\" (OIS) impone il marcatore singolare, nonostante \"studenti\" (SOD) sia al plurale.\nAnche con la sintassi invertita, tuttavia, l'S iniziale alla III plurale pu\u00f2 non imporre la concordanza. Ci\u00f2 avviene se nella frase \u00e8 presente un altro argomento finale alla I/II singolare, come mostra la frase che segue,\ndove \"tu\" (II singolare) scavalca \"studenti\" (III plurale).\nUna regola pratica, che distingue il caso della sintassi regolare e quello della sintassi invertita, \u00e8 illustrata dalla tabella che segue.\nPer avere una regola unificata, \u00e8 sufficiente osservare che l'S finale della sintassi non invertita e l'S iniziale di quella invertita sono entrambi \"il primo S a diventare un argomento finale\". In altre parole, si tratta dell'argomento cos\u00ec individuato: si parte dal primo livello di relazioni grammaticali; se \u00e8 presente un soggetto, lo si traccia fino al livello finale e si verifica che sia ancora un argomento (e non un fossile); se non \u00e8 presente un soggetto, si passa al livello successivo e si ripete l'operazione.\nIn sintesi, un argomento finale alla III plurale impone al verbo la concordanza al plurale se e solo se:\nEsempi.\nQuesta sezione contiene due esempi della marcatura polipersonale descritta nelle sezioni precedenti.\nIl primo esempio \u00e8 lo screeve presente del verbo di 1\u1d43 classe \u10db\u10dd\u10d9\u10da\u10d0\u10d5\u10e1 [\"mo=k'lav-s\"] \"uccider\u00e0\".\nSi tratta di un verbo transitivo \"bivalente\", i cui due argomenti sono S e OD, e \"assoluto\", poich\u00e9 tra gli argomenti non figura OI. La marcatura di S avviene tramite il gruppo v- nella forma semplice, con desinenza \"-s\" alla III singolare e \"-en\" alla III plurale (quella di OD avviene regolarmente coi marcatori dell'oggetto diretto).\nLe voci ottenute tramite la combinazione dei marcatori sono descritte dalla tabella che segue. La voce \u10d2\u10d9\u10da\u10d0\u10d5\u10d7 [\"g-k'lav-t\"], evidenziata in grassetto, fuori contesto ha tutte e quattro le possibili traduzioni indicate.\nLe voci ottenute tramite la costruzione riflessiva sono descritte nella tabella che segue.\nLa corrispondente forma \"relativa\" del verbo appena illustrato \u00e8 \u10db\u10dd\u10e3\u10d9\u10da\u10d0\u10d5\u10e1 [\"mo=u-k'lav-s\"] \"uccider\u00e0 qualcosa a qualcuno\". Essa figura ad esempio nell'espressione\nQuesta seconda forma \u00e8 quindi \"trivalente\". La marcatura dell'OI ha la precedenza su quella dell'OD ed \u00e8 realizzata con la serie u- di marcatori.\nIl secondo esempio \u00e8 lo screeve presente del verbo di 4\u1d43 classe \u10e3\u10e7\u10d5\u10d0\u10e0\u10e1 [\"uq'vars\"] \"ama\".\nTale verbo appartiene al sottogruppo dei verbi di 4\u1d43 classe \"transitivi iniziali\", che subiscono sia l'inversione che l'inaccusativo. \u00c8 quindi un verbo \"bivalente\", con argomenti finali SOD e OIS. Ricordando che la concordanza verbale \u00e8 realizzata sulla base delle relazioni finali, si ha che:\nLe voci ottenute tramite la combinazione dei marcatori sono descritte dalla tabella che segue. Per meglio evidenziare il funzionamento della sintassi, si riporta fra parentesi anche una traduzione con la perifrasi \"essere caro\", soggetta a una regola di accordo modellata su quella georgiana.\nTutte le forme in grassetto sono interessate dalla regola sulla concordanza alla III plurale:\nLe voci ottenute tramite la costruzione riflessiva sono descritte nella tabella che segue. Per la traduzione vale la stessa convenzione della tabella precedente.\nClassi verbali.\nLa ripartizione dei verbi georgiani nelle quattro classi, descritta nella sezione #Argomenti e sintassi dei casi, \u00e8 basata sul criterio sintattico dell'uso dei casi o, equivalentemente, su criteri semantici (soggetto attivo/inattivo, verbo che indica azione/emozione etc.).\nD'altra parte, ciascuna classe verbale ha un suo specifico modello di coniugazione. La ripartizione in classi si rispecchia quindi anche in delle precise caratteristiche morfologiche e pu\u00f2 essere fatta specificando tre parametri:\nIl risultato \u00e8 illustrato nella tabella che segue (la linea indica la posizione della radice o del tema; [Pvb] indica il preverbo).\nUn verbo che appartiene alla classe formula_1 per motivi sintattici/semantici appartiene quasi sempre alla classe formula_1 anche per la sua coniugazione (tranne poche eccezioni, si veda #Verbi ambivalenti).\nCome spiegato in precedenza, le classi verbali non racchiudono le singole radici, ma le diverse forme derivazionali ricavate dalle singole radici. Una singola classe verbale comprende varie famiglie di forme, ciascuna dotata di una specifica sfumatura di significato; tali famiglie costituiscono quindi dei \"tipi derivazionali\".\nFra i vari tipi derivazionali si annovera, per ogni classe verbale, quello dei \"verbi base\". Si tratta di verbi che possono essere considerati primitivi nella catena di derivazioni, che cio\u00e8 non sono derivati n\u00e9 da altre forme verbali, n\u00e9 da forme nominali (sostantivi, aggettivi etc.).\nQuando invece i verbi sono effettivamente derivati da altri verbi, in molti casi si verifica un passaggio di classe; un prospetto sintetico dei principali passaggi di classe \u00e8 descritto nella tabella che segue.\nLe sezioni che seguono elencano i tipi derivazionali di ciascuna classe verbale, da un punto di vista esclusivamente morfologico.\nVerbi di 1\u00aa classe.\nLa 1\u00aa classe comprende due tipi derivazionali:\nIntransitivi.\nI verbi base bivalenti con S e OI e quelli monovalenti, entrambi poco numerosi, costituiscono gli \"intransitivi di 1\u00aa classe\". Si tratta delle uniche famiglie di verbi di 1\u00aa classe che \"non\" hanno OD fra i loro argomenti iniziali.\nCausativi.\nI verbi causativi deverbali si formano da verbi di tutte e quattro le classi e comprendono un ampio spettro di significati: \"costringere a fare\", \"far fare\", \"persuadere a fare\", \"lasciar fare\", \"aiutare a fare\" etc. A tale formazione si accompagna un cambiamento nelle relazioni fra gli argomenti verbali. Il causativo introduce sempre un nuovo S, \"colui che causa\":\nIn altre parole, la regola sulla sintassi dei causativi \u00e8 propriamente \"ergativa\", nel senso che tratta in un modo S transitivo (\u2192 OI) e in un altro S intransitivo e OD (\u2192 OD). Si tratta di una delle uniche due regole di questo tipo nella grammatica georgiana, assieme a quella sul declassamento a fossile (si veda in fondo a #Due livelli di relazioni grammaticali).\nAd esempio, la frase che segue contiene un verbo transitivo:\nintroducendo il nuovo soggetto \u10db\u10d0\u10db\u10d0-\u10db\u10d8\u10e1\u10d8 [\"mama-misi\"] \"suo padre\", la frase causativa diventa\ndove l'uso dei casi e della posposizione \"-tvis\" segnalano i ruoli sintattici descritti in precedenza.\nVerbi di 2\u00aa classe.\nLa 2\u00aa classe comprende cinque tipi derivazionali:\nPassivi.\nI passivi sintetici sono tutti ricavati da verbi di 1\u00aa classe; i passivi analitici, al contrario, possono essere ricavati anche da transitivi di 3\u00aa classe e da transitivi iniziali di 4\u00aa classe.\nComplessivamente, i passivi analitici e sintetici costituiscono i quattro passivi del georgiano. Ciascuno di essi ha caratteristiche che lo distinguono lievemente dagli altri, come illustrato nella tabella seguente.\nI passivi analitici si ricavano tramite la costruzione del \"passivo\" ed esprimono quindi FS (l'agente) con GEN + \"mier\"; al contrario, i passivi sintetici si ricavano tramite l\"'inaccusativo\" e sono sempre privi di agente. L'analitico con l'ausiliare \"ikna\" si usa quasi solo all'aoristo ed \u00e8 proprio della lingua scritta.\nUn'ulteriore peculiarit\u00e0 dei passivi analitici \u00e8 che, se nella corrispondente frase con diatesi attiva era presente un OI, questo diventa in molti casi un fossile FOI espresso con GEN + \"-tvis\". Ad esempio,\ndiventa, al passivo,\nCon alcuni verbi, tuttavia, l'OI iniziale resta obbligatoriamente al DAT, cos\u00ec come era nella frase attiva (ad es. \u10db\u10d8\u10d0\u10e9\u10d5\u10d4\u10d5\u10e1 [\"mi=a-chvev-s\"] \"abituare qcn. a qcs.\" \u2192 \u10e9\u10d5\u10d4\u10da\u10e3\u10d8\u10d0 [\"chveuli-a\"] + DAT \"viene abituato a qcs.\"). Per alcuni parlanti il passivo analitico con oggetto indiretto \u00e8 ammissibile solo con questi ultimi verbi, mentre la costruzione con \"-tvis\" \u00e8 agrammaticale.\nNei passivi sintetici la sfumatura di significato pu\u00f2 dipendere dall'animatezza del soggetto. Talvolta uno stesso verbo sar\u00e0 autenticamente passivo quando il soggetto \u00e8 inanimato e sar\u00e0 invece riflessivo quando questo \u00e8 animato. Ad esempio,\ncontrasta con\nIn altri casi il passivo sintetico assume connotati potenziali, come \"pu\u00f2 essere fatto\", \"\u00e8 fattibile\" e simili. Ad esempio\nIncoativi e comitativi.\nAl contrario dei passivi, gli incoativi deverbali e i comitativi si formano a partire da verbi di 3\u00aa classe.\nNei comitativi il passaggio di classe coincide con un cambiamento nelle relazioni fra gli argomenti verbali: il termine che costituiva il circostanziale comitativo nella frase con il verbo originario di 3\u00aa classe (il \"complemento di compagnia\", indicato dalla posposizione \"-tan\") viene promosso a OI nella frase con il comitativo di 2\u00aa classe; il verbo assume quindi su di s\u00e9 la sfumatura semantica che era del circonstanziale. Ad esempio, la frase\ndiventa, con traduzione analoga,\nIl meccanismo \u00e8 molto simile a quello della \"versione\" (in questo caso, una \"versione comitativa\" con marca distintiva \"e-\"); quest'ultima per\u00f2 non prevede mai il passaggio di classe (si veda la sezione #Versione). Ulteriori peculiarit\u00e0 sintattiche dei comitativi sono descritte sotto in #Inergativi di 2\u00aa classe (comitativi).\nVerbi di 3\u00aa classe.\nLa 3\u00aa classe comprende due tipi derivazionali:\nI verbi base di questa classe indicano di solito un certo tipo di attivit\u00e0 o di movimento. Comprendono per\u00f2 anche verbi di emissione di luce o di suono e verbi atmosferici (si veda anche la sezione #Inaccusativi di 3\u00aa classe).\nVerbi di 4\u00aa classe.\nLa 4\u00aa classe comprende due tipi derivazionali:\nI verbi di questa classe indicano emozioni, stati d'animo o impressioni; in altre parole, il soggetto iniziale non agisce n\u00e9 subisce, ma \"esperisce\".\n\"Oggetto al genitivo\".\nIn un piccolissimo gruppo di verbi di 4\u1d43 classe l'OD iniziale viene espresso, a livello finale, tramite il GEN. Ad esempio, il verbo \u10d4\u10e8\u10d8\u10dc\u10d8\u10d0 [\"e-shin-i-a\"] \"ha paura\" regge il GEN della cosa temuta; si avr\u00e0 quindi\nIl termine al GEN \u00e8, di fatto, un FOD.\nVerbi derivati.\nI desiderativi sono ricavati da verbi di 3\u1d43 e 4\u1d43 classe e denotano un desiderio o un bisogno di eseguire una certa azione. Gli incoativi sono derivati da altri verbi di 4\u1d43 classe e indicano un cambiamento di stato laddove il verbo originario indicava uno stato. I giudicativi sono solitamente ricavati da aggettivi e indicano l'opinione del soggetto (iniziale) che l'oggetto (iniziale) abbia la qualit\u00e0 espressa dall'aggettivo. I verbi che denotano l'involontariet\u00e0, infine, sono tipicamente ricavati da verbi di 1\u1d43 classe, pi\u00f9 raramente da verbi di 3\u1d43 classe.\nVerbi ambivalenti.\nEsistoni poche famiglie di verbi che sono ambivalenti rispetto all'assegnazione a una specifica classe verbale. Tali verbi hanno:\nTutti i verbi ambivalenti appartengono a delle famiglie \"chiuse\", cio\u00e8 non ne vengono prodotti di nuovi. Alcuni di essi causano confusione anche ai parlanti nativi e quasi tutti subiscono una regolarizzazione nei dialetti non standard.\nNel seguito sono descritte le tre principali famiglie di verbi ambivalenti.\nTransitivi di 2\u00aa classe.\nUn piccolo gruppo di verbi con la morfologia di 2\u00aa classe prendono \"due oggetti\" al DAT nella serie I, comportandosi di fatto come transitivi di 1\u00aa classe. Esempi di verbi di questo tipo sono \u10db\u10dd\u10e3\u10e7\u10d5\u10d4\u10d1\u10d0 [\"mo=u-q'v-eb-a\"] \"dir\u00e0 qcs. a qcn.\", \u10e8\u10d4\u10f0\u10de\u10d8\u10e0\u10d3\u10d4\u10d1\u10d0 [\"she=h-p'ir-d-eb-a\"] \"prometter\u00e0 qcs. a qcn.\", \u10e8\u10d4\u10d4\u10d9\u10d8\u10d7\u10ee\u10d4\u10d1\u10d0 [\"she=e-k'itkh-eb-a\"] \"chieder\u00e0 qcs. a qcn.\" etc.\nNelle serie II e III la sintassi pu\u00f2 restare quella \"anomala\" di 2\u1d43 classe, cio\u00e8 con due oggetti al DAT, o pu\u00f2 diventare quella regolare di 1\u1d43 classe (con S all'ERG nella serie II, con inversione nella serie III). Ad esempio, accanto alla frase \nsi pu\u00f2 trovare anche\nD'altra parte, questi verbi si comportano come i transitivi di 1\u1d43 classe rispetto alla sintassi del causativo (si veda #Causativi) e a quella delle forme indefinite (il fossile del soggetto \u00e8 espresso da \"mier\", si veda #Due livelli di relazioni grammaticali) e possono spesso formare dei passivi analitici.\nInergativi di 2\u00aa classe (comitativi).\nI comitativi, gi\u00e0 descritti in precedenza (si veda #Incoativi e comitativi), hanno la morfologia di 2\u00aa classe ma la semantica di 3\u00aa classe - cio\u00e8 quella dei verbi da cui si formano, che sono inergativi. La sintassi oscilla tra le due.\nNella serie II la grammatica normativa impone che il soggetto vada al NOM, ma \u00e8 possibile anche che venga espresso all'ERG. Cos\u00ec ad esempio, accanto a\n\u00e8 possibile trovare anche\nAlcuni parlanti usano l'ERG solo quando la frase contiene anche un OD e il NOM quando non lo contiene.\nNella serie III la sintassi di 2\u1d43 classe non \u00e8 ammessa, cio\u00e8 non sono accettate forme \"senza\" inversione. Si ricorre quindi alle voci invertite del verbo originario di 3\u1d43 classe, con il comitativo indicato da una posposizione. Ad esempio si avr\u00e0\nInaccusativi di 3\u00aa classe.\nUn gruppo di verbi che denotano emissione di luce o di suono o movimenti di oggetti inanimati hanno la morfologia di 3\u00aa classe, ma semanticamente sono inaccusativi. Esempi di verbi di questo tipo sono \u10d3\u10e3\u10e6\u10e1 [\"dugh-s\"] \"(un liquido) bolle\", \u10d9\u10d0\u10e8\u10d9\u10d0\u10e8\u10d4\u10d1\u10e1 [\"k'ashk'ash-eb-s\"] \"brilla\", \u10ec\u10d5\u10d4\u10d7\u10d0\u10d5\u10e1 [\"ts'vet-av-s\"] \"gocciola\" etc.\nNella serie II avviene l'opposto che nei comitativi: la grammatica normativa impone che il soggetto vada all'ERG, ma \u00e8 possibile anche che venga espresso al NOM. Cos\u00ec ad esempio, accanto a\nsi trova anche \nVersione.\nTra le costruzioni che cambiano le relazioni fra i costituenti di una frase figura anche la cosiddetta \"versione\". Si tratta di un meccanismo per cui un circostanziale viene promosso a OI e la sfumatura semantica del circostanziale viene incorporata nel verbo (l'interpretazione tradizionale di questo fenomeno, tuttavia, \u00e8 lievemente diversa; si veda #Analisi tradizionale).\nAd esempio, nella frase che segue\nl'elemento in grassetto costituisce un circostanziale benefattivo (un \"complemento di vantaggio\"), come segnalato dalla presenza della posposizione \"-tvis\" \"per\". Lo stesso elemento viene promosso all'OI \"a te\" nella frase che segue,\nIl pronome personale \u10e8\u10d4\u10dc [\"shen\"] \"te\" viene eliminato poich\u00e9 non enfatico, ma ne rimane traccia sul verbo tramite il morfema \"g-\". In questo esempio \u00e8 stata applicata la cosiddetta versione \"benefattiva\": il verbo ha incorporato la sfumatura del \"fare a vantaggio di qualcuno\".\nEsistono almeno tre tipi di versione: \"benefattiva\", \"possessiva\" e \"superessiva\". A livello morfologico, la versione \u00e8 segnalata sul verbo dall'aggiunta di una particolare vocale tematica, o meglio di una determinata serie di marcatori dell'oggetto. Nel seguito di questa sezione, l\"'oggetto indiretto prodotto dalla versione\" \u00e8 abbreviato come OIV.\nMorfologia della versione.\nUso delle serie.\nCome evidenziato dall'esempio precedente, la versione \"benefattiva\" promuove a OI un sostantivo seguito dalla posposizione \"-tvis\" \"per\" che abbia significato benefattivo. La concordanza verbale con OIV \u00e8 realizzata attraverso la serie u-.\nSempre la serie u- \u00e8 utilizzata nella versione \"possessiva\", che promuove a OI il \"possessore\", espresso al GEN. Ad esempio la frase\ndiventa, con traduzione analoga,\nInfine, la versione \"superessiva\" promuove a OI la superficie su cui avviene l'azione, espressa dalla posposizione \"-ze\" \"su\"; la concordanza verbale con OIV \u00e8 realizzata tramite la serie a-. Ad esempio la frase\ndiventa, con traduzione analoga,\nEliminazione di OIV riflessivo.\nLa versione benefattiva si pu\u00f2 applicare anche a circostanziali riflessivi, cio\u00e8 a termini che si riferiscono al soggetto della frase. Ad esempio, nella proposizione\nl'elemento evidenziato in grassetto \u00e8 un benefattivo riflessivo.\nQuando la versione si applica a un termine riflessivo, quest'ultimo, invece di essere promosso a OI, viene eliminato dalla frase. La versione \u00e8 segnalata sul verbo dalla presenza della sola vocale tematica \"i-\", mentre sono assenti i marcatori dell'oggetto indiretto, poich\u00e9 l'OI stesso \u00e8 assente a livello finale. La frase precedente diventa quindi\n(quest'ultima frase si potrebbe anche tradurre come \"Gela si cuce dei nuovi pantaloni\").\nLa stessa regola sull'eliminazione dell'OIV riflessivo si applica nella versione possessiva.\nVersione possessiva applicata al pronome riflessivo.\nCome spiegato in precedenza, il pronome possessivo \u00e8 costituito da una perifrasi: aggettivo possessivo seguito da \u10d7\u10d0\u10d5\u10d8 [\"tavi\"] \"testa\". Un uso particolare della versione possessiva avviene quando il pronome possessivo esprime l'OD; in tal caso la versione si pu\u00f2 applicare all'aggettivo possessivo che compone il pronome, promuovendolo a un OIV riflessivo e quindi eliminandolo. Il risultato \u00e8 che il verbo prende la vocale preradicale \"i-\" e, al posto del pronome riflessivo, resta solo la componente \u10d7\u10d0\u10d5\u10d8 [\"tavi\"].\nAd esempio, nella frase\nla versione possessiva si pu\u00f2 applicare sulla componente \u10d7\u10d0\u10d5\u10d8\u10e1 [\"tavis\"] del pronome possessivo. Il risultato \u00e8\ncon la stessa traduzione.\nAnalisi tradizionale.\nL'analisi tradizionale \u00e8 diversa da quella presentata in questa sezione. Essa considera la versione primariamente una categoria morfologica del verbo, piuttosto che un meccanismo sintattico, e ne individua quattro tipi:\nLa differenza principale \u00e8 che l'analisi tradizionale non distingue la sfumatura benefattiva da quella possessiva e non riconosce una regola di eliminazione dell'OIV riflessivo. Essa definisce quindi da un lato una versione \"soggettiva\", in cui il verbo prende la vocale preradicale \"i-\" in tutte le persone, e dall'altro una versione \"oggettiva\", in cui il verbo prende \"i-\" alla I/II persona e \"u-\" alla III (serie u-). Nell'analisi di Harris, la vocale \"u-\" viene interpretata come il risultato dell'incontro fra i marcatori dell'OI e la vocale \"i-\", vocale che di per s\u00e9 \u00e8 caratteristica delle versioni benefattiva e possessiva (con una regola del tipo \"h/s/\u00d8 + i = u\"); nella versione \"soggettiva\", l'eliminazione di OIV implica l'assenza di OI finale, quindi l'assenza di un marcatore dell'OI di III persona e quindi la mancata trasformazione della vocale \"i-\" in \"u-\"."}
{"id": "2588474", "revid": "123008259", "url": "https://it.wikipedia.org/wiki?curid=2588474", "title": "Campionato sudamericano di pallavolo femminile 2009", "text": "Il XXVIII campionato sudamericano di pallavolo femminile si \u00e8 svolto dal 30 settembre al 4 ottobre 2009 a Porto Alegre, in Brasile. Al torneo hanno partecipato 8 squadre nazionali sudamericane e la vittoria finale \u00e8 andata per la sedicesima volta, l'ottava consecutiva, al Brasile.\nPodio.\nCampione.\nBrasile(Sedicesimo titolo)\nSecondo posto.\nArgentina\nTerzo posto.\nPer\u00f9"}
{"id": "2588475", "revid": "767487", "url": "https://it.wikipedia.org/wiki?curid=2588475", "title": "Pierre de L'Estoile", "text": "Biografia.\nDi origine borghese, Pierre de l'Estoile venne istruito da Mathieu B\u00e9roalde. Divenne uno studente di legge a Bourges (1565). Divenne poi un notaio e segretario del re.\nTrascorse un periodo in carcere nel 1589, perch\u00e9 sospettato di essere uno dei sostenitori dei Malcontenti. Vendette il suo ufficio nel 1601.\nOpere.\nI \"Journaux Registres\" (1574-1611) sono il registro dei conti personali durante il regno di Enrico III di Francia e di Enrico IV di Francia. Contengono per\u00f2 anche altre cose fra cui sonetti e opuscoli.\nI diari non erano destinati alla pubblicazione. Ne vennero estratti successivamente il \"Journal de Henry III\", pubblicato per la prima volta nel 1621 e il \"Journal de Henry IV\", pubblicato nel 1741."}
{"id": "2588491", "revid": "144796", "url": "https://it.wikipedia.org/wiki?curid=2588491", "title": "Olrico da Corte", "text": "Biografia.\nDi famiglia milanese di ceto incerto, Olrico si distinse nella curia arcivescovile di Milano come arciprete del capitolo della cattedrale, carica che ricopr\u00ec almeno dal 1110, prima volta in cui il suo nome viene citato nei documenti.\nNell'aprile di quell'anno, infatti, l'arciprete diede ordine di ricostruire la canonica per gli ordinari del Duomo, sul luogo ove sorgeva la precedente. Nei documenti \u00e8 detta \"curte cardinalorum majoris Ecclesiae, juxta tribunam S. Stephani qui dicitur ad Fontes\".\nFu lui, nel 1111 a richiamare a Milano Giordano da Clivio, futuro arcivescovo della sede episcopale milanese, che stava compiendo i propri studi in Francia.\nIl 17 novembre 1120, Olrico viene nominato egli stesso arcivescovo di Milano e lo scrittore Landolfo Iuniore afferma che la sua intronizzazione ebbe luogo per mano del primicerio Nazario.\nNel 1125 l'arcivescovo Olrico \u00e8 il primo a stabilire il 2 novembre come giornata per la commemorazione dei defunti, non riuscendo per\u00f2 completamente a completare le pratiche di questo decreto, essendo morto il 28 maggio 1126 a Milano. Fu sepolto nella Basilica di Santa Maria Maggiore."}
{"id": "2588492", "revid": "767487", "url": "https://it.wikipedia.org/wiki?curid=2588492", "title": "Dance Tonight! Revolution Tomorrow!", "text": "Dance Tonight! Revolution Tomorrow! \u00e8 il secondo album in studio del gruppo musicale screamo Orchid, pubblicato nel 2000."}
{"id": "2588494", "revid": "393036", "url": "https://it.wikipedia.org/wiki?curid=2588494", "title": "Dance Tonight! Revolution Tomorrow", "text": ""}
{"id": "2588504", "revid": "1393243", "url": "https://it.wikipedia.org/wiki?curid=2588504", "title": "Tifone Ketsana", "text": "Il tifone Ketsana (designazione internazionale: 0916; designazione del JTWC: 17W; nominativo PAGASA: Ondoy) \u00e8 una turbolenza tropicale formatasi il 23 settembre 2009 nel mare delle Filippine, a circa 860\u00a0km a nord-ovest di Palau.\nAl momento della sua comparsa, il sistema venne registrato come semplice depressione tropicale, poi ulteriormente declassificata dall'Agenzia meteorologica giapponese (AMG). Il giorno dopo l'area di bassa pressione si intensific\u00f2, e sia l'Amministrazione dei servizi atmosferici, geofisici ed astronomici delle filippine (PAGASA), sia il Joint Thypoon Center Warning (JTWC) hanno dovuto allertare della possibilit\u00e0 di formazione di un ciclone tropicale nato da una depressione.\nIl sistema \u00e8 stato quindi riclassificato come \"depressione tropicale\" dal JTWC il 25 settembre al livello \"17W\". L'intensit\u00e0 di si \u00e8 temperata durante lo stesso giorno quando il sistema si \u00e8 spostato in un'area con venti pi\u00f9 moderati. Prima del passaggio sull'isola di Luzon, nelle Filippine, Ondoy \u00e8 diventata una tempesta tropicale ed \u00e8 stata nominata \"Ketsana\". Nei giorni seguenti si \u00e8 spostata nel Mar Cinese meridionale dove il sistema si \u00e8 espanso fortemente e dove ha acquisito la posizione di \"grave tempesta tropicale\" dall'AMG. Il 28 settembre il sistema \u00e8 stato portato al livello di \"Tifone di categoria 2\" calcolato sulla base della scala Saffir-Simpson.\nPreparativi.\nFilippine.\nIl 24 settembre il PAGASA ha attivato il segnale di allerta pubblico contro i temporali nelle province dell'Aurora, nord Quezon, Camarines Norte, Camarines Sur e Catanduanes. Il segnale \u00e8 stato di livello 1, venti che soffiano tra i 30 e i 60\u00a0km/h e allarme per le 36 ore consecutive.\nCina.\nNella tarda giornata del 27 settembre gli osservatori di Hong Kong e il Bureau meteorologico e geofisico di Macao hanno posto Hong Kong e Macao sotto il livello 1 del Segnale pubblico di temporali. Il segnale \u00e8 stato poi alzato a livello 3 d'allerta.\nImpatto.\nKetsana ha avuto il primo impatto sulla terraferma nella provincia di Aurora intorno alle ore 10:00 (UTC) del 26 settembre 2009. Circa 30 province, compresa l'area metropolitana di Manila hanno lanciato il segnale d'allarme dal 24 al 27 settembre. La citt\u00e0 di Pasig \u00e8 stata la pi\u00f9 colpita. Le piogge hanno portato all'innalzamento dell'acqua con un'entit\u00e0 che varia dai 120 ai 243 centimetri d'altezza. L'area metropolitana di Manila e la provincia di Rizal sono state duramente colpite nei giorni del 28 e del 29 settembre.Il Consiglio nazionale di coordinamento dei disastri (NDCC) ha dichiarato lo stato di calamit\u00e0 naturale in 25 province e nella regione della capitale filippina. Le linee elettriche e le comunicazioni sull'isola di Luzon si sono disattivate durante i giorni del passaggio della tempesta.\nIl PAGASA ha riportato che Ketsana \u00e8 la peggiore tempesta che le Filippine abbiano mai visto in vent'anni. A Manila sono caduti 34,1 centimetri di pioggia tra le ore 8:00 e le 14:00 del 26 settembre, stabilendo un nuovo record di precipitazioni dal 1967 quando ne caddero 33,4\u00a0cm.\nAl 28 settembre Ketsana ha causato circa 240 morti, 39 dispersi e quasi 450.000 sfollati ufficiali.\nAzioni di Solidariet\u00e0.\nLa notizia del tifone ha prodotto diverse azioni di solidariet\u00e0.\nIn particolare la Commissione dell'Unione europea ha stanziato 2 milioni di euro di aiuti per il Vietnam, la Cambogia e il Laos."}
{"id": "2588505", "revid": "1337338", "url": "https://it.wikipedia.org/wiki?curid=2588505", "title": "Turner Broadcasting System Italia", "text": ""}
{"id": "2588517", "revid": "599013", "url": "https://it.wikipedia.org/wiki?curid=2588517", "title": "Palazzo Contarini Dal Zaffo", "text": "Palazzo Contarini dal Zaffo pu\u00f2 riferirsi ai seguenti palazzi di Venezia:"}
{"id": "2588518", "revid": "371529", "url": "https://it.wikipedia.org/wiki?curid=2588518", "title": "Bring the Noise", "text": "Bring the Noise \u00e8 un brano musicale del gruppo rap Public Enemy, incluso nella colonna sonora del film \"Al di l\u00e0 di tutti i limiti\" del 1987 e pubblicato come singolo nel 1988 dalla Def Jam.\nSuccessivamente il brano \u00e8 stato inserito nell'album \"It Takes a Nation of Millions to Hold Us Back\" come seconda traccia.\nIl brano \u00e8 stato incluso dalla rivista \"Rolling Stone\" alla posizione numero 162 nella classifica delle 500 migliori canzoni di tutti i tempi e alla posizione 51 nella lista delle 100 migliori canzoni Hip-Hop.\nIn seguito sono state eseguite due nuove versioni del brano. La prima nel 1991 insieme al gruppo thrash metal Anthrax con il titolo Bring tha Noize, mentre la seconda \u00e8 stata realizzata nel 2009, sotto forma di remix, insieme al chitarrista Zakk Wylde, reintitolata \"Bring the Noise 20XX\"; quest'ultima \u00e8 comparsa anche nei videogiochi \"Guitar Hero 5\" e \"DJ Hero\".\nDescrizione.\nIl brano inizia con un campionamento della voce di Malcolm X che dice ripetutamente: \"\u00abToo black, too strong\u00bb\" (\"Troppo nero, troppo forte\"). Il campione proviene da un comizio tenutosi alla Northern Negro Grass Roots Leadership Conference il 10 novembre 1963, nella King Solomon Baptist Church di Detroit, Michigan.\nIl testo della canzone, rappato in prevalenza da Chuck D con interpolazioni da parte di Flavor Flav, include l'autocelebrazione della forza dei Public Enemy, l'approvazione dei dettami del leader della Nation of Islam Louis Farrakhan, e ribatte a critici imprecisati argomentando a favore del rap come genere musicale legittimo alla pari del rock. Nel testo del brano sono presenti anche riferimenti a colleghi artisti hip hop quali Run\u2013D.M.C., Eric B., LL Cool J e, curiosamente, a Y\u014dko Ono, Sonny Bono e alla thrash metal band Anthrax, presumibilmente perch\u00e9 Chuck D era lusingato dal fatto che il chitarrista della band Scott Ian indossasse magliette dei Public Enemy durante i concerti degli Anthrax. In seguito i Public Enemy collaborarono proprio con gli Anthrax per incidere una cover rap metal di \"Bring the Noise\", inserita nell'album \"Apocalypse 91... The Enemy Strikes Black\" e nella compilation degli Anthrax \"Attack of the Killer B's\".\nLa produzione della traccia ad opera dei The Bomb Squad, che esemplifica il loro caratteristico stile, include una dissonante miscela di campionamenti funk, drum machine, scratching del DJ Terminator X, sirene ed altri rumori industriali.\nIl critico musicale Robert Christgau ha descritto la canzone \"rap postminimale che passa attraverso Blood Ulmer e \"On the Corner\", tanto avvincente quanto abrasivo, e con un dialogo militante a favore dei neri quasi spaventoso quanto \"Stones in My Passway\" o \"Holidays in the Sun\"\"."}
{"id": "2588524", "revid": "1305772", "url": "https://it.wikipedia.org/wiki?curid=2588524", "title": "Provincia di Ratanakiri", "text": "Ratanakiri (in lingua khmer:\u179a\u178f\u1793\u1782\u17b7\u179a\u17b8) \u00e8 una provincia nel nordest della Cambogia. Confina con il Laos a nord, con il Vietnam ad est, con la Provincia di Mondulkiri a sud e con la Provincia di Stung Treng a ovest. Si estende dalle montagne della Catena Annamita a nord, attraverso un altopiano collinoso tra i fiumi Tonl\u00e9 San e Tonl\u00e9 Srepok, alle foreste tropicali decidue del sud.\nRatanakiri \u00e8 stata a lungo occupata dalle trib\u00f9 montanare dei khmer loeu, che nel resto della Cambogia costituiscono una minoranza. Nei secoli passati, gli indigeni vennero ridotti in schiavit\u00f9 dagli imperi confinanti. Tale commercio ebbe termine durante l'era della colonizzazione francese, ma una rigida campagna di \"khmerizzazione\" seguita al raggiungimento dell'indipendenza mise di nuovo in pericolo i costumi e lo stile di vita dei khmer loeu. I khmer rossi costituirono dei capisaldi nella provincia negli anni Sessanta e i bombardamenti americani durante la Guerra del Vietnam devastarono la regione. Al giorno d'oggi, il rapido sviluppo sta alterando lo stile di vita tradizionale.\nRatanakiri \u00e8 scarsamente popolata e i suoi circa 150.000 abitanti costituiscono poco pi\u00f9 dell'1% della popolazione totale del paese. I residenti della provincia vivono in genere in villaggi di 100-300 individui, mentre il capoluogo di Banlung (di gran lunga l'insediamento pi\u00f9 popoloso) aveva una popolazione di 17.000 abitanti nel 2005. Ratanakiri \u00e8 tra le province meno sviluppate della Cambogia. Le infrastrutture sono minime e il governo locale debole. La grande maggioranza della popolazione \u00e8 occupata in attivit\u00e0 agricole che garantiscono la mera sussistenza, secondo la tecnica detta \"shifting cultivation\". Gli indici di salute sono estremamente bassi: quasi un bambino su quattro muore prima di raggiungere i 5 anni di et\u00e0. Anche i livelli di educazione sono bassi e l'analfabetismo affligge i tre quarti della popolazione.\nStoria.\nL'attuale Ratanakiri fu abitata sin dall'et\u00e0 del bronzo o forse della pietra. I commerci tra le trib\u00f9 montanare della zona e le citt\u00e0 del golfo della Thailandia risalgono almeno al IV secolo a.C. La regione fu invasa nel corso dei secoli dagli annamiti, dai ch\u0103m, dai khmer e dai thai, ma nessuna potenza storica del sud-est asiatico riusc\u00ec a mantenere stabilmente il controllo dell'area. Gi\u00e0 da prima del XIII e fino al XIX secolo i villaggi venivano razziati da mercanti di schiavi khmer, lao e thai. La regione fu conquistata da signori della guerra lao nel XVIII secolo e dai thai nel XIX. Fu poi incorporata nell'Indocina francese nel 1893 e il dominio coloniale si sostitu\u00ec al commercio degli schiavi I francesi crearono enormi piantagioni di alberi della gomma, specialmente attorno a Labansiek (l'odierna Banlung) e i lavoratori indigeni vi furono largamente impiegati. Durante la dominazione francese, il territorio compreso nell'odierna Ratanakiri fu trasferito dal Siam al Laos e quindi alla Cambogia. Sebbene vi fossero delle resistenze da parte delle trib\u00f9 delle montagne, nel 1953, alla fine dell'era coloniale, erano ormai cessate da tempo.\nLa provincia di Ratanakiri fu creata nel 1959 dalla parte orientale della provincia di Stung Treng. Il nome \"Ratanakiri\" (\u179a\u178f\u1793\u1782\u17b7\u179a\u17b8) \u00e8 l'unione di due parole khmer: \u179a\u178f\u1793\u17c8 (\"ratana\", gemma) e \u1782\u17b7\u179a\u17b8 (\"kiri\", montagna), che indicano due caratteristiche per cui la provincia \u00e8 nota. Durante gli anni Cinquanta e Sessanta, Norodom Sihanouk inizi\u00f2 una campagna di sviluppo e \"khmerizzazione\" nel nordest della Cambogia, con lo scopo di portare i villaggi sotto il controllo governativo, limitare le possibilit\u00e0 di rivolte e modernizzare le comunit\u00e0 indigene. Alcune famiglie di khmer loeu vennero trasferite forzatamente in pianura per essere educate alla cultura e al linguaggio khmer, mentre nella provincia vennero fatti trasferire khmer da altre zone della Cambogia e si costruirono strade e piantagioni di alberi della gomma. Avendo sperimentato nelle piantagioni dure condizioni di lavoro, a volte sotto costrizione, molti khmer loeu lasciarono le loro abitazioni originali e si trasferirono pi\u00f9 lontano dalle cittadine della provincia. Nel 1968 le tensioni sfociarono in una rivolta dei Brao, durante la quale vennero uccisi parecchi khmer. Il governo rispose con estrema durezza, bruciando villaggi e uccidendo migliaia dei loro abitanti.\nNegli anni Sessanta i khmer rossi, la cui potenza era in ascesa, stipularono un'alleanza con le minoranze etniche presenti nella provincia, sfruttando il risentimento dei Khmer Lou verso il governo centrale. I centri di comando del Partito Comunista di Kampuchea (CPK) vennero spostati in Ratanakiri nel 1966 e migliaia di khmer loeu si unirono alle unit\u00e0 armate del CPK. Durante questo periodo, anche l'attivit\u00e0 dei vietnamiti nell'area fu intensa. I comunisti vietnamiti avevano iniziato ad operare nella regione di Ratanakiri gi\u00e0 dagli anni Quaranta. In una conferenza stampa del giugno 1969, Sihanouk disse che Ratanakiri era \u00abin pratica territorio nord-vietnamita\u00bb. Tra il marzo del 1969 e il maggio 1970 le forze armate statunitensi intrapresero una massiccia campagna di bombardamenti segreti nella regione, nel tentativo di distruggere i \"santuari\" dei comunisti vietnamiti. Gli abitanti dei villaggi furono costretti a lasciare i centri abitati per sfuggire ai bombardamenti, cos\u00ec si diedero alla macchia e si unirono ai Khmer rossi nella ricerca di cibo. Nel giugno 1970, il governo ritir\u00f2 le sue truppe da Ratanakiri, lasciando l'area al controllo dei khmer rossi. Il regime comunista inizialmente non fu aspro come altrove, ma lo divenne col passare degli anni. Ai khmer loeu venne proibito di utilizzare gli idiomi nativi o praticare la religione e i costumi tradizionali, considerati incompatibili con il comunismo. La vita comunitaria divenne obbligatoria e le poche scuole della provincia vennero chiuse. Con il trascorrere degli anni, le purghe degli appartenenti alle minoranze divennero pi\u00f9 frequenti e migliaia di indigeni si rifugiarono in Vietnam e Laos. Studi preliminari indicano che nelle fosse comuni potrebbero essere finiti un numero di uccisi pari a circa il 5% dei residenti totali di Ratanakiri, una percentuale significativamente minore che nel resto della Cambogia.\nDopo l'invasione vietnamita della Cambogia e la sconfitta dei khmer rossi nel 1979, la politica del governo nei confronti di Ratanakiri consistette in un benevolo abbandono a se stessa. Ai khmer loeu fu permesso di ritornare alle loro abitazioni tradizionali, ma il governo intraprese la costruzione di infrastrutture minimali nella provincia. Durante il dominio vietnamita il contatto effettivo tra il governo provinciale e la maggioranza delle comunit\u00e0 locali fu scarso. Comunque i khmer rossi infestarono le foreste della provincia per molti anni dopo la caduta del loro regime. I ribelli consegnarono le armi negli anni Novanta, ma ci furono degli attacchi sporadici sulle strade della provincia fino al 2002.\nLa storia recente di Ratanakiri \u00e8 stata caratterizzata da un certo sviluppo economico e dalle sfide che esso pone allo stile di vita tradizionale degli indigeni. Il governo nazionale ha costruito strade, incoraggiato il turismo e l'agricoltura stanziale e facilitato l'immigrazione di khmer dalle pianure. I miglioramenti nei collegamenti stradali e la stabilit\u00e0 politica hanno fatto aumentare i prezzi dei terreni e l'alienazione di terreni usualmente gestiti in forma comunitaria dalle trib\u00f9 \u00e8 diventato un problema rilevante. Malgrado una legge del 2001 consenta alle comunit\u00e0 indigene di detenere la propriet\u00e0 a titolo collettivo dei terreni da esse occupati da tempo, alcuni villaggi sono rimasti praticamente senza terra. Il governo ha garantito concessioni su terreni tradizionalmente posseduti dalle comunit\u00e0 indigene e spesso la \"vendita\" dei terreni \u00e8 caratterizzata da comportamenti criminali, quali la corruzione di pubblici ufficiali, la coercizione, le minacce o il semplice fornire informazioni scorrette. A seguito dell'intervento di diverse organizzazioni non-governative (ONG, o NGO in inglese), l'alienazione dei terreni \u00e8 diminuita. Nel corso del decennio 2000, nelle foreste di Ratanakiri hanno trovato rifugio dal confinante Vietnam migliaia di montagnard (o degar) e il governo cambogiano \u00e8 stato criticato pesantemente dall'[[Alto Commissariato delle Nazioni Unite per i Rifugiati]] per la politica di rimpatrio forzato in Vietnam che ha interessato molti di loro.\nGeografia e clima.\n[[File:Ratanakiri physical map.svg|thumb|upright|Mappa fisica di Ratanakiri, le strade sono in rosso]]\nLa geografia della provincia di Ratanakiri \u00e8 molto varia e comprende colline arrotondate, montagne, altopiani, bassopiani alluvionali e [[Vulcano#Laghi vulcanici|laghi vulcanici]] I due fiumi maggiori, [[Tonl\u00e9 San]] e [[Tonl\u00e9 Srepok]], la attraversano scorrendo da est a ovest. La provincia \u00e8 conosciuta per le foreste lussureggianti, che nel 1997 ricoprivano il 70\u201380% del territorio, sia come [[foresta vergine]] che come foresta secondaria, ricresciuta dopo una fase di disboscamento per lo sfruttamento agricolo e del legname. Nell'estremit\u00e0 settentrionale della provincia vi sono le montagne della [[Catena Annamita]]. L'area \u00e8 caratterizzata da dense [[Foresta pluviale tropicale|foreste pluviali tropicali]] sempreverdi, suolo relativamente povero e abbondante fauna selvatica. La zona collinare tra il Tonl\u00e9 San e il Tonl\u00e9 Srepok, dove risiede la grande maggioranza della popolazione della provincia, \u00e8 un altopiano basaltico i cui terreni rossi sono molto fertili. La foresta secondaria \u00e8 predominante in questa zona. A sud del fiume Srepok vi \u00e8 un'area pianeggiante ricoperta di [[giungla]]. Le aree lungo il confine orientale con il [[Vietnam]] e occidentale con la [[provincia di Stung Treng]] sono ricoperte di foreste tropicali miste, sempreverdi e decidue.\n[[Cambogia#Clima|Come altre aree della Cambogia]], Ratanakiri ha un [[clima monsonico]], con una stagione piovosa che va da giugno a ottobre, una stagione fredda da novembre a gennaio e una calda da marzo a maggio. Ratanakiri \u00e8 tendenzialmente la provincia cambogiana con la temperatura media pi\u00f9 bassa. La media della temperatura massima giornaliera \u00e8 34.0\u00a0\u00b0C, la minima 22.1\u00a0\u00b0C. Le precipitazioni si aggirano intorno ai 2200\u00a0mm all'anno. Le inondazioni sono frequenti durante la stagione delle piogge e la situazione \u00e8 peggiorata dopo la costruzione della diga delle Yali Falls in Vietnam.\n[[File:Yak Loum.jpg|thumb|left|Vista aerea di [[Yak Loum]], un lago vulcanico nei pressi di [[Banlung]].]]\nIn Ratanakiri si trovano alcune delle foreste pluviali tropicali, sia di bassopiano che di montagna, con la maggior biodiversit\u00e0 di tutto il [[Sud-est asiatico]]. Un'indagine del 1996 su due siti della provincia di Ratanakiri e uno della confinante [[Mondulkiri]] ha rilevato la presenza di 44 specie di mammiferi, 76 di uccelli e 9 di rettili. Sono presenti l'[[elefante asiatico]], il [[Bos gaurus|gaur]] e varie specie di scimmie. Ratanakiri \u00e8 un importante sito di conservazione di specie di uccelli a rischio di estinzione, incluso l'[[Threskiornithinae|ibis gigante]] e il [[Leptoptilos dubius|marab\u00f9 maggiore asiatico]]. Le sue foreste contengono un'ampia variet\u00e0 di piante: in un inventario compiuto su solo mezzo ettaro di foresta vennero identificate 189 specie di alberi e 320 specie di arbusti, cespugli ed erbe.\nQuasi met\u00e0 della superficie di Ratanakiri appartiene ad aree protette, tra le quali il Lomphat Wildlife Sanctuary e il [[Parco Nazionale di Virachey]]. Sebbene la provincia sia conosciuta per l'ambiente (relativamente) incontaminato, lo sviluppo economico degli ultimi anni ha iniziato a generare problemi. I modelli di utilizzo agricolo del terreno stanno cambiando parallelamente alla crescita della popolazione e il disboscamento si \u00e8 intensificato. L'[[erosione]] del terreno \u00e8 in aumento e i [[microclima|microclimi]] si stanno alterando. La perdita di habitat e l'aumento a livelli insostenibili della caccia hanno contribuito alla diminuzione della [[biodiversit\u00e0]].\n[[File:Ratanakiri districts.jpg|220px|right]]\nLa provincia \u00e8 suddivisa in 9 [[distretti della Cambogia|distretti]], come segue:\nAltri progetti.\n[[Categoria:Province della Cambogia|Ratanakiri]]"}
{"id": "2588526", "revid": "407169", "url": "https://it.wikipedia.org/wiki?curid=2588526", "title": "Ratanakiri", "text": ""}
{"id": "2588537", "revid": "61051", "url": "https://it.wikipedia.org/wiki?curid=2588537", "title": "Hawker-Siddeley Trident", "text": ""}
{"id": "2588539", "revid": "118125653", "url": "https://it.wikipedia.org/wiki?curid=2588539", "title": "Edward Garnett", "text": "Svolse una significativa e personalmente generosa attivit\u00e0 di curatore di opere letterarie. Infatti, si deve a lui la pubblicazione del romando di D. H. Lawrence \"Figli e amanti\". Il padre di Edward, Richard Garnett (1835-1906) era uno scrittore e bibliotecario presso il British Museum. La moglie di Edward, Constance Garnett (1862-1946), era nota per le sue traduzioni di opere della Letteratura Russa; il loro figlio, David Garnett (1892-1981), \u00e8 stato anche uno scrittore.\nGarnett frequent\u00f2 per pochi anni la \"City of London School\", lasciandola all'et\u00e0 di 16 anni, tuttavia complet\u00f2 la sua preparazione da autodidatta leggendo di tutto. Egli si guadagn\u00f2 una grande stima per l'insieme di buon senso e sensibilit\u00e0 dimostrati verso l'ambiente letterario contemporaneo. La sua personale influenza e i suoi incoraggiamenti rivolti a scrittori di fama superarono di gran lunga quella derivante dai suoi scritti. I suoi contatti e corrispondenze letterarie furono ad ampio raggio, da P\u00ebtr Alekseevi\u010d Kropotkin a Edward Thomas.\nGarnett lavor\u00f2 per le case editrici londinesi T. Fisher Unwin Ltd., Gerald Duckworth &amp; Co. e Jonathan Cape. Riusc\u00ec a far lavorare insieme nel 1898 Ford Madox Ford e Joseph Conrad, quest'ultimo autore di opere pubblicate dalla T. Fisher Unwin Ltd. e per il quale Garnett fu al contempo mentore e amico; essi collaborarono nei primi anni del XX secolo. Garnett fu legato da amicizia con D. H. Lawrence tanto che per un certo tempo lo consigli\u00f2 di scrivere romanzi di impostazione realistica. Garnett svolse un ruolo importante nel far pubblicare le opere di Lawrence. Tuttavia, una volta Garnett sbagli\u00f2 nelle sue valutazioni, infatti non fece pubblicare nel 1915 dall'editore Duckworth il libro di James Joyce, \"Ritratto dell'artista da giovane\". Fu anche un gran sostenitore di John Galsworthy, tant'\u00e8 che gli fu dedicato dall'autore il romanzo \"The Man of Property\" facente parte di \"La saga dei Forsyte\". Garnett promosse anche la pubblicazione delle opere di autori americani come Stephen Crane e Robert Frost, come pure dell'australiano Henry Lawson e dello scrittore irlandese Liam O'Flaherty.\nL'opera teatrale \"The Breaking Point\" non ebbe il permesso per la rappresentazione a Londra a causa del rigido sistema di censura dell'epoca (compito demandato al Lord Ciambellano). Comunque, ne venne permessa la pubblicazione e Garnett nel 1907 pubblic\u00f2 l'opera che trattava di una ragazza madre. Nel libro venne allegata una lettera aperta al censore scritta dal critico William Archer. Questa in pratica fu una delle battaglie all'epoca combattute, con in testa Bernard Shaw, dal movimento per la libert\u00e0 di rappresentazione."}
{"id": "2588541", "revid": "92723", "url": "https://it.wikipedia.org/wiki?curid=2588541", "title": "Patricia Routledge", "text": "La sua fama \u00e8 dovuta in particolar modo ai ruoli interpretati in televisione, tra i quali spiccano quelli di Hyacinth Bucket (che lei pronuncia \"Bouquet\") in \"Keeping up Appearances\" e Hetty Wainthropp in \"Hetty Wainthropp Investigates\", ma ebbe anche una ricca carriera teatrale e cinematografica. Nel 1968 vinse un Tony Award per la sua interpretazione nel musical \"Darling of the Day\".\nBiografia.\nFiglia di Catherine e Isaac Routledge, frequent\u00f2 la Mersey Park Primary School, Birkenhead High School, e successivamente l'Universit\u00e0 di Liverpool, dove si laure\u00f2 con lode in Lingua e Letteratura inglese. Alla Dramatic Society dell'Universit\u00e0 ebbe modo di lavorare da vicino con Edmund Colledge, con il quale diresse e recit\u00f2 in molte produzioni della stessa Societ\u00e0. Fu lo stesso Colledge a convincerla a proseguire la sua carriera come attrice. Laureatasi all'Universit\u00e0 di Liverpool, si perfezion\u00f2 alla Bristol Old Vic Theatre School iniziando la sua carriera ufficiale alla Liverpool Playhouse.\nTeatro.\nLa Routledge ebbe una prolifica carriera teatrale sia nel Regno Unito sia negli Stati Uniti. A lungo membro della Royal Shakespeare Company (RSC), recit\u00f2 nella famosa produzione del Riccardo III, con protagonista Anthony Sher, e al West End in \"Little Mary Sunshine\", \"Cowardy Custard\", \"Virtue in Danger\", \"Noises Off\", \"The Importance of Being Earnest\" e \"The Solid Gold Cadillac\" e altre produzioni minori. Avendo studiato canto classico, lavor\u00f2 occasionalmente nell'operetta, inclusa la famosa messa in scena dell'opera \"La Grande-Duchesse de G\u00e9rolstein\" di Jacques Offenbach al Camden Festival del 1978.\nNel 1968, fece il suo debutto a Broadway nel musical \"Darling of the Day\", ruolo per il quale vinse un Tony Award come migliore attrice, condividendo tale onore con Leslie Uggams di \"Hallelujah, Baby!\". Segu\u00ec \"Darling of the Day\" e poi ruoli in produzioni di minore successo, come ad esempio nel musical \"Love Match\", nel quale interpret\u00f2 il ruolo della Regina Vittoria nel leggendario flop di Leonard Bernstein del 1976, \"1600 Pennsylvania Avenue\", nel quale diede il volto a ogni First Lady da Abigail Adams a Edith Roosevelt; e nel 1981 nel musical \"Say Hello to Harvey\", basato sulla piece di Mary Coyle Chase \"Harvey\", che termin\u00f2 anticipatamente a Toronto prima ancora di raggiungere New York.\nNel 1980, la Routledge interpret\u00f2 Ruth nell'opera \"The Pirates of Penzance\" con l'attore Kevin Kline e la pop vocalist Linda Ronstadt, per il Delacorte Theatre di New York, uno degli eventi estivi della serie Shakespeare in the Park. Lo show fu un successo e a gennaio dell'anno successivo giunse a Broadway, ma fu Estelle Parsons a ricoprire il ruolo che era stato della Routledge. Nel 2002 fu messo in vendita il DVD dello spettacolo recitato a Central Park dalla Routledge.\nNel 1988 la Routledge vinse il premio Laurence Olivier Award per il suo ritratto della Old Lady in \"Candide\" di Leonard Bernstein con una produzione della Scottish Opera acclamata dalla critica.\nNel 1993 riscosse grande successo nel ruolo di Nettie Fowler con la produzione londinese di \"Carousel\". Nel 2006 con la produzione dell'Hampstead Theatre dell'opera \"The Best of Friends\", ispirata al libro di Hugh Whitemore, interpret\u00f2 Dame Laurentia McLachlan, OSB. La piece si concentra sull'amicizia con Sir Sydney Cockerell e George Bernard Shaw. Nel 2008 fu la regina Mary in \"Crown Matrimonial\" di Royce Ryton.\nNel 2010 lavor\u00f2 come narratrice in \"The Carnival of the Animals\" con Nash Ensemble.\nNel 2011 accett\u00f2 il ruolo di Myra Hess nell'opera \"Admission: One Shilling\".\nFilm e televisione.\nLa Routledge lavora in \"To Sir, with Love\" (1967), \"Pretty Polly\" (1967), \"The Bliss of Mrs. Blossom\" (1968), \"Don't Raise the Bridge, Lower the River\" (1968), and \"If It's Tuesday, This Must Be Belgium\" (1969).\nLe prime apparizioni televisive sono \"Steptoe and Son\", nell'episodio \"Seance in a Wet Rag and Bone Yard\" (1974) nei panni di una chiaroveggente chiamata Madame Fontana. Successivamente in \"Coronation Street\", e nei panni di una strega in \"Doctor at Large\" (1971).\nDeve tuttavia il suo successo televisivo ai monologhi pensati e scritti per lei da Alan Bennett dal 1978 (\"A Visit from Miss Protheroe\") e pi\u00f9 tardi in Victoria Wood negli anni 80. Nel 1982 fa un'apparizione nel programma di Alan Bennett \"A Woman of No Importance\", e nei panni di Kitty, una donna dalle forti convinzioni che distribuisce consigli, nel programma \"Victoria Wood As Seen On TV\" del 1985. Altri suoi due monologhi per il \"Talking Heads\" sono trasmessi nel 1987 e nel 1998.\nNel 1990, le \u00e8 affidato il ruolo Hyacinth Bucket nella serie \"Keeping Up Appearances\" nella quale impersonifica una donna di semplici estrazioni (la sua famiglia d'origine appartiene alla classe operaia). Sposata con Richard Bucket, un impiegato presso l'ufficio del sindaco, cerca di nascondere le proprie origini (ad esempio pronunciando alla francese il suo cognome \"bouquet\" e non bucket - secchio in inglese) per salire la scala sociale e organizza sovente grandi cene (famose le sue \"candlelight suppers\") alle quali spera di invitare la locale upper-class, il tutto terminando spesso in un comico fallimento. La Routledge \u00e8 entusiasta di questo ruolo affermando di non poter sopportare una donna simile nella vita reale. Per tale ruolo vince nel 1991 un premio, il British Comedy Award, ed \u00e8 nominata per altri due premi BAFTA TV Awards nel 1992 nel 1993. La serie \u00e8 stata interrotta nel 1995 su espressa richiesta dell'attrice.\nSempre nel 1995, la Routledge accetta un nuovo incarico nel ruolo Hetty Wainthropp nella serie \"Hetty Wainthropp Investigates\", con Dominic Monaghan nel ruolo del suo assistente e con Derek Benfield nel ruolo di suo marito. La serie \u00e8 trasmessa dal 1996 al 1998, con uno speciale nel 1999.\nAltri incarichi televisivi la vedono nei panni di Barbara Pym e di Hildegard of Bingen.\nNel 2001 \u00e8 protagonista in \"Anybody's Nightmare\", nel quale recita una insegnante di pianoforte incarcerata per quattro anni per l'assassinio della zia e in seguito a un nuovo processo assolta.\nRadio e audiolibri.\nRoutledge porta in radio le opere di Alan Bennett e l'opera \"Ladies of Letters\" con Prunella Scales dove entrambe danno vita a donne in pensione che si scambiano divertenti lettere per diversi anni. La decima stagione delle Signore delle Lettere o \"Ladies of Letters\" \u00e8 stata trasmessa dalla BBC Radio 4 nel 2009.\nAvendo una voce peculiare, la Routledge ha registrato un gran numero di audiolibri come \"Cime Tempestose\" e \"Alice nel paese delle Meraviglie\".\nNel 1966 canta nel ruolo di Mad Margaret in \"Ruddigore\", in \"Iolanthe\", e Melissa in \"Princess Ida\", in una serie della BBC radio per la Gilbert e Sullivan. Ha preso parte alla trasmissione dell'opera di P\u00ebtr Il'i\u010d \u010cajkovskij \"Il fabbro Vakula\" (raccontando alcuni estratti da La Vigilia di Natale di Nikolaj Gogol') nel 1990. Nel 2006 collabora al programma 'Stage and Screen' per Radio 3."}
{"id": "2588543", "revid": "628767", "url": "https://it.wikipedia.org/wiki?curid=2588543", "title": "Carahue", "text": "Carahue \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 25.696 abitanti."}
{"id": "2588544", "revid": "1632387", "url": "https://it.wikipedia.org/wiki?curid=2588544", "title": "Babylon (W.A.S.P.)", "text": " \nBabylon \u00e8 il quattordicesimo album studio del gruppo heavy metal statunitense W.A.S.P.\nIl disco.\nL'album \u00e8 uscito in Italia il 12 ottobre del 2009. Figurano tra le tracce \"Crazy\" (gi\u00e0 resa disponibile al pubblico in streaming un mese prima della pubblicazione del disco) e due cover, \"Burn\" e \"Promised Land\", scritte rispettivamente da Deep Purple e Chuck Berry."}
{"id": "2588546", "revid": "986213", "url": "https://it.wikipedia.org/wiki?curid=2588546", "title": "Maria da Gloria d'Orl\u00e9ans-Braganza", "text": "Famiglia di origine.\nMaria da Gloria \u00e8 la seconda figlia di Pietro Gastone d'Orl\u00e9ans-Braganza, a sua volta nato dal matrimonio non dinastico di Pedro de Alcantara, principe del Gran Par\u00e0, con la contessa Elizabetta Dobrzensky de Dobrzenicz, e della principessa Maria de la Esperanza di Borbone-Due Sicilie, Infanta di Spagna. Per parte materna \u00e8 cugina prima di Juan Carlos di Spagna.\nPrincipessa ereditaria di Jugoslavia e di Serbia.\nIl 1\u00ba luglio 1972, la principessa ha sposato, a Villamanrique de la Condesa, Alessandro II di Jugoslavia, principe ereditario di Jugoslavia e di Serbia.\nLa coppia ha avuto tre figli:\nNonostante la nascita di tre figli, la relazione tra Maria da Gloria e Alessandro si \u00e8 deteriorata; il 19 febbraio 1985 \u00e8 stata pronunciata la sentenza di divorzio.\nDuchessa di Segorbe e Contessa de Rivadavia.\nNello stesso anno del suo divorzio, il 24 ottobre 1985 Maria da Gloria ha sposato Don Ignacio de Medina y Fern\u00e1ndez de C\u00f3rdoba, XIX Duca di Segorbe e XX Conte di Rivadavia, figlio di Victoria Eugenia Fern\u00e1ndez de C\u00f3rdoba, XVIII duchessa di Medinaceli.\nDall'unione sono nate due figlie:\nParticolarit\u00e0 genealogica.\nL'ascendenza di Maria da Gloria costituisce un curioso caso di studio genealogico dal momento che tutte le antenate in linea matrilineare fino a Maria Leszczy\u0144ska hanno sposato principi della Casa di Borbone:\nMaria Leszczy\u0144ska, Regina di Francia \u2192 Elisabetta di Francia, Duchessa di Parma \u2192 Maria Luisa di Parma, Regina di Spagna \u2192 Maria Isabella di Spagna, Regina delle Due Sicilie \u2192 Maria Cristina delle Due Sicilie, Regina di Spagna \u2192 Luisa Ferdinanda di Borbone-Spagna, Duchessa di Montpensier \u2192 Maria Isabella d'Orl\u00e9ans, Contessa di Parigi \u2192 Luisa Francesca d'Orl\u00e9ans, Principessa delle Due Sicilie \u2192 Maria de la Esperanza di Borbone-Due Sicilie, Principessa d'Orl\u00e9ans-Braganza \u2192 Maria da Gloria d'Orl\u00e9ans-Braganza, Duchessa di Segorbe."}
{"id": "2588547", "revid": "767487", "url": "https://it.wikipedia.org/wiki?curid=2588547", "title": "Cholchol", "text": "Cholchol \u00e8 un comune del Cile della provincia di Caut\u00edn nella Regione dell'Araucan\u00eda.\nIl comune venne creato il 22 aprile 2004 dalla parte settentrionale del comune di Nueva Imperial."}
{"id": "2588550", "revid": "121214461", "url": "https://it.wikipedia.org/wiki?curid=2588550", "title": "Gianni 4", "text": "Gianni 4 (1967) \u00e8 il 4\u00ba album di Gianni Morandi.\nTracce.\nLATO A\nLATO B"}
{"id": "2588553", "revid": "120954435", "url": "https://it.wikipedia.org/wiki?curid=2588553", "title": "Episodi di Mila e Shiro - Due cuori nella pallavolo", "text": " \u00e8 una serie anime prodotta nel 1984 in 58 episodi e trasmessa in Italia nel 1986."}
{"id": "2588554", "revid": "628767", "url": "https://it.wikipedia.org/wiki?curid=2588554", "title": "Cunco", "text": "Cunco \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 18.703 abitanti."}
{"id": "2588557", "revid": "767487", "url": "https://it.wikipedia.org/wiki?curid=2588557", "title": "Curarrehue", "text": "Curarrehue \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 6.784 abitanti."}
{"id": "2588558", "revid": "1543377", "url": "https://it.wikipedia.org/wiki?curid=2588558", "title": "Eliot Spitzer", "text": "Biografia.\nSpitzer nasce il 10 giugno 1959 nel Bronx di New York, da Anne e Bernard Spitzer. I nonni, provenienti dalla Polonia e dall'attuale Israele, arrivarono a New York negli anni venti. La sua famiglia non \u00e8 particolarmente religiosa, infatti l'ex Governatore non compie la cerimonia del bar mitzvah. Si diploma alla Horace Mann School e, dopo aver ottenuto un punteggio di 1590 all'esame SAT, entra alla Princeton University, dove si laurea nel 1981. Ottiene il massimo punteggio all'esame LSAT, in seguito al quale riesce ad entrare alla scuola di legge dell'Harvard College. L\u00ec incontra Silda Wall, che sposer\u00e0 il 17 ottobre 1987. Negli anni del college \u00e8 direttore dell\"'Harvard Law Review\".\nCarriera legale.\nSubito dopo la laurea in giurisprudenza, Spitzer comincia a lavorare per il giudice Robert W. Sweet per poi associarsi allo studio legale \"Paul, Weiss, Rifkind, Wharton &amp; Garrison\". Dopo due anni circa diventa District Attorney a Manhattan, dove si occupa della lotta al racket e alla criminalit\u00e0 organizzata. Il suo caso pi\u00f9 importante risale al 1992, quando il futuro Governatore di New York guida le ricerche che porteranno la \"famiglia\" Gambino ad abbandonare il controllo di diverse industrie dello Stato. Nello stesso anno lascia l'incarico di District Attorney ed entra a far parte dello studio legale \"Skadden, Arps, Slate, Meagher &amp; Flom\", dove resta fino al 1994, anno in cui passa al \"Constantine and Partners\" per occuparsi di diritto dei consumatori e antitrust.\nCarriera politica.\nLa carriera politica di Eliot Spitzer inizia nel 1994, quando decide di candidarsi alla carica di procuratore generale dello Stato di New York. In quell'anno perde le elezioni ma riesce ad essere eletto nel 1998. Da allora \u00e8 uno dei membri pi\u00f9 in vista del Partito Democratico dello Stato; e il 7 novembre 2006 viene eletto Governatore di New York.\nGovernatore dello Stato di New York.\nCampagna elettorale del 2006.\nL'8 dicembre 2004 Spitzer annuncia la sua intenzione di candidarsi all'interno del Partito Democratico per ottenere la candidatura ufficiale alle elezioni del 2006. Nel gennaio dello stesso anno sceglie David Paterson, leader dei Democratici al Senato, per la carica di Lieutenant Governor. Il 25 giugno 2006, il futuro Governatore si confronta con il suo avversario nelle primarie dei Democratici, Thomas Suozzi, in un dibattito pubblico tenutosi alla Pace University di Manhattan; durante l'incontro vengono toccati vari temi, tra cui quello dei poteri pubblici e del Medicaid. Il 12 dicembre Spitzer e Paterson vincono le primarie con l'81% delle preferenze. La campagna elettorale finisce con la sua elezione il 7 novembre 2006: riesce a conquistare il 69% dei voti, battendo cos\u00ec il repubblicano John Faso e John Clifton.\nLo scandalo e le dimissioni.\nIl 10 marzo 2008 il \"The New York Times\" riporta che Spitzer avrebbe avuto un incontro di due ore con una prostituta del \"Emperor's Club V.I.P.\", Ashley Alexandra Dupr\u00e9. Le notizie successive riportano che nel giro di sei mesi il Governatore avrebbe avuto almeno altri sette incontri con donne della stessa agenzia, pagando pi\u00f9 di 15.000 dollari per i servizi ricevuti. L'attenzione degli investigatori federali viene catturata a causa di trasferimenti sospetti di denaro: inizialmente si pensa ad un caso di corruzione, ma le indagini portano a scoprire un giro di prostituzione. Il 12 marzo 2008 Spitzer annuncia le dimissioni. Durante la conferenza stampa dichiara: \"Non posso permettere che i miei errori privati mandino in frantumi il lavoro di un gruppo. Nel corso della mia vita pubblica ho pi\u00f9 volte detto, e lo credo, che le persone devono prendersi la responsabilit\u00e0 per la propria condotta. Io non chieder\u00f2 meno a me stesso. Per questo motivo mi dimetto dall'incarico di Governatore\".\nDopo le dimissioni.\nDopo le dimissioni dall'incarico di Governatore, Spitzer mantiene un basso profilo ed evita apparizioni pubbliche. Intanto inizia una terapia di coppia con la moglie Silda Wall. Il 16 luglio 2008 il \"The New York Times\" riporta che l'ex Governatore avrebbe utilizzato fondi della campagna elettorale per la prenotazione di due stanze al Mayflower Hotel, spendendo oltre 400 dollari a stanza, dove si sarebbero tenuti alcuni degli incontri con le prostitute. Spitzer rifiuta di commentare le notizie. Nel novembre dello stesso anno, il procuratore annuncia che Spitzer non sar\u00e0 accusato di alcun reato per il suo coinvolgimento nel giro di prostituzione dal momento che non sarebbero risultati abusi dei fondi pubblici. Qualche giorno pi\u00f9 tardi il \"The Washington Post\" pubblica l'analisi dell'ex Governatore sulla crisi finanziaria del 2008.\nIl 3 dicembre compare sulla rivista \"Slate\" il primo articolo di una nuova rubrica di Eliot Spitzer dedicata all'economia. Nel marzo 2009 viene intervistato da Fareed Zakaria riguardo alla crisi finanziaria. Secondo il \"New York Post\", quotidiano vicino al Partito Repubblicano, Spitzer starebbe valutando una sua eventuale candidatura al Senato per le elezioni del 2010; tali voci vengono immediatamente smentite dal diretto interessato. Nel settembre 2009 tiene un corso chiamato \"Law and Public Policy\" al City College di New York. Il 25 settembre 2009 appare nel programma della HBO \"Real Time with Bill Maher\"."}
{"id": "2588559", "revid": "767487", "url": "https://it.wikipedia.org/wiki?curid=2588559", "title": "Freire (Cile)", "text": "Freire \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 25.514 abitanti."}
{"id": "2588562", "revid": "61051", "url": "https://it.wikipedia.org/wiki?curid=2588562", "title": "Hawker Siddeley P.1127", "text": ""}
{"id": "2588563", "revid": "1305772", "url": "https://it.wikipedia.org/wiki?curid=2588563", "title": "Galvarino (Cile)", "text": "Galvarino \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 12.596 abitanti.\nSociet\u00e0.\nEtnie e lingue.\nIl 70% della popolazione del comune di Galvarino \u00e8 mapuce. In seguito alle richieste di un gruppo di organizzazioni mapuce, Galvarino \u00e8 diventato il primo comune cileno ufficialmente bilingue spagnolo e mapudungun nel 2013."}
{"id": "2588565", "revid": "183483", "url": "https://it.wikipedia.org/wiki?curid=2588565", "title": "Super 16", "text": ""}
{"id": "2588566", "revid": "281652", "url": "https://it.wikipedia.org/wiki?curid=2588566", "title": "Mercedes Classe G Wolf (trasporto)", "text": ""}
{"id": "2588570", "revid": "628767", "url": "https://it.wikipedia.org/wiki?curid=2588570", "title": "Angol", "text": "Angol \u00e8 un comune del Cile, capoluogo della provincia di Malleco nella Regione dell'Araucan\u00eda. Al censimento del 2002 possedeva una popolazione di 48.996 abitanti.\nAmministrazione.\nGemellaggi.\n\u00c8 gemellato con:"}
{"id": "2588571", "revid": "1305772", "url": "https://it.wikipedia.org/wiki?curid=2588571", "title": "Sant'Eutichiano", "text": "Con il nome di Sant'Eutichiano si identificano:"}
{"id": "2588572", "revid": "1305772", "url": "https://it.wikipedia.org/wiki?curid=2588572", "title": "Sant'Eutizio", "text": ""}
{"id": "2588579", "revid": "416175", "url": "https://it.wikipedia.org/wiki?curid=2588579", "title": "Albert Meyer (fotografo)", "text": "Biografia.\nMeyer nacque, nel febbraio 1857, a Dresda nel sobborgo di Klotzsche (che ora \u00e8 incorporato alla citt\u00e0 sassone). Nel 1881, si trasfer\u00ec negli Stati Uniti, dove frequent\u00f2 per due anni una scuola di fotografia. Al suo ritorno in Germania, nel 1883, apr\u00ec uno studio fotografico, a Berlino, nell'Alexanderstra\u00dfe. \nAlbert Meyer divenne presto molto ricco, anche per gli standard del reddito del 1893, che era di circa 13.000 marchi, mentre la sua fortuna \u00e8 stata stimata nel 1898 a 120.000 marchi. Gi\u00e0 nel 1891 aveva aperto anche delle altre sedi a Stettino e a Misdroy, in Pomerania, a un secondo studio a Berlino, nella Potsdamer Stra\u00dfe. Nelle vicinanze dello studio abitava il Dr. Willibald Gebhard, un chimico che fu uno degli promotori del movimento olimpico in Germania. Nel dicembre 1895 a Berlino, Meyer prese parte ad un comitato \"per la partecipazione della Germania ai Giochi olimpici di Atene nel 1896\". Insieme con la moglie Elizabeth, accompagn\u00f2 la prima squadra olimpica tedesca alle competizioni. Ci sono forti indizi che anche Elisabetta Meyer lavor\u00f2 come fotografo. Prima di tornare in Germania, la coppia fece un altro viaggio a Costantinopoli.\nAlbert Meyer ricevette una medaglia d'oro e una d'argento in alcune mostre fotografiche internazionali, dieci diplomi e medaglie da molte case reali europee. Nel 1901, vendette il suo studio di Berlino e si trasfer\u00ec ad Hannover. Nel 1902 apr\u00ec uno stabilimento \"d'arte\", che presto divenne un centro importante nella vita sociale della citt\u00e0. Lo studio aveva diciotto camere e due laboratori. Nel 1913, Meyer vendette questa struttura con grande profitto e nel 1915 torn\u00f2 nella sua citt\u00e0 natale, Dresda. Qui cominciarono gli anni infelici della sua vita; suo figlio, nel quale mise molte sue speranze, venne ucciso in battaglia nella Grande Guerra. A causa dell'enorme inflazione nel 1923, Albert Meyer perse tutta la sua fortuna. Mor\u00ec povero, il 24 agosto 1924.\nI Giochi olimpici.\nPremesse.\nDurante il congresso internazionale del 1894 di Parigi, presieduto dal barone Pierre de Coubertin, si indissero i Giochi della I Olimpiade, primi giochi olimpici dell'era moderna, in Grecia. Il paese, fortemente indebitato e gravato da un costante conflitto con l'impero ottomano, incontr\u00f2 notevoli difficolt\u00e0 per quanto riguarda il finanziamento necessario per i giochi olimpici del 1896; nonostante queste difficolt\u00e0, si riusc\u00ec ad organizzare la manifestazione. Le competizioni si \u00e8 svolsero solo tra pochi paesi partecipanti, in quanto le strutture organizzative delle varie nazioni erano ancora insufficienti e il lungo viaggio ad Atene fu, in gran parte, sovvenzionato da donatori privati.\nGli scatti fotografici.\nProbabilmente, vennero realizzate poco meno di 100 fotografie dei Giochi Olimpici di Atene. Sette fotografi vi parteciparono; cinque greci, l'americano Thomas Curtis (che fu anche campione olimpico dei 110m ostacoli) e il tedesco Albert Meyer. Viaggiando insieme a parte della squadra tedesca, Meyer part\u00ec il 28 marzo 1896 da Berlino in direzione di Brindisi, e da l\u00ec presero una nave verso Corf\u00f9. Il fotografo tedesco fu il pi\u00f9 importante dei fotografi dell'evento. Almeno 56 scatti sono imputabili esclusivamente a lui, oltre la met\u00e0 di tutte le immagini conosciute; le sue opere sono superiori a quelle del resto dei fotografi da un punto di vista tecnico ed estetico.\nIl lavoro del fotoreporter stava cominciando a svilupparsi; le premesse furono le innovazioni nelle tecnologie di stampa. Per il paesaggio esterno, l'architettura e le immagini industriali si utilizzarono \"camere oscure\" da viaggio, che erano per\u00f2 troppo grandi e pesanti. Per le fotografie dei giochi olimpici del 1896 si us\u00f2 il treppiede pieghevole, per immortalare nel migliore dei modi i momenti pi\u00f9 importanti della manifestazione. La fotografia in movimento era quasi impossibile con questi dispositivi.\nDopo i Giochi.\nIl rapporto di Meyers con il capo-spedizione della squadra tedesca, il Dott. Willibald Gebhardt, fu problematico. Riferendosi alla delicata situazione finanziaria della squadra tedesca, Gebhardt, dopo i Giochi, disse \"... il signor Meyer ha ottenuto alcun grande servizio per i Giochi Olimpici. Si rec\u00f2 ad Atene per divertirsi, oltre che per fotografare e guadagnare denaro. (...) Non ha messo un dollaro a disposizione per la nostra spedizione, anche se lui \u00e8 un uomo ricco ...\"\nL'album fotografico \"Beck's\" \u00e8 stato il primo rapporto olimpico ufficiale. Tornato a Berlino, Meyer organizz\u00f2 una spedizione di grandi dimensioni dei suoi quadri. Costose borse in pelle con le parole \"Giochi Olimpici di Atene 1896\", ciascuna contenente 25-35 piatti, vennero offerte alle numerose case reali. Negli anni successivi al 1896, crebbe il successo commerciale del suo \"studio fotografico\" e il suo patrimonio personale divenne considerevole. Albert Meyer ha pi\u00f9 volte parlato dei Giochi Olimpici nel 1896 di Atene come il pi\u00f9 grande evento della sua vita."}
{"id": "2588583", "revid": "709565", "url": "https://it.wikipedia.org/wiki?curid=2588583", "title": "Te amo (Andrea del Boca)", "text": "Te amo \u00e8 un album della cantante argentina Andrea del Boca, pubblicato nel 1989 da Wea Latina.\nNote ai brani.\nLo que las mujeres no decimos \u00e8 una cover in lingua spagnola della canzone Quello che le donne non dicono.\nPara este amor \u00e8 la sigla originale della telenovela Antonella interpretata dalla stessa Andrea del Boca."}
{"id": "2588584", "revid": "254059", "url": "https://it.wikipedia.org/wiki?curid=2588584", "title": "Silvestro Calandra", "text": "Biografia.\nDi Silvestro Calandra non si conosce la data di nascita, che dovrebbe porsi intorno alla met\u00e0 del XV secolo. Verso il 1480 entr\u00f2 al servizio del marchese Federico Gonzaga divenendo suo castellano, ossia responsabile del castello mantovano di San Giorgio che, costruito nel secolo precedente per servire a scopi di difesa militare, per volont\u00e0 di Ludovico III Gonzaga, era stato trasformato in una raffinata residenza rinascimentale grazie agli interventi di Luca Fancelli, l'architetto favorito del marchese, e del pittore Andrea Mantegna. Qui egli svolse compiti di segretario della vedova di Ludovico, Barbara di Brandeburgo, del marchese Federico e in particolare dei figli Francesco, succeduto al padre nel 1484, ed Elisabetta.\nNella prima sua lettera conservataci, del 26 agosto 1486, il Calandra riferisce al marchese Francesco del ciclo dei nove teleri mantegneschi che illustravano i \"Trionfi di Cesare\" e d\u00e0 notizie del duca di Urbino Guidobaldo da Montefeltro, in visita a Mantova per la stipula del contratto nuziale con Elisabetta Gonzaga, che egli accompagn\u00f2 a Urbino per le nozze celebrate l'11 febbraio 1488. Elisabetta \u2013 che provava per lui un'autentica ammirazione, come testimonia la sua lettera diretta a Francesco il 19 febbraio \u2013 volle che fosse affidato al suo servizio e cos\u00ec il Calandra si stabil\u00ec in aprile nella corte urbinate.\nFu s\u00f9bito imbarazzante il primo compito che dovette affrontare: gli astrologi della corte avevano previsto al 2 maggio la data favorevole per la consumazione del matrimonio, e il Calandra, desiderando andare incontro ai desideri del duca Guidobaldo, li convinse che anche il 19 aprile fosse un giorno indicato alla bisogna. Compito pi\u00f9 delicato dovette essere informare della novit\u00e0 la timidissima duchessa Elisabetta: \u00ablasso considerare a lei - scriveva infatti al marchese di Mantova il 20 aprile 1488 - quanta faticha fosse ad indurla et quanta arte et industria me bisogn\u00f2 usare prima, che fu uno inextimabile impazo\u00bb. Probabilmente, quegli stessi astrologi di corte sapevano gi\u00e0 che nessun giorno sarebbe stato adatto, dal momento che Guidubaldo era sessualmente impotente: infatti, la coppia ducale non ebbe mai figli.\nDopo aver accompagnato in giugno i duchi di Urbino nelle loro residenze di Cagli e di Gubbio, Calandra rientr\u00f2 a Mantova, riferendo al marchese della turbolenta situazione politica della Romagna, dove a Forl\u00ec era stato assassinato Girolamo Riario e ora Caterina Sforza teneva il governo di Forl\u00ec e di Imola con l'appoggio dello zio Ludovico in chiave anti-veneziana.\nIl Calandra torn\u00f2 a Urbino presso la duchessa Elisabetta pi\u00f9 volte: vi fu a lungo nel 1492 e nel 1497. Le sue lettere indirizzate a Mantova riferiscono delle mire dei Borgia sulla signoria di Pesaro, retta da Giovanni Sforza, marito di Lucrezia Borgia, e della decisione di Alessandro VI di annullare il matrimonio della figlia. Gli intrighi del papa sono elencati nella lettera dell'ottobre 1497 in cui afferma che Alessandro Borgia intendeva togliere il cappello cardinalizio a Cesare per passarlo all'altro figlio Goffredo, in cambio della moglie di quest'ultimo, Sancha d'Aragona, da tempo amante di Cesare.\nFu ancora a Urbino nel 1498 e dal 1500 al 1501, informando nell'ottobre del 1500 la corte di Mantova delle iniziative di Cesare Borgia che, dopo essersi impadronito di Pesaro, stava ora volgendo le sue mire a Bologna. Non risulta conservata altra sua corrispondenza: i suoi figli Federico e Giovan Giacomo informarono il 29 aprile 1503 il marchese Francesco della morte del padre: \u00abquesta mattina circa le XIII hore l'\u00e8 piaciuto a Nostro Signore Dio di tuore a s\u00e9 l'anima di nostro patre\u00bb. Entrambi succedettero nella carica paterna di castellano: prima il fratello maggiore Federico e, alla sua morte avvenuta nel 1512, Giovan Giacomo."}
{"id": "2588585", "revid": "339392", "url": "https://it.wikipedia.org/wiki?curid=2588585", "title": "Super 16mm", "text": ""}
{"id": "2588588", "revid": "339392", "url": "https://it.wikipedia.org/wiki?curid=2588588", "title": "Super 35mm", "text": ""}
{"id": "2588595", "revid": "290023", "url": "https://it.wikipedia.org/wiki?curid=2588595", "title": "Gianni 5", "text": "Gianni 5 \u00e8 il 5\u00ba album di Gianni Morandi, pubblicato nel 1968.\nTracce.\nLATO A\nLATO B"}
{"id": "2588596", "revid": "123386913", "url": "https://it.wikipedia.org/wiki?curid=2588596", "title": "Tirotricina", "text": "La tirotricina \u00e8 una mistura di antibiotici peptidici a struttura ciclica costituita da gramicidina e tirocidina rispettivamente presenti in concentrazioni variabili tra il 20-25% e tra il 70-80.\nFu isolato per la prima volta nel 1939 dal batteriologo statunitense Ren\u00e9 Dubos da ceppi batterici di Bacillus brevis.\nPossiede un ampio spettro d'azione: ha attivit\u00e0 antibatterica ed antimicotica verso numerosi batteri Gram-positivi ed alcuni funghi; presenta resistenze nei confronti dei batteri Gram-negativi.\nRispetto alle penicilline ha il vantaggio di presentare raramente antibiotico-resistenza sui batteri verso i quali \u00e8 attiva.\nViene di solito utilizzata in compresse orosolubili per combattere faringiti, infezioni batteriche del cavo orale e per la terapia topica delle stomatiti. La tirotricina viene infatti scarsamente assorbita dalla mucosa della bocca, permettendo perci\u00f2 che alte concentrazioni possano permanere per lungo tempo nel cavo orale, svolgendo cos\u00ec l'attivit\u00e0 antibatterica.vista l'attivit\u00e0 talvolta anche tossica \nSi trova in commercio, presente in diverse forme, ma per uso locale."}
{"id": "2588601", "revid": "123347674", "url": "https://it.wikipedia.org/wiki?curid=2588601", "title": "Gianni 6", "text": "Gianni 6 \u00e8 il 6\u00ba album del cantante italiano Gianni Morandi, pubblicato nel 1970."}
{"id": "2588611", "revid": "599013", "url": "https://it.wikipedia.org/wiki?curid=2588611", "title": "Baar\u00efa", "text": ""}
{"id": "2588612", "revid": "1104133", "url": "https://it.wikipedia.org/wiki?curid=2588612", "title": "Gianni 7", "text": "Gianni 7 \u00e8 il 7\u00ba album di Gianni Morandi, pubblicato nel 1970.\nTracce.\nLato A\nLato B"}
{"id": "2588615", "revid": "119982", "url": "https://it.wikipedia.org/wiki?curid=2588615", "title": "Rama I", "text": ""}
{"id": "2588618", "revid": "838137", "url": "https://it.wikipedia.org/wiki?curid=2588618", "title": "Bacillus brevis", "text": "Il Bacillus brevis \u00e8 un bacillo gram+ aerobico sporigeno che si riscontra usualmente nel terreno, nell'aria e nell'acqua.\nNell'uomo \u00e8 raramente associato ad infezioni.\nNel 1939 il batteriologo statunitense Ren\u00e9 Dubos riusc\u00ec isolare da ceppi di Bacillus brevis l'antibiotico chiamato tirotricina."}
{"id": "2588624", "revid": "119982", "url": "https://it.wikipedia.org/wiki?curid=2588624", "title": "Rama II", "text": ""}
{"id": "2588634", "revid": "119982", "url": "https://it.wikipedia.org/wiki?curid=2588634", "title": "Rama III", "text": ""}
{"id": "2588637", "revid": "1318658", "url": "https://it.wikipedia.org/wiki?curid=2588637", "title": "Cratere Dante", "text": "Dante \u00e8 un cratere lunare di 53,83\u00a0km situato nella parte settentrionale della faccia nascosta della Luna, esattamente a cavallo del meridiano centrale, ovvero di quello opposto al meridiano fondamentale.\nQuesto cratere \u00e8 parzialmente coperto dalla raggiera del cratere Larmor Q, posto a nordovest. Il bordo di Dante \u00e8 circolare, ma parzialmente eroso. Il recente cratere \"Dante G\" \u00e8 contiguo al margine esterno in direzione est-sud-est. L'interno \u00e8 assai accidentato e marcato da numerosi impatti minori.\nIl cratere \u00e8 dedicato al poeta, scrittore e politico italiano Dante Alighieri.\nCrateri correlati.\nAlcuni crateri minori situati in prossimit\u00e0 di Dante sono convenzionalmente identificati, sulle mappe lunari, attraverso una lettera associata al nome."}
{"id": "2588639", "revid": "848247", "url": "https://it.wikipedia.org/wiki?curid=2588639", "title": "Stradario di Torino", "text": "Lo stradario di Torino comprende i nomi di strade, vie, corsi e piazze del capoluogo e ripercorre la Storia di Torino, riguardo sia alle diciture attuali sia ai toponimi antichi.\nStoria.\nFino al XVII secolo circa, la citt\u00e0 era completamente racchiusa dalla cinta muraria militare, con vie anguste, che ricalcavano i vicoli dell'antico accampamento romano, cio\u00e8 con la struttura a \"castrum\" romano, con decumano e cardine.\nQuesta morfologia favoriva, durante le frequenti sommosse, la creazione di barricate, impedendo al contempo l'uso della cavalleria per sedare le agitazioni. Tuttavia, dopo le invasioni barbariche nel V secolo, il perfetto schema a Quadrilatero Romano divenne per la prima volta irregolare per alcune vie perpendicolari all'attuale Via Garibaldi, non pi\u00f9 perfettamente diritte (ad esempio: Via Stampatori).\nQuando Carlo Emanuele I decret\u00f2 l'espansione e la ristrutturazione urbanistica della citt\u00e0, tenne conto delle vecchie esigenze difensive e mantenne quindi la viabilit\u00e0 con la stessa struttura a strade perpendicolari. Durante il XV secolo, la parte orientale del centro fu ampliata e arricchita dei classici portici, mentre furono decorate le principali piazze e, soprattutto, gli enormi viali, che avevano una funzione estetica ma anche e soprattutto una funzione militare, rendendo impossibile la formazione di barricate da parte dei rivoltosi e permettendo l'uso di cariche di cavalleria qualora si fossero rese necessarie.\nLa struttura geometrica ortogonale delle vie, tipica del Quadrilatero Romano, fu rotta per la prima volta dall'architetto Carlo Ceppi, con la costruzione nel 1886 di via Pietro Micca, seguita poi da altre zone fuori dal centro storico di Torino come Borgo San Paolo, con vie a struttura di \"tela di ragno\", nel 1901. Un'altra eccezione alla struttura reticolare tipica \u00e8 corso Unione Sovietica, viale alberato lungo 5,3 km, con carreggiata centrale e due controviali, che collega il centro cittadino con la Reale Palazzina di Stupinigi (una volta si chiamava proprio corso Stupinigi), \"tagliando\" il reticolo viario in diagonale, nella direzione da nord-est a sud-ovest e corso Orbassano per gli identici motivi. \nIn generale per\u00f2, l'intera citt\u00e0 mantenne una struttura di vie pressoch\u00e9 ortogonali, a eccezione di alcune imperfezioni, soprattutto nei quartieri Rebaudengo, Borgo San Paolo, Barriera di Milano e zone nuove come Mirafiori Nord e Le Vallette.\nI personaggi storici sono in percentuale maggiore maschili, per motivi storico-culturali. Solo per le regine e duchesse c'\u00e8 una percentuale superiore, anche se sempre inferiore a quella dei maschi.\nNelle zone viarie della citt\u00e0 sabauda, frequente \u00e8 l'associazione di toponimi di una stessa tipologia: per esempio, nel quartiere Barriera di Milano le vie sono intitolate quasi totalmente a musicisti; da nord a sud, i corsi Potenza, Lecce, Trapani, Siracusa, Cosenza, sono intitolati a citt\u00e0 dell'Italia del Sud; in zona nord, i corsi Tortona, Novara, Vigevano, Mortara, via Stradella e Lungo Dora Voghera sono intitolati a citt\u00e0 acquisite dal Regno di Sardegna, durante l'espansione verso est.\nLe storiche vie d'accesso alla citt\u00e0 sono ancora dedicate ai luoghi in cui conducono: strada dell'aeroporto, di San Mauro, di Settimo, della Venaria, di Lanzo, strada comunale di Altessano (antico nome di Venaria), strada antica di Collegno, di Cuorgn\u00e8, strada antica di Grugliasco, di Pianezza, di Druento, strada di Borgaro; i corsi Vercelli, Casale, Chieri, Moncalieri, Orbassano, Nizza. In questa categoria toponomastica rientrava anche corso Stupinigi, che per\u00f2 negli anni 1960 fu intitolato all'Unione Sovietica. Vi sono alcune eccezioni: le vie Vinovo, Beinasco, Candiolo, Piobesi, Trofarello, Santena sono in posizioni casuali.\nAl periodo coloniale italiano poi furono dedicate la maggior parte delle piazze e vie periferiche: Massaua, Cirene, Stampalia, Derna, Adua, Asmara, Zara, Bengasi, ma anche le vie Rodi, Spalato, Veglia, Arbe in zona istriana ricordano possedimenti italiani all'epoca e quando l'Italia possedeva le isole del Dodecanneso.\nAlcune vie nel quartiere San Paolo sono dedicate ai mari italiani: Mediterraneo, Tirreno, Adriatico, Jonio ed Egeo. I lungo Dora invece, sono tutti dedicati a citt\u00e0 italiane: Savona, Napoli, Firenze, Siena, Agrigento, Voghera; unica eccezione \u00e8 il lungo Dora Pietro Colletta.\nToponomastica dei quartieri.\nQuadrilatero Romano e Borgo Nuovo.\nIl nucleo della citt\u00e0 medievale ricade interamente nel centro storico della citt\u00e0; le vie della zona sono tutte strette, molte di esse pedonali o a traffico limitato, e sono dedicate ad aspetti della vita di quel periodo storico: via delle Tre galline, via dei Mercanti, via Stampatori. Il centro topografico \u00e8 piazza Castello, in cui \u00e8 presente la parte residua della vecchia fortificazione cittadina (palazzo degli Acaja).\nIn epoca successiva Torino si espanse in direzione del Po e la via che dalla citata piazza Castello si dirige in leggera discesa verso il fiume fu a esso intitolata. Quando il Piemonte, la contea di Savoia e la contea di Nizza furono unite all'impero francese (1796-1814), via Po fu una delle rare strade a non cambiare nome durante la dominazione napoleonica, tradotta in \"rue Po\", simile in lingua piemontese.\nTorino \u00e8 storicamente una citt\u00e0 devota e questo si riflette nelle numerose intitolazioni toponomastiche ai santi, tra i quali San Carlo Borromeo, San Maurizio, San Massimo di Torino, San Giovanni Battista, Santa Chiara, San Francesco d'Assisi, San Francesco da Paola, San Domenico, Santa Teresa d'Avila, Santa Maria, Sant'Ottavio, Sant'Antonio da Padova, Sant'Agostino, San Tommaso apostolo, San Federico e l'ancorch\u00e9 beato Sebastiano Valfr\u00e8 (in realt\u00e0 quasi tutte le dediche sono dovute alla presenza delle rispettive chiese nelle stesse strade).\nNel quartiere centrale, frequentato dai reali Savoia, numerose sono le intitolazioni ai personaggi storici della dinastia sabauda. Vi sono due re d'Italia: Vittorio Emanuele II e Umberto I; la Regina Margherita; oltre a quelli del Regno di Sardegna: Carlo Alberto, Carlo Felice, Vittorio Emanuele I, Vittorio Amedeo II, Carlo Emanuele II; principi e consorti: Eugenio, Amedeo, Oddone, Maria Vittoria, Maria Adelaide, Maria Teresa); il duca Emanuele Filiberto; il conte Umberto Biancamano (il capostipite), poi i discendenti conte Rosso e conte Verde.\nAl Risorgimento le intitolazioni:\nPersonaggi nominati nelle vie del centro sono i musicisti Giuseppe Verdi, Gioacchino Rossini e Vincenzo Bellini, gli scrittori Alessandro Manzoni, Torquato Tasso e Vittorio Alfieri e il ministro del regno d'Italia Giovanni Giolitti.\nL'entusiasmo alla fine della prima guerra mondiale contagi\u00f2 anche il comune torinese, cos\u00ec troviamo intitolazioni a Piave, Bolzano, Armando Diaz e Luigi Cadorna (i condottieri si alternarono come Capo di stato Maggiore), via Cesare Battisti (patriota), piazza Vincenzo Arbarello (caduto al fronte), via Paolo Thaon di Revel (ammiraglio comandante della flotta italiana), via Bligny (villaggio francese, dove si distinse il II Corpo d'armata italiano, comandato dal generale Alberico Albricci), piazza Vittorio Veneto, che ricorda la battaglia di Vittorio Veneto (e che sostitu\u00ec la dicitura Vittorio Emanuele I, al cui re di Sardegna rimase il ponte sul Po, il monumento ai piedi della chiesa della Gran Madre di Dio e l'epigrafe sulla sommit\u00e0 della medesima ORDO POPULUSQUE TAURINUS OB ADVENTUM REGIS). I torinesi, abituati a chiamarla \"piazza Vittorio\", continuano a nominarla cos\u00ec.\nLe intitolazioni dopo il 1946 sono:\nPersonaggi ricordati per il loro forte contributo locale:\nPrecisazione: via Collegno si riferisce al politico e patriota Giacinto Provana di Collegno e non al comune.\nLe istituzioni ricordate in questo quartiere sono via dell'Arsenale, via Arcivescovado, via dell'Accademia Albertina e via Accademia delle Scienze.\nLa piazza dove era situata anticamente la forca, all'incrocio con corso Valdocco, popolarmente viene chiamata \"Rond\u00f2 'dla forca\" (in lingua piemontese) ma in realt\u00e0 il comune non gli ha mai assegnato alcun nome, \u00e8 ivi presente un busto che raffigura San Giuseppe Cafasso, che conforta un condannato al patibolo.\nSe il centro della citt\u00e0 \u00e8 considerato generalmente una zona prestigiosa dove vivere, le vie adiacenti a via Barbaroux sono state considerate per secoli \u00ab...luoghi disdicevoli per un gentiluomo\u00bb come si riferisce a queste zone la scrittrice del XIX secolo Carolina Invernizio. Infatti questa centralissima via ha versato per secoli in uno stato di forte degrado, diventando uno dei luoghi storici della malavita torinese. Fino agli anni 1980 capitava di imbattersi in qualche prostituta che, pazientemente, attendeva i clienti dinnanzi alla porta di casa.\nNella toponomastica della zona pi\u00f9 antica della citt\u00e0 esistono alcune piazzette ristrette e spesso nemmeno appaiono nelle mappe. L'incrocio fra via Barbaroux e Vicolo Santa Maria si chiama con il pomposo nome di \"Piazzetta dell'Universit\u00e0 dei maestri minusieri\", ma in realt\u00e0 si tratta di uno spazio di poche decine di metri quadri che comprende un unico numero civico. Striminzita anche la Piazzetta della Madonna degli Angeli, posta all'incrocio fra via Carlo Alberto e via Cavour, ove si affaccia l'omonima chiesa.\nSan Salvario e Valentino.\nIl quartiere possiede tre grandi arterie che da corso Vittorio Emanuele II si dirigono parallele verso sud:\nLa maggior parte delle altre vie \u00e8 dedicata ad artisti:\nCi sono inoltre localit\u00e0 risorgimentali (Goito), piemontesi (Saluzzo), santi (Anselmo d'Aosta, papa Pio V) e il principe Tommaso, figlio di Carlo Emanuele I di Savoia e capostipite del ramo dei Savoia-Carignano, il ricordo dei Martiri di Belfiore.\nRecentemente \u00e8 stata dedicata una piazzetta a Primo Levi, in via San Pio V.\nLa Crocetta e San Secondo.\nIn uno dei quartieri pi\u00f9 caratteristici della citt\u00e0, oltre ai gi\u00e0 citati Galileo Ferraris, re Umberto I e ai mari Mediterraneo, Jonio ed Egeo, ci sono nei toponimi:\nSono i personaggi storici qui rappresentati: astronomi (Giovanni Cassini, Giuseppe Piazzi), fisici (Evangelista Torricelli), il ministro e diplomatico Vincenzo Gioberti, la medaglia d'oro Paolo Sacchi e il filosofo Giovan Battista Vico, scultore Vicenzo Vela.\nPrecisazione: la via Bricherasio non \u00e8 dedicata al comune omonimo ma al militare Giovanni Battista Bricherasio.\nSino agli anni 1950 era presente corso Duca di Genova, Ferdinando di Savoia-Genova fratello del re Vittorio Emanuele II, ora corso Stati Uniti. Stupisce ancora oggi che la citt\u00e0 sabauda abbia dedicato una via al generale Andrea Massena, nizzardo, nato suddito sabaudo ma passato al nemico d'oltralpe, che fu autore di razzie e rovine in Piemonte (la piazza centrale di Nizza porta il suo nome). L'unico motivo per la dedica fu forse il fatto che la via venne aperta nel 1853.\nDei tre ingegneri che progettarono il traforo ferroviario del Frejus in questo quartiere si ricorda Germano Sommeiller, mentre Severino Grattoni e Sebastiano Grandis hanno vie minori vicino a Corso San Martino.\nAltre dediche sono ai fratelli Carle (Giuseppe Carle senatore del regno d'Italia e Antonio Carle primario dell'ospedale Mauriziano, la via parte appunto dall'ospedale Mauriziano) e via Assietta, in ricordo della battaglia dell'Assietta, il colle dove si svolse l'evento nel 1747. Recentemente \u00e8 stata intitolata una piazza al generale Carlo Alberto Dalla Chiesa.\nSan Paolo, rione Lancia e borgata Polo Nord.\nOltre alle gi\u00e0 citate strade dedicate al mare Adriatico, ai fratelli Rosselli (Carlo Rosselli e Nello Rosselli), a Trapani, in questo quartiere sono citate molte localit\u00e0 piemontesi (Genola, Issiglio, Caraglio, Cumiana, Racconigi, Volvera, Villarbasse, Osasco, Airasca, Rivalta, Lurisia, Bagnasco), ma vi sono anche localit\u00e0 come Modane, Lione, Monginevro e Moncenisio, zone o localit\u00e0 acquistate dopo il 1918 (e perse nel 1947) come Carso, Isonzo, Tolmino e Lussinpiccolo, la citt\u00e0 dalmata Spalato, l'isola di Malta, la localit\u00e0 risorgimentale di Peschiera, la montagna carsica Sabotino e la Marmolada, la dedica in questo quartiere a Rio de Janeiro \u00e8 fuori posto.\nRarissimi i personaggi storici: citiamo lo scrittore Gabriele D'Annunzio, Vincenzo Lancia (pioniere dell'automobile), Paolo Braccini (membro del C.L.N. piemontese, fucilato nel 1944), Rodolfo Renier (letterato e filologo) e il generale Carlo di Robilant, militare e diplomatico.\nCenisia e \"Cit Turin\".\nIl quartiere \u00e8 caratterizzato dalla presenza di numerosi edifici in stile \"liberty \" torinese.\nIn questo quartiere le localit\u00e0 piemontesi sono molto rappresentate (in particolare localit\u00e0 della Valle di Susa): Bardonecchia, Bussoleno, Susa, Avigliana, Rivoli, Cesana, Caprie, Chianocco, Revello, Vigone, Crissolo, Moretta, Valdieri, Barge. Inoltre le vallate alpine: Val Cenischia e Val Germanasca e la montagna Fr\u00e9jus.\nOltre alle gi\u00e0 citate strade intitolate a Vittorio Emanuele II e alle citt\u00e0 di Racconigi, Peschiera e Trapani, fra i personaggi storici, troviamo:\nIn tempi recenti una parte di via Pier Carlo Boggio \u00e8 diventata via Paolo Borsellino e una parte di via Principi d'Acaja \u00e8 diventata via Giovanni Falcone (non a caso entrambe si trovano nei pressi del nuovo Palazzo di Giustizia).\nCampidoglio e San Donato.\nOltre alle gi\u00e0 citate vie dedicate alle citt\u00e0 di Potenza e Lecce, ad Appio Claudio, ai nobili Regina Margherita e principe Oddone, a parte alcune strade che hanno dediche solitarie: Alessandro Tassoni, un poeta e letterato, corso Svizzera e corso Umbria, piazza generale Giuseppe Perotti le altre sono predominanti quelle di localit\u00e0. Nella zona a ovest di corso Tassoni sono presenti localit\u00e0 piemontesi (Rosta, Rivara, Brione, Carisio, Roasio, Saluggia, Fiano, Busano, Ceres e Corio) e alcune cime montane (Levanna, Rocciamelone e Moncenisio), mentre a est di corso Tassoni le dediche riguardano personaggi storici: Luigi Cibrario e Pier Dionigi Pinelli, ministri risorgimentali, la principessa Clotilde (primogenita di Vittorio Emanuele II), Pietro Piffetti, ebanista alla corte dei Savoia, Stefano Clemente, scultore del legno, Giuseppe Maria Talucchi, architetto neoclassico, Gaspare Saccarelli, sacerdote, Giuseppe Francesco M\u00e9dail, funzionario doganale di Bardonecchia e poi impresario, primo e tenace ideatore del Traforo ferroviario del Frejus, Luigi Galvani (studioso e fisico). A nord di corso Regina Margherita troviamo invece citt\u00e0 italiane come Sondrio, Belluno, Arezzo, Avellino, Vicenza, Aquila (senza l'articolo), Bari, Livorno, Macerata, Treviso e Caserta. \nparticolarit\u00e0: la via Ascoli \u00e8 intitolata al linguista Graziadio Isaia Ascoli e non alla citt\u00e0 omonima.\nVi sono anche via San Donato (che ha dato nome al quartiere), questa nomenclatura per via di un'antica chiesa a lui dedicata, e via San Giovanni Bosco, il santo dei giovani. La sua via continua dopo corso Principe Oddone con la via in onore al Santuario di Maria Ausiliatrice sono conservati i resti del santo.\nDediche ad Amedeo Peyron: la via ricorda Amedeo Peyron, filologo e orientalista, vissuto a cavallo tra Settecento e Ottocento, mentre la piazza onora Amedeo Peyron, sindaco della citt\u00e0 e fautore di \"Italia '61\".\nAurora, rione Valdocco e Borgo Dora.\nOltre alle gi\u00e0 citate strade dedicate ai nobili principe Oddone e regina Margherita e alle citt\u00e0 Vigevano, Novara, Vercelli, Napoli, Agrigento, Firenze e Savona (le ultime quattro come lungo Dora) troviamo in maggioranza localit\u00e0 italiane suddivise in:\nparticolarit\u00e0: la via Modena da non confondere con un'intitolazione a Gustavo Modena a cui va citata una piazza.\nDei pochi personaggi citiamo: il generale Antonio Baldissera, l'esploratore Antonio Cecchi, l'ammiraglio Simone Pacoret De Saint-Bon, il santo Giuseppe Benedetto Cottolengo, l'inventore dell'industria conserviera Francesco Cirio, l'archiatra e rettore dell'Universit\u00e0 Giovanni Francesco Fiocchetto, che si prodig\u00f2 durante l'epidemia di peste del 1630, il banchiere caritatevole Vittorio Andreis, il docente e medico Giovanni Francesco Cigna, il poeta Goffredo Mameli e il primo console romano Gaio Giulio Cesare, che soggiorn\u00f2 e transit\u00f2 in citt\u00e0 dal 58 al 50 a.C.\nRicordiamo inoltre alcune strade che considerano zone o strutture presenti nel quartiere, come strada del Fortino (per via della torretta del Fortino su via Cigna), strada delle ghiacciaie, via Borgo Dora (a ridosso del torrente Dora Riparia) e il Regio Parco (grande zona verde ideata da Emanuele Filiberto poi occupata ora in parte dal Cimitero monumentale di Torino).\nI giardini Luigi Martini sono noti al popolo, erroneamente, come \"Piazza Benefica\".\nPiazza Borgo Dora \u00e8 universalmente nota come \"Balon\" (si legge \"balun\", pallone in lingua piemontese), nome ereditato dalla presenza, nel passato, della sede del campo di Pallapugno. Il \"mercatino delle pulci\" e dell'antiquariato che vi si svolge ogni sabato mattina e, in versione ingrandita, la seconda domenica del mese, ha lo stesso nome. \nCorso XI Febbraio, dedicato al giorno del 1929 in cui furono sottoscritti i patti Lateranensi, \u00e8 il proseguimento di via XX settembre (1870) quando, con la presa di Porta Pia, inizi\u00f2 la disputa con la Chiesa (cio\u00e8 l'occupazione della citt\u00e0 pontificia) che si concluse l'11 febbraio 1929.\nVanchiglia e Vanchiglietta.\nOltre alle strade dedicate alla regina Margherita, a san Maurizio e sant'Ottavio, al compositore Rossini e alle citt\u00e0 di Tortona, Siena e Voghera, troviamo vie dedicate a personaggi storici:\nLa maggior parte delle vie dedicate a localit\u00e0 ci porta nel Piemonte settentrionale (Oropa, Varallo, Mongrando, Lessolo, Andorno, Gattinara, Fiorano, Cigliano, Pallanza, Verbano, da intendersi nome del lago Maggiore), ma sono presenti anche altre due citt\u00e0 italiane (Chieti e Benevento), due zone dell'Italia (Brianza e Cadore), la citt\u00e0 friulana di Oslavia e lo stato del Belgio.\nBarriera di Nizza e borgo Millefonti.\nIl quartiere trae met\u00e0 del nome dalla vecchia barriera doganale posta sull'ingresso della strada proveniente da Nizza; il fatto che questa citt\u00e0 si trovi sul mare ha fornito lo spunto al comune per dedicare numerose altre strade a localit\u00e0 costiere liguri (Genova, Ventimiglia, Spezia [senza articolo], Alassio, Spotorno, Varazze, Lavagna, Finalmarina, Vado). Inoltre, le altre localit\u00e0 presenti sono tutte situate a sud di Torino e fanno parte dell'ex regno di Sardegna come Busca, Cherasco, Demonte, Broni, Santena, Tenda (ceduta alla Francia assieme ad altri territori nel 1947), Garessio, Narzole, Cortemilia, Valenza, Caramagna, Farigliano, Alba, Frabosa, Sommariva, Canelli, Vinovo, Trofarello, Felizzano, Beinette, Rocca de' Baldi, Garzigliana e Testona (frazione di Moncalieri). Sono presenti anche alcuni fiumi delle valli piemontesi (Chisola, Varaita, Ellero).\nSu corso Unit\u00e0 d'Italia ovviamente si tennero le manifestazioni di Italia '61, inoltre vi \u00e8 una dedica alle \"vittime bianche\": corso Caduti sul Lavoro.\nLa piazza Bengasi, al confine con Moncalieri (seguendo la regola gi\u00e0 citata), \u00e8 dedicata alla citt\u00e0 libica. \nNel quartiere sono presenti ben quattro ospedali e non a caso alcune strade portano il nome di benemeriti medici o docenti (Dogliotti, Bozzolo, Bizzozero, Sperino, Giacomini, Baiardi, Reymond, Richelmy), ma troviamo anche eroi di guerra come Zuretti, Filzi e Pettinati, Biglieri, partigiano fucilato nel 1944, e il patriota appartenente alla carboneria Piero Maroncelli.\nLingotto, borgo Filadelfia.\nOltre alle gi\u00e0 citate strade dedicate all'Unione Sovietica e al Bramante, in questo quartiere troviamo dediche in pari numero sia a personaggi storici che a localit\u00e0.\nPersonaggi:\nLocalit\u00e0:\nSanta Rita e citt\u00e0 Giardino.\nNel quartiere dedicato a Santa Rita da Cascia, nella cui piazza \u00e8 presente il santuario a lei dedicato, vi \u00e8 il predominio di localit\u00e0 cos\u00ec suddivise:\nAncora in riferimento alla stessa guerra abbiamo corso IV Novembre 1918, data della conclusione del conflitto e il Parco Cavalieri di Vittorio Veneto.\nI pochi personaggi storici appartengono a diverse categorie: sono presenti un re (Umberto I), un imperatore romano (Costantino il Grande), uno scienziato (Galileo Ferraris), un poeta (Giovanni Pascoli), un operaio deportato e morto in un \"lager\" (Ogliaro), un sindaco (Felice Rignon), un industriale (Giovanni Agnelli senior, fondatore della FIAT), un generale risorgimentale (Raffaele Cadorna), un generale caduto sul Piave (Montanari), un capitano leggendario (Ettore Fieramosca), un frate teologo (Sarpi), un naturalista (Spallanzani) e uno scrittore (Anton Giulio Barrili). Nel quartiere vi \u00e8 il Parco Rignon.\nMirafiori Nord e borgata Gerbido.\nIn questo quartiere periferico troviamo finalmente pi\u00f9 dediche a personaggi rispetto a localit\u00e0. Oltre alle strade dedicate al mare Tirreno, alle citt\u00e0 di Siracusa, Cosenza, Orbassano, Monfalcone, Barletta, Sebastopoli, all'Unione Sovietica, a Giovanni Agnelli (il fondatore della FIAT) e a Paolo Sarpi, troviamo:\nLocalit\u00e0:\nPersonaggi:\nRicordiamo anche la dedica a Carlo Alfonso Nallino, un letterato.\nPozzo Strada e borgata Lesna.\nVi sono le vie intitolate alle citt\u00e0 di Trapani, Siracusa, Bardonecchia, Peschiera e all'industriale Vincenzo Lancia; ritroviamo diverse localit\u00e0:\nTra i personaggi storici citiamo i pittori Fattori e Delleani, gli scultori Fidia, Bistolfi, Brunelleschi e Luca della Robbia, il politico Francesco de Sanctis, i fratelli Fornaca (Guido Fornaca ingegnere meccanico e Luigi Fornaca illustre medico), il radiologo Ponzio, i naturalisti Marsigli e D'Albertis, i partigiani Bevilacqua e Bena, gli esploratori Baudi di Vesme, Boggiani e Piaggia e i religiosi Pierre Chanoux, Germonio, Rua, Murialdo e santa Maria Domenica Mazzarello.\nTra le donne sono ricordate la pittrice Rosalba Carriera e la scrittrice Matilde Serao. Da citare anche la strada vicinale della Pronda, a testimoniare il passato con arco al confine con Grugliasco.\nParella e la Pellerina.\nOltre alle dediche gi\u00e0 citate al Monte Grappa, a Telesio, alla regina Margherita e alle citt\u00e0 di Potenza e Lecce, troviamo intitolazioni a personaggi storici e localit\u00e0:\nI personaggi scritti sugli angoli delle vie che hanno meritato la dedica provengono da numerosi campi della cultura. Tra gli altri troviamo i due anarchici Sacco e Vanzetti (menzionati insieme), due poeti (Servais e Actis), due scrittori (Cossa e Fogazzaro), un console romano (Appio Claudio), diversi uomini politici (Bianchi, Boselli, Chironi, i fratelli Passoni (Mario e Pierluigi), un commediografo (Carrera), numerosi docenti medici (Carrara, Pacchiotti, Lessona, Bellardi, Mosso), un conte e generale (Vittorio Asinari di Bernezzo), due filosofi (Telesio e Tommaso Campanella), due professori di botanica (Gian Francesco Re e Carlo Capelli), un esploratore (Franzoj), tre patrioti risorgimentali (Fabrizi, Giacomo Medici, Pilo), un ufficiale (Bianco), un giureconsulto (Belli), un geologo (Sismonda), un partigiano (Catti), un attore (Casaleggio), una medaglia d'oro per l'azione a favore dei partigiani (Bentivoglio) e un'unica donna, Maria Musso Ferraris, pioniera del femminismo e del voto alle donne.\nLe Vallette e Lucento.\nOltre alle gi\u00e0 citate vie dedicate alle citt\u00e0 di Pianezza, Cirene, Potenza, Druento e all'onnipresente regina Margherita, il quartiere Lucento-Vallette va diviso in due: la zona Vallette costruita nei primi anni settanta contiene strade tutte dedicate a piante da fiore (Mughetti, Ciclamini, Peonie, Verbene, Pervinche, Primule, Gladioli, Magnolie e Glicini). Un caso analogo si trova nella zona di Falchera, con strade intitolate a specie di piante da albero.\nNella zona di Lucento predominano i toponimi di varie localit\u00e0:\nTra i personaggi vi sono intitolazioni a: uno scultore (Andrea Sansovino), vari pittori (Segantini, Masaccio e Luini), un critico musicale (Giuseppe Depanis), un costruttore navale (Cuniberti), alcuni politici (Luzzatti, Gorresio e Carutti), un condottiero romano (Lucio Quinzio Cincinnato), due storici (Giovanni Tommaso Terraneo e Manno), due scrittori caduti nel 1915 (Borsi e Slataper), un irredentista istriano (Sauro) e un generale (Gotti).\nRecentemente \u00e8 stato intitolato un giardino alle vittime delle Foibe e una piazza al giurista e sindaco della citt\u00e0 Aleramo Beccuti. Nel quartiere vi \u00e8 un altro giardino, intitolato a Felice Cavallotti, a cui frecedentemente era nominato un corso.\nMadonna di Campagna, Villaretto, Barriera di Lanzo.\nNel quartiere, che trae il nome dalla sua pi\u00f9 importante chiesa, troviamo, come spesso in altri quartieri, localit\u00e0 piemontesi e italiane di Lanzo, Venaria Reale, Druento, Grosseto, Potenza, Stradella, ma anche numerosi personaggi.\nLocalit\u00e0:\nVi sono dediche che citano: scrittore Pirandello, generale patriota Pepe e poeta Macherione, e molte vie sono dedicate a patrioti che parteciparono alla spedizione dei Mille: Sirtori, Giovanni Antonio De Stefanis, Berino e Andrea Cesare Paris.\nTra gli altri personaggi troviamo diversi pittori: Quadrone, Beato Angelico, Gozzoli, Piero della Francesca, Reycend, Veronese; tre storici: Tiraboschi, Villari e Capponi; vari docenti: Solari, di filosofia, e Vaninetti, di musica; l'economista Messedaglia; il giurista Mattirolo; il medico e botanico Cesalpino; i politici Bonghi, Massari, Badini Confalonieri e Durando; lo scultore Ghiberti; il mineralista Roccati; l'elettrotecnico Arn\u00f2; il maggiore Alessandro Carroccio (caduto nel 1917); il sacerdote missionario Cardinal Massaia; il latinista Ettore Stampini; l'ammiraglio Giorgio De Geneys; il compositore Lulli; il partigiano Pompeo Colajanni.\nNella zona industriale delle basse di Stura, le vecchie vie interne sono state dedicate agli scienziati vincitori di premi Nobel Enrico Fermi e Giulio Natta, all'industriale Arrigo Olivetti e all'astronomo Giovanni Schiaparelli.\nBorgo Vittoria e Ceronda.\nEssendosi svolta nel 1706 su questo territorio una delle battaglie decisive della guerra tra il ducato di Savoia e i francesi (Assedio di Torino del 1706), il quartiere ha preso questo nome e molte strade ricordano l'evento: via della Vittoria, via del Ridotto, via delle Trincee, via dei Fornelli e via del Campo, sono riferiti a circostanze della battaglia, mentre la Chiesa della Salute, che si erge sulla piazza Vittoria, venne costruita verso la fine del XIX secolo a ricordo perenne di quella battaglia. Sono ricordati anche alcuni personaggi protagonisti in quei giorni: i generali Visconti e Roccavione, il barone Carlo D'Allery, il sindaco Giovanni Michele Boccardo, il maresciallo Virico Daun, il comandante prussiano Principe d'Anhalt, l'arcivescovo Michele Antonio Vib\u00f2.\nPrecisazione: via Valfenera \u00e8 intitolata al sindaco Francesco Nomis di Valfenera e non all'omonimo comune. \nGli altri personaggi nominati sono vari:\nOltre alle gi\u00e0 citate Mortara e Stradella, vi sono le localit\u00e0:\nPrecisazione: via Usseglio si riferisce al sindaco Leopoldo Usseglio e non al omonimo comune.\nBarriera di Milano, Montebianco e Monterosa.\nLa toponimia del quartiere Barriera di Milano \u00e8 dominata da compositori di musica classica, ma non mancano anche altri personaggi e numerose denominazioni geografiche:\nTra i toponimi geografici:\nLocalit\u00e0:\nLa Falchera, Rebaudengo, Pietra Alta.\nCome nel caso delle Vallette, nella zona della Falchera tutte le strade sono state dedicate a specie di alberi da fusto: Via degli Ulivi, degli Abeti, delle Querce, dei Tigli, dei Gelsi, dei Faggi, delle Robinie, dei Frassini, degli Aceri, delle Betulle, dei Platani, dei Pioppi e degli Olmi. Nei pressi, c'\u00e8 anche un isolato con vie dedicate a fiumi: Adige, Tanaro, Bormida e Toce e l'unica via che porta il nome di un personaggio: l'architetto Antonio Sant'Elia.\nNella zona Rebaudengo sono presenti varie categorie:\nPersonaggi:\nLocalit\u00e0 (oltre alle gi\u00e0 citate Vercelli, Cuorgn\u00e8, San Mauro e Settimo):\nBarca, Bertolla, Regio Parco, Basse di Stura.\nIl quartiere sorge alla confluenza tra la Stura di Lanzo e il Po. Molte strade, che un tempo erano in aperta campagna, hanno mantenuto il nome originale con riferimenti ad antichi cascinali (per esempio strada del Cascinotto e strada della Magra), ad aspetti della vita rurale (per esempio strada del Pascolo) o a strade che collegavano vecchie borgate (per esempio strada comunale da Bertolla all'Abbadia di Stura).\nSono poche le localit\u00e0 ricordate: oltre alle gi\u00e0 citate strada di Settimo e strada di San Mauro abbiamo alcuni centri piemontesi (Centallo, San Benigno e Moncrivello), altri italiani (Enna, Pescara e Taranto), esteri (le gi\u00e0 citate Derna e Sofia) e alcuni riferimenti montani (Gran Paradiso, Gran San Bernardo, Gran Sasso, Monte Thabor, Valle Stretta, Chaberton e i passi alpini del Gottardo e del Sempione).\nTra i personaggi dominano musicisti e pittori, essendo vicino al confine con Barriera di Milano quindi tutta la parte sud, e cos\u00ec troviamo Mascagni, Perosi, Tartini, Cilea, Pergolesi, Corelli e Cravero, mentre i secondi (Sandro Botticelli, Signorini, Caravaggio, Mantegna, Avondo e Pelizza da Volpedo) sono racchiusi in pochi isolati nei pressi della gi\u00e0 citata confluenza fluviale. Recentemente \u00e8 stata intitolata una via alle vittime dell'attentato di Bologna del 2 agosto 1980.\nVanno citati anche altri personaggi:\nMadonna del Pilone, borgo Rosa, Sassi e Reaglie.\nLe uniche due zone collinari sono Madonna del Pilone e Borgo Po-Cavoretto, con la comune caratteristica di possedere strade con denominazioni legate al territorio: strada comunale della Real Basilica di Superga, strada del Traforo del Pino o strada comunale della valle dei Pomi.\nLe vie con denominazioni classiche si trovano quasi tutte vicino al Po o nella zona chiamata pre-collina:\nPersonaggi:\nDa non dimenticare anche l'ingegnere Tommaso Agudio (progettista della tranvia Sassi-Superga), il tenente Ettore Biamino (caduto nel 1917), il filosofo Nietzsche, il capitano di ventura Giovanni dalle Bande Nere, i coniugi Brighenti (menzionati insieme) combattenti ad Adua, l'autore teatrale Garelli, il politico Michelangelo Tonello, il giurista Carrara, il patriota ungherese Luigi Kossuth e l'industriale conciario Bocca.\nLocalit\u00e0:\nBorgo Po, Cavoretto, Pilonetto e borgo Crimea.\nCome nel quartiere Madonna del Pilone sono numerose le vie collinari a denominazione territoriale: alcune di esse possiedono nomi che ricordano santi (strada comunale di val San Martino, strada comunale Santa Margherita, strada di San Vincenzo, strada di San Vito), altre, nomi antichi di origine popolare (per esempio strada degli Alberoni e strada vicinale dei Boschi) oppure nomi di collegamento tra borgate (per esempio strada comunale da San Vito a Revigliasco e strada vicinale dal Ponte Isabella a San Vito).\nSono comunque numerose le dediche a vari ambiti:\nPersonaggi:\nDa ricordare anche il poeta Giacomo Leopardi, il sacerdote Ferrante Aporti, l'abate e scrittore Biamonti, il chimico e medico Gioanetti, il giornalista Umberto Cosmo, il generale e ministro Giardino, un soldato caduto in Grecia nel 1940 (Gatti), il poeta Enrico Thovez, e il direttore dell'Orto Botanico Giovanni Battista Balbis.\nSono pochi coloro che hanno la fortuna di avere una doppia dedica, come i re d'Italia Vittorio Emanuele II e Umberto I e il duca Emanuele Filiberto, solo la regina Margherita ha pi\u00f9 dediche: oltre al corso, al largo e al ponte sul Po, le \u00e8 stato dedicato anche l'Ospedale Infantile. \nVi \u00e8 anche viale suor Giovanna Francesca Michelotti nel Parco intitolato all'ingegnere idraulico Ignazio Michelotti.\nLocalit\u00e0:\nAltre dediche solitarie sono via Sabaudia, viale XXV Aprile 1945 (data della liberazione), il parco delle Repubbliche Partigiane Piemontesi, via Martiri della Libert\u00e0 (che racchiude tutte le vittime di fede partigiana dal 1943 al 1945; la via in precedenza era dedicata ai Martiri Fascisti) e la via Febo, riferita a un epiteto del dio greco e latino Apollo (unico caso di dedica mitologica).\nSulla sommit\u00e0 del Colle della Maddalena c'\u00e8 il Parco della Rimembranza, che ricorda i caduti nel primo conflitto mondiale: i viali alberati hanno denominazioni di luoghi delle battaglie e sono ripetizioni delle vie nel territorio comunale: Piave, Doberd\u00f2, Monte Sei Busi, Castelgomberto, Tofane, Vipacco, Plava, Premuda, Passo Buole, Gorizia, Bainsizza, Timavo, Castagnevizza, Montello, Grado, Ortigara, Adamello e Monte Nero.\nMirafiori Sud.\nIl nome del quartiere deriva dalla tenuta con il castello, acquistata dal duca Carlo Emanuele I di Savoia, che l'aveva riempita di specie floreali. Dopo la costruzione della Palazzina reale di caccia di Stupinigi, il podere venne abbandonato e non ne \u00e8 rimasta traccia, a parte la strada comunale del Castello di Mirafiori e la strada vicinale delle Cacce, che testimoniano i nomi passati. Nel quartiere sorge il grande stabilimento FIAT, con ingresso da corso Giovanni Agnelli; altre due strade ricordano i pionieri industriali Roberto Biscaretti di Ruffia e Aristide Faccioli, che lavorarono nei primi anni di vita della fabbrica. Un altro edificio storico \u00e8 il mausoleo della Bela Rosin.\nPrecisazione: la via Augusto Nomis di Cossilla \u00e8 intitolata al sindaco ma in citt\u00e0 un'altra via \u00e8 dedicata a un altro sindaco Nomis (Francesco Nomis di Valfenera).\nLe dediche a personaggi riguardano:\nDa ricordare anche l'ufficiale della Marina Sarda Domenico Millelire, i fratelli Garrone, (Eugenio Garrone e Giuseppe Garrone) caduti al fronte nel 1917, l'irredentista dalmata Rismondo, il medico Fleming, il pioniere del diritto degli animali Riboli, la religiosa Francesca Saverio Cabrini, il cantante Fred Buscaglione, lo storico michele Amari.\nLocalit\u00e0:\nDi origine storico-popolare le denominazioni strada vicinale del Portone, strada vicinale del Drosso: la prima si riferisce alla grande porta di un'antica cascina mentre la seconda a un castello che sorgeva in quella zona.\nToponimi passati.\nMolte vie del capoluogo piemontese hanno cambiato nome nel corso dei secoli in seguito ad avvenimenti o personaggi storici: via Verdi era denotata via della Zecca, via Pallamaglio di Natalia Ginzburg \u00e8 attualmente via Morgari, l'attuale corso Giambone era una volta corso Girgenti e l'odierno corso Marconi era anticamente corso del Valentino.\nLa prima vera riforma che decise nuove denominazioni avvenne nel 1860, ma il dibattito era cominciato cinque anni prima con la proposta di una \"Commissione per determinare i nomi da imporsi alle nuove vie\". Il progetto venne approvato con la decisione di considerare piazza Castello centro ideale della citt\u00e0 e per ogni via i numeri pari a destra."}
{"id": "2588640", "revid": "76963", "url": "https://it.wikipedia.org/wiki?curid=2588640", "title": "Carlie Casey", "text": "Biografia.\nCasey \u00e8 meglio conosciuta per il ruolo di Missy Meany nella serie \"Ned - Scuola di sopravvivenza\", nella seconda e terza stagione per 23 episodi. Inoltre \u00e8 comparsa in un episodio di \"8 semplici regole\", in un video musicale e ha dato la voce a uno dei personaggi in \"Freddi Fish and the Case of the Missing Kelp Seeds\" nel 1994, all'et\u00e0 di 4 anni.\nNel 2010 appare in due episodi di \"Big Time Rush\" nel ruolo di Mercedes Griffin."}
{"id": "2588644", "revid": "339392", "url": "https://it.wikipedia.org/wiki?curid=2588644", "title": "Sindrome da radiazione acuta", "text": ""}
{"id": "2588649", "revid": "125986173", "url": "https://it.wikipedia.org/wiki?curid=2588649", "title": "Francesco Scianna", "text": "Biografia.\nFrancesco Scianna, nato a Palermo il 25 marzo 1982, comincia la propria carriera di attore in teatro, fin dai tempi in cui frequentava il Liceo Scientifico G. Galilei. Debutta nel 1997 con il recital di poesie di Salvatore Quasimodo, \"C.E.I.\"; riceve le prime lezioni di recitazione dalla doppiatrice Serena Michelotti, in seguito partecipa a molte altre opere e si diploma presso l'Accademia nazionale d'arte drammatica; inoltre studia con Francesca Viscardi Leonetti, pedagoga e direttore artistico della \"Free Mistake Project\".\nNel 2002 esordisce nel cinema con \"Il pi\u00f9 bel giorno della mia vita\" di Cristina Comencini, a cui fa seguito \"L'odore del sangue\", regia di Mario Martone, del 2004.\nDopo questi film gira alcune fiction televisive: \"La luna e il lago\", regia di Andrea Porporati, film tv in onda nel 2006 su Rai Uno, e la miniserie tv di Canale 5, \"Il capo dei capi\".\nIl successo arriva nel 2009 quando interpreta il ruolo di Peppino Torrenuova, protagonista maschile del film \"Baar\u00eca\", regia di Giuseppe Tornatore, che vede come protagonista femminile l'esordiente Margareth Mad\u00e8. Il film, oltre a ottenere un lusinghiero successo al botteghino, viene candidato a partecipare come film italiano agli Oscar 2010 e inoltre viene candidato ai Golden Globe. Nel 2012 viene scelto per la campagna pubblicitaria di Dolce&amp;Gabbana primavera/estate e successivamente riconfermato per quella autunno/inverno.\n\u00c8 stato impegnato nelle riprese di \"Milionari\", il quarto film di Alessandro Piva. \nNel 2015 prende parte alla commedia \"Latin Lover\". Nel 2016 \u00e8 tra i protagonisti della serie \"La mafia uccide solo d'estate\". Nel 2022 \u00e8 Simone, uno dei due padri protagonisti del film \"Il filo invisibile\".\nVita privata.\nNel 2010 ha avuto una relazione con Francesca Chillemi, dopo averla conosciuta a un corso di recitazione. In seguito alla loro separazione, avvenuta nel 2011, ha avuto un flirt con Matilde Gioli."}
{"id": "2588653", "revid": "86599", "url": "https://it.wikipedia.org/wiki?curid=2588653", "title": "Cratere Darney", "text": "Darney \u00e8 un cratere lunare di 14,81 km situato nella parte sud-occidentale della faccia visibile della Luna, nella zona di congiunzione tra il Mare Nubium e l'Oceanus Procellarum. A sud si trova il cratere Lubiniezky, invaso dalla lava. Il margine meridionale di Darney \u00e8 contiguo ad una serie di alture che si estendono verso sud-ovest.\nQuesto cratere a tazza \u00e8 dotato di un piccolo terrazzamento, circa a met\u00e0 delle pendici interne, ed ha un'albedo relativamente pi\u00f9 alta del mare lunare circostante. Darney \u00e8 il centro di una modesta raggiera di circa 110\u00a0km di diametro.\nIl cratere \u00e8 dedicato all'astronomo francese Maurice Darney.\nCrateri correlati.\nAlcuni crateri minori situati in prossimit\u00e0 di Darney sono convenzionalmente identificati, sulle mappe lunari, attraverso una lettera associata al nome."}
{"id": "2588658", "revid": "1305772", "url": "https://it.wikipedia.org/wiki?curid=2588658", "title": "Sant'Evodio", "text": "Con il nome di Sant'Evodio si identificano:"}
{"id": "2588659", "revid": "767487", "url": "https://it.wikipedia.org/wiki?curid=2588659", "title": "Tirocidina", "text": "La Tirocidina \u00e8 una miscela di decapeptidi ciclici prodotto dal batterio Bacillus brevis. Pu\u00f2 essere composto da 4 diverse sequenze amminoacidiche, nominate A, B, C e D.\nLe sequenze A, B e C sono decapeptidi ciclici e parte della sequenza \u00e8 simile a quella della gramicidina S.\nLa biosintesi della tirocidina coinvolge tre enzimi\nLa tirocidina \u00e8 il componente principale della tirotricina, miscela antibiotica costituita in gran parte da tirocidina ed in misura minore da gramicidina.\nLa tirodicina \u00e8 stato il primo antibiotico ad essere commercializzato.\nMeccanismo d'azione.\nIl meccanismo d'azione della tirocidina \u00e8 praticamente unico fra tutti gli antibiotici: crea una perturbazione nel doppio strato lipidico della membrana interna dei batteri sconvolgendo la struttura della membrana."}
{"id": "2588661", "revid": "149466", "url": "https://it.wikipedia.org/wiki?curid=2588661", "title": "Dieterich Buxtehude", "text": ""}
{"id": "2588663", "revid": "324090", "url": "https://it.wikipedia.org/wiki?curid=2588663", "title": "Royal Photographic Society", "text": "La Royal Photographic Society of Great Britain, comunemente nota come Royal Photographic Society (RPS), \u00e8 un'organizzazione fotografiche fra le pi\u00f9 antiche del mondo. Fu fondata a Londra, in Inghilterra, nel 1853 come \"Photographic Society of London\" con l'obiettivo di promuovere l'arte e la scienza della fotografia, e nel 1853 ricevette il patrocinio reale dalla regina Vittoria e dal principe Alberto. La Duchessa di Cambridge \u00e8 diventata Patron della Societ\u00e0 il 25 giugno 2019, subentrando a Sua Maest\u00e0 la Regina che era stata protettrice dal 1952.\nStoria.\nNell'inverno 1851-1852, un comitato venne formato per discutere la possibilit\u00e0 di organizzare una societ\u00e0 fotografica a Londra. La premessa fu una mostra di oltre 700 fotografie in una galleria della Society of Arts, che dest\u00f2 un grande interesse.\nLa \"Royal Photographic Society\" venne fondata, il 20 gennaio 1853, con il nome di The Photographic Society, \"al fine di promuovere l'Arte e la Scienza della Fotografia\". Nel 1874, venne rinominata \"\"Photographic Society of Great Britain\", e nel 1894 divenne \"The Royal Photographic Society of Great Britain\"\", con il beneplacito della regina Vittoria.\nLa societ\u00e0 possiede un'enorme collezione di fotografie storiche, strumenti fotografici e libri, che venne depositata al National Media Museum di Bradford.\nPremi e riconoscimenti.\nOgni anno la Societ\u00e0 assegna una serie di premi ai fotografi e ad altri individui nella fotografia. Il destinatario riceve una medaglia.\nIl pi\u00f9 alto riconoscimento dell'RPS \u00e8 la \"Progress medal\", istituita nel 1878.\nProgress medal.\nLa \"Progress medal\" viene riconosciuta come riconoscimento per qualsiasi invenzione, ricerca, pubblicazione o altro contributo che abbia portato a un importante progresso nello sviluppo scientifico o tecnologico della fotografia o dell'imaging in senso lato. Porta anche con s\u00e9 una Honorary Fellowship of The Society.\nI destinatari di questo riconoscimento sono stati:"}
{"id": "2588666", "revid": "1418004", "url": "https://it.wikipedia.org/wiki?curid=2588666", "title": "Sarah Kirsch", "text": "Biografia.\nNasce al tempo del Nazismo da un accanito sostenitore della politica hitleriana, che sin da giovane non condivide: per contrastare l'antisemitismo del padre cambia il suo nome in Sarah. Studia biologia presso la Martin-Luther-Universit\u00e4t Halle-Wittenberg tra Halle e Wittenberg e poi letteratura presso l'Istituto Johannes R. Becher di Lipsia.\nNel 1965 sposa lo scrittore Rainer Kirsch di D\u00f6beln. Protesta attivamente contro l'espulsione del poeta dissidente Wolf Biermann dalla Germania orientale nel 1976; successivamente lei stessa deve lasciare il Paese."}
{"id": "2588667", "revid": "154893", "url": "https://it.wikipedia.org/wiki?curid=2588667", "title": "Inversione geomagnetica", "text": ""}
{"id": "2588669", "revid": "266222", "url": "https://it.wikipedia.org/wiki?curid=2588669", "title": "Sara Kirsch", "text": ""}
{"id": "2588683", "revid": "22475", "url": "https://it.wikipedia.org/wiki?curid=2588683", "title": "Battaglia della baia di Manila", "text": "La battaglia della Baia di Manila ebbe luogo il 1\u00ba maggio 1898 durante la guerra ispanico-americana. La battaglia cominci\u00f2 quando lo squadrone statunitense impegnato sul fronte asiatico, comandato dal commodoro George Dewey, incroci\u00f2 lo squadrone spagnolo del Pacifico dell'ammiraglio Patricio Montojo y Pasar\u00f3n. La battaglia ebbe luogo nella baia di Manila, nelle Filippine, e fu la prima grande battaglia di questa guerra.\nPreludio.\nL'ammiraglio Patricio Montojo y Pasar\u00f3n era diretto con urgenza per le Filippine, al comando di un convoglio formato da navi ormai vecchie. I suoi tentativi di rinforzare il convoglio valsero infatti a ben poco: la burocrazia corrotta delle colonie spagnole ostacol\u00f2 i suoi sforzi minacciando le compagnie navali alleate con degli esplosivi, tra cui delle mine. I rinforzi promessi da Madrid, inoltre, consisterono solo in due incrociatori da ricognizione, tra l'altro poco armati.\nAl contrario le forze navali statunitensi avevano ricevuto generosi finanziamenti negli ultimi vent'anni dai Governi che si erano succeduti; alla vigilia della battaglia gli Stati Uniti schieravano una delle pi\u00f9 grandi e meglio armate flotte del mondo. In quegli anni si considerava infatti la potenza della Marina come necessaria per affermare la grandezza di una nazione.\nPer armare una flotta imponente si era per\u00f2 reso necessario dirottare i finanziamenti statali nel settore della Difesa dallo sviluppo dell'esercito terrestre alla Marina, col risultato che l'esercito soffriva una carenza cronica di fondi. A ci\u00f2 si deve aggiungere la ridotta disponibilit\u00e0 di uomini in arme, per poter schierare un numero di uomini sufficienti alla guerra era necessario un nutrito apporto di volontari.\nSvolgimento.\nGi\u00e0 il 24 aprile 1898 l'ammiraglio George Dewey, al comando della squadra americana, aveva ricevuto l'ordine di entrare furtivamente nella Baia e di lanciare l'attacco alle forze spagnole ivi stanziate. Egli dirigeva le operazioni dalla sua ammiraglia \"Olimpya\" quando il 30 aprile penetr\u00f2 col favore delle tenebre nella Baia di Manila, dopo aver riconosciuto che la vicina Baia di Subic fosse deserta, al suo seguito vi erano gli incrociatori \"Baltimore\", \"Boston\", \"Concord\" e \"Raleigh\", la cannoniera \"Petrel\" ed una carboniera.\nLo squadrone statunitense super\u00f2 l'isola fortificata di Corregidor, i cui cannoni non aprirono il fuoco, ed ebbe una rapida scaramuccia con la \"Batteria El Fraile\".\nDa quel momento in poi la navigazione continu\u00f2 senza ulteriori intoppi fino all'arrivo nella baia antistante alla citt\u00e0, 23 miglia vennero percorse nella notte e le forze americane arrivarono all'alba; le navi ispaniche vennero avvistate alle 4:50. A quel punto Patricio Montojo y Pasar\u00f3n, che operava sull'incrociatore \"Reina Cristina\" ed era affiancato dalle navi \"Don Juan de Austria\", \"Don Antonio de Ulloa\", \"Isla de Luzon\", \"Castilla\", \"Isla de Cuba\" e \"Marques del Duero\", decise di portare la sua squadra all'ancoraggio di Cavite, per evitare che la cittadina di Manila venisse dilaniata dalle cannonate. Questa decisione priv\u00f2 per\u00f2 gli spagnoli del vantaggio di poter usufruire dell'artiglieria costiera ben munita presente nella capitale filippina.\nAlle 5:41 il commodoro statunitense diede ordine di aprire il fuoco contro gli spagnoli, i quali gi\u00e0 da circa mezz'ora tiravano con poca precisione contro le navi americane. Quest'ultime adoperarono fin da subito una tattica che consisteva nell'avvicinarsi navigando lateralmente e sparando coi cannoni con le batterie di destra in un'occasione e con quelle di sinistra non appena si avesse compiuto una tornata. Ogni volta che veniva compiuta una di queste le navi si avvicinavano sempre pi\u00f9 alle navi nemiche riuscendo a mirare con precisione maggiore.\nLa battaglia sub\u00ec un'interruzione alle 7:30, quando si diffuse la falsa notizia fra le navi americane che le scorte di munizioni fossero prossime dall'esaurirsi. Ben presto per\u00f2 ci si rese conto dell'errore e la battaglia ritorn\u00f2 ad infuriare intorno alle 11:00, la situazione era chiaramente a favore degli statunitensi che godevano di un netto vantaggio qualitativo nei confronti del vetusto naviglio ispanico, il quale alla veemenza degli attacchi coordinati degli avversari poteva rispondere solamente con tiri imprecisi e poco fruttuosi.\nL'incrociatore \"Baltimore\" distrusse il forte a difesa di Cavite situato nella penisola di Sangley Point, mentre il \"Petrel\" si avventur\u00f2 in profondit\u00e0 nella baia sparando diversi colpi. La resa spagnola venne comunicata alle 12:20, tutte le navi ispaniche erano state affondate a fronte del solo danneggiamento lieve di un incrociatore leggero americano."}
{"id": "2588686", "revid": "1442080", "url": "https://it.wikipedia.org/wiki?curid=2588686", "title": "Christoph Knie", "text": "Biografia.\nEntrato nel 2001 nella squadra juniores tedesca, ottenne risultati di rilievo ai Mondiali giovanili e juniores conquistando complessivamente, nei due livelli, cinque ori, un argento e un bronzo. a debuttare in Coppa del Mondo nella sprint di \u00d6stersund il 26 novembre 2005 (44\u00b0); torn\u00f2 a correre in Coppa Europa. Due anni dopo torn\u00f2 in Coppa del Mondo, a Kontiolahti, ma si tratt\u00f2 di un'altra breve parentesi prima di tornare in Coppa Europa, dove invece ottenne numerosi piazzamenti sul podio.\n, sul finire della stagione 2009, a partecipare alla tappa di Chanty-Mansijsk, mentre nell'estate dello stesso anno, ai Mondiali di biathlon estivo dominati dai tedeschi, conquist\u00f2 il bronzo nella sprint e perse - battuto da Alexander Wolf - il secondo terzo posto."}
{"id": "2588693", "revid": "72265", "url": "https://it.wikipedia.org/wiki?curid=2588693", "title": "Adlivun", "text": "Il termine Adlivun, altres\u00ec conosciuto come Idliragijenget (\"quelli al di sotto di noi\") si riferisce nella mitologia inuit, sia agli spiriti dei morti che risiedono nell'oltretomba, sia all'aldil\u00e0 stesso.Secondo gli inuit, l'Adlivun \u00e8 situato al di sotto della terra e del mare ed \u00e8 un posto di passaggio, analogo al cristiano purgatorio: vi sono purificate le anime dei morti, in preparazione per il viaggio verso la Terra della Luna (Quidlivun), dove troveranno l'eterno riposo e la pace. \nL'Adlivun \u00e8 solitamente descritto come un'area desolata e ghiacciata, governato dalla dea Sedna e popolato dai tornat (spiriti protettivi animali), guidati dal dio Tornarsuk e dai tupilaq (anime dei morti).\nRituale funebre.\nQuando muore un inuit, viene avvolto in una pelle di carib\u00f9 e seppellito con i piedi rivolti verso ovest/sud ovest, est/sud est o sud (rispettivamente a seconda che si tratti di un anziano, di un bambino o di un adulto); dopo di che seguono tre giorni di lutto, durante i quali i parenti del defunto stanno nella sua capanna con le narici chiuse da un pezzo di carne di caribu. Finita la veglia girano ritualmente tre volte attorno alla tomba promettendo carne di cervo allo spirito, che verr\u00e0 poi portata come offerta nelle visite alla sepoltura.\nSecondo gli inuit, una volta finita la cerimonia gli psicopompi Pinga e Anguta portano l'anima del morto ad Adlivun, dove dovr\u00e0 sostare per un anno."}
{"id": "2588700", "revid": "1363894", "url": "https://it.wikipedia.org/wiki?curid=2588700", "title": "Konrad Wolf", "text": "Tra i suoi film si ricordano \"Der geteilte Himmel\" (1964), \"Goya - oder Der arge Weg der Erkenntnis\" (1971) e \"Mama, ich lebe\" (1977).\nBiografia.\nQuando Hitler prese il potere nel 1933, la sua famiglia si trasfer\u00ec a Mosca; qui entr\u00f2 in contatto con l'ambiente del cinema sovietico, recitando a dieci anni in un film sui comunisti fuggiti dalla Germania nazista intitolato \"K\u00e4mpfer\". A diciassette anni si arruol\u00f2 nell'Armata Rossa e con le truppe sovietiche entr\u00f2 a Berlino nel 1945, segnando la fine della dittatura hitleriana: raccont\u00f2 poi questa sua esperienza nel film \"Ich war neunzehn\" (in italiano: \"Avevo diciannove anni\"), che diresse nel 1968.\nLasci\u00f2 l'esercito nel 1948 per studiare presso la VGIK, deciso a diventare un regista. Decise poi di lasciare l'Unione Sovietica per lavorare nella Germania orientale, presso la DEFA (Deutsche Film-Aktiengesellschaft). Divent\u00f2 presidente dell'Accademia delle Arti della RDT nel 1965, posto che ricopr\u00ec per tutto il resto della sua vita.\nVita privata.\nEra figlio dello scrittore ebreo Friedrich Wolf e fratello dell'agente segreto della Repubblica Democratica Tedesca Markus Wolf. Era sposato con l'attrice Christel Bodenstein."}
{"id": "2588710", "revid": "1522738", "url": "https://it.wikipedia.org/wiki?curid=2588710", "title": "Durthang", "text": ""}
{"id": "2588714", "revid": "118697102", "url": "https://it.wikipedia.org/wiki?curid=2588714", "title": "Flicorno soprano", "text": "Il flicorno soprano (\"fl\u00fcgelhorn\" in tedesco) \u00e8 uno strumento musicale, intonato in Si\u266d, facente parte della famiglia degli ottoni e della sottofamiglia dei flicorni.\nIl flicorno soprano ha un suono pi\u00f9 morbido di quello della tromba, pur avendo tecnica ed estensione simili. \u00c8 lo strumento cantabile della famiglia dei flicorni usato comunemente dai trombettisti jazz per creare atmosfere intime e leggere.\nNelle trascrizioni per banda esegue parti melodiche solitamente riservate ai clarinetti e nelle fanfare sostituisce spesso questi ultimi. Comunemente il flicorno soprano ha tre pistoni, ma esistono versioni a quattro pistoni che permettono una maggiore estensione nei suoni gravi, dove il timbro raggiunge il massimo della bellezza e del calore, permettendo di eseguire brani scritti per altri strumenti, ad esempio il violoncello o il corno francese, o di sostituire il disusato flicorno contralto."}
{"id": "2588717", "revid": "1494169", "url": "https://it.wikipedia.org/wiki?curid=2588717", "title": "Ider", "text": ""}
{"id": "2588722", "revid": "729019", "url": "https://it.wikipedia.org/wiki?curid=2588722", "title": "Beijing Story", "text": "Beijing Story (, ) \u00e8 un romanzo di tipo autobiografico scritto da un autore anonimo soprannominato Tongzhi, presumibilmente tra il 1996 e il 1997. In Cina la pubblicazione di questa storia omosessuale ha destato scandalo ed \u00e8 stata vietata dal Governo della Repubblica Popolare Cinese.\nNel 2001 il regista hongkongolese Stanley Kwan da questo romanzo ha tratto il film \"Lan Yu\", interpretato da Jun Hu e Huatong Li. La pellicola venne ufficialmente selezionata al Festival di Cannes del 2001 nella sezione Un Certain Regard.\nPubblicazione.\nIl romanzo nasce come \"internet novel\" per sfuggire alla censura dello Stato cinese. L'autore per evitare discriminazioni omofobe \u00e8 rimasto anonimo ed \u00e8 identificato dal soprannome Tongzhi, che letteralmente si traduce come compagno e per estensione significa omosessuale. Il racconto oltre che essere pubblicato da alcuni siti web di lingua cinese \u00e8 successivamente stato tradotto in anche in inglese. La prima pubblicazione cartacea \u00e8 avvenuta in Italia nel 2009 a cura di Mario Fortunato, con traduzione in italiano di Lucia Regola.\nTrama.\nIl libro, ambientato nella Cina dei recenti anni del boom economico-industriale, racconta la storia d'amore tra Handong, un ricco industriale pieno di supponenza di ventisette anni, figlio di un alto funzionario di Stato, e Lan Yu, un adolescente proveniente da una zona rurale della Cina del nord giunto a Pechino per affrontare l'universit\u00e0."}
{"id": "2588723", "revid": "125777398", "url": "https://it.wikipedia.org/wiki?curid=2588723", "title": "Madalyn Murray O'Hair", "text": "\u00c8 soprattutto conosciuta per la causa Murray contro Curlett, la cui sentenza \u00e8 diventata un punto di riferimento della Corte Suprema e ha portato al divieto della pratica della preghiera quotidiana nelle scuole pubbliche americane. Nel 1964 la fondazione dell'American Atheists la rese estremamente controversa, tanto che la rivista \"Life\" la defin\u00ec \"la donna pi\u00f9 odiata d'America\". Venne assassinata nel 1995 assieme al figlio e alla nipote.\nBiografia.\nPrimi anni e vita privata.\nMadalyn Mays nacque nel quartiere Beechview di Pittsburgh, in Pennsylvania, nel 1919, da Lena Christina Scholle e John Irwin Mays. Aveva un fratello maggiore, John Irwin Jr. Suo padre, presbiteriano, la fece battezzare secondo il rito della sua chiesa; sua madre, invece, era di fede luterana. La famiglia si trasfer\u00ec in Ohio e, nel 1936, Madalyn si diplom\u00f2 presso la \"Rossford High School\", la scuola superiore di Rossford.\nNel 1941 spos\u00f2 John Henry Roth. La coppia si separ\u00f2 quando entrambi furono arruolati nel servizio militare durante la seconda guerra mondiale, lei nel Women's Army Corps (WACS), lui nel Corpo dei Marine. Nel 1945, durante la sua permanenza in Italia come crittografista, ebbe una relazione con un ufficiale, William J. Murray Jr., gi\u00e0 sposato con rito cattolico. Sebbene William Murray decide infine di non lasciare sua moglie, Madalyn divorzi\u00f2 da Roth e adott\u00f2 il nome \"Madalyn Murray\". Tornata negli Stati Uniti, diede alla luce il suo primo figlio, William J. Murray III (Bill). Nel 1949 consegu\u00ec una laurea di primo livello presso l'Universit\u00e0 di Ashland, in Ohio. Nel 1952, consegu\u00ec la laurea magistrale in legge al South Texas College of Law, a Houston, ma non super\u00f2 l'esame per l'abilitazione da avvocato, per cui non pot\u00e9 mai esercitare la professione. Quando in seguito avrebbe dato inizio a un'intensa fase di scrittura per la nuova associazione Atei Americani, si sarebbe firmata Dr. O'Hair, pur non avendone titolo.\nDopo essersi ulteriormente formata come assistente sociale presso l'Howard University, Madalyn Murray svolse per anni tale impiego in diverse citt\u00e0, come da lei successivamente dichiarato nel 1964.\nDopo essersi trasferita a Baltimora, il 16 novembre 1954, da una relazione al di fuori del matrimonio, diede alla luce un secondo figlio, Jon Garth Murray.\nDegli anni seguenti esistono diverse versioni della vita della Murray. Il primogenito William ha riferito in particolare che, alla fine degli anno sessanta, Madalyn Murray manifestava delle simpatie socialiste. Nel 1957 partecip\u00f2 alle riunioni del Partito Socialista dei Lavoratori a Baltimora e nel 1959 fece domanda per ottenere la cittadinanza sovietica. Non avendo ricevuto risposta, l'anno seguente si rec\u00f2 con i figli in Europa, in nave, con l'intenzione di consegnarsi all'ambasciata sovietica a Parigi, atto che allora poteva essere considerato una vera e propria defezione, se non un tradimento verso la propria nazione di nascita. I sovietici tuttavia rifiutarono loro l'ingresso e la Murray e i figli ritornarono a Baltimora nello stesso anno.\nLa causa \"Murray contro Curlett\" e gli anni subito seguenti.\nNel 1960 Madalyn Murray intent\u00f2 causa contro il sistema scolastico pubblico della citt\u00e0 di Baltimora (\"Murray contro Curlett\"), indicando suo figlio William come querenlante. Lei impugnava il fatto che il sistema scolastico cittadino richiedesse agli studenti di partecipare alle letture della Bibbia, in scuole pubbliche. Sosteneva inoltre che, al rifiuto del figlio di partecipare a tali attrivit\u00e0, fossero seguiti atti di bullismo da parte dei compagni di classe che non avevano trovato alcun biasimo da parte degli amministratori scolastici, che avevano anzi tollerato tale comportamento. Il procedimento intentato da Madalyn Murray fu sottoposto all'attenzione della Corte Suprema degli Stati Uniti nel 1963, dopo essere stato accorpato alla causa che Edward Schempp aveva intentato contro il distretto scolastico di Abington (\"Abington School District contro Schempp\") sulla base di analoghe considerazioni. Durante il procedimento, Madalyn Murray si espresse perch\u00e9 fosse difeso il \u00abdirito inalienabile alla libert\u00e0 \"dalla\" religione cos\u00ec come quello alla libert\u00e0 di religione\u00bb (\u00ab\"unalienable right to freedom from religion as well as freedom of religion\"\u00bb). Nel pronunciare il verdetto, i giudici della Corte Suprema si espressero (con 8 voti contro 1) dichiarando incostituzionale l'obbligo per gli studenti di partecipare alla lettura della Bibbia nelle scuole pubbliche. L'anno precedente, inoltre, la Corte si era gi\u00e0 espressa dichiarando analogamente incostituzionale che nelle scuole pubbliche fosse richiesto di recitare delle preghiere (nel procedimento \"Engel contro Vitale, 1962).\nIl risultato della sentenza condusse Madalyn Murray ad acquisire una notevole notoriet\u00e0, con toni non sempre lusinghieri nei suoi confronti. Nel 1963, fond\u00f2 l'associazione American Atheists (Ateisti americani) e fu intervistata da Phil Donahue in televisione. Nel 1964, la rivista \"Life\" la indic\u00f2 come \u00abla donna pi\u00f9 odiata in America\u00bb (\u00ab\"the most hated woman in America\"\u00bb). A Baltimora, la sua famiglia incontr\u00f2 un'aperta ostilit\u00e0 in conseguenza della causa intentata contro la citt\u00e0, come avrebbe in seguito dichiarato in un'intervista a \"Playboy\". In tale occasione, elenc\u00f2 una lunga lista di episodi di molestie, intimidazioni e persino minacce di morte contro di lei e la sua famiglia e rifer\u00ec di lettere violente e inquietanti che aveva ricevuto per posta, alcune addirittura imbrattate di feci. Madalyn Murray attribu\u00ec anche il decesso del padre per infarto cardiaco alla tensione derivante dal clima intimidatorio che la famiglia avvertiva in citt\u00e0. In ultimo, nel 1963 decisero di trasferirsi a Honolulu, nelle Hawaii. Influ\u00ec sulla decisione anche il fatto che Madalyn Murray avesse avuto una colluttazione, per la quale venne indagata, con alcuni agenti di polizia del Dipartimento di Baltimora, intervenuti presso la sua abitazione per prendere in custodia la fidanzata di William, Susan Abramovitz, ancora minorenne, che era fuggita da casa.\nNel 1965, Madalyn Murray spos\u00f2 il \"marine\" Richard O'Hair, modificando il proprio cognome. Negli anni quaranta, Richard O'Hair si era unito ad un gruppo cumunista a Detroit, venendo per questo indagato dall'FBI. In seguito, fu indagato nuovamente per essersi finto un agente della stessa FBI. Sebbene anche questo secondo matrimonio fin\u00ec con una separazione, i due non divorziarono. Richard O'Hair sarebbe morto nel 1978.\nNel 1965, inoltre, ad Honolulu William e Susan ebbero una figlia, Robin Ilene Murray, che sarebbe stata successivamente adottata dalla nonna.\nAmerican Atheists.\nMadalyn Murray O'Hair rientr\u00f2 negli Stati Uniti continentali nel 1965, stabilendosi ad Austin, nel Texas. Qui stabil\u00ec la sede dell'associazione American Atheists che aveva fondato due anni prima con l'intento di sostenere \u00abun movimento nazionale che difendesse i diritti civili dei non credenti, lavorasse per la separazione tra chiesa e stato e affrontasse le questioni di politica pubblica legate al Primo emendamento (della Costituzione statunitense)\u00bb Chiamata a dirigere l'associazione, un ruolo che avrebbe mantenuto fino al 1986, divenne la voce e il volto dell'ateismo negli Stati Uniti durante gli anni sessanta e settanta. Sebbene nel 1986 il suo secondogenito Garth la sostitu\u00ec ufficialmente nella direzione del gruppo, lei mantenne una forte presa sull'associazione e la capacit\u00e0 decisionale.\nRipetendo la strategia d'azione che l'aveva portata al successo, Madalyn Murray O'Hair intent\u00f2 diverse cause in relazione a quelle situazioni nelle quali non fosse garantita una separazione tra chiesa e stato, a suo parere in violazione della Costituzione degli Stati Uniti d'America. Tra queste, cit\u00f2 nuovamente in giudizio la municipalit\u00e0 di Baltimora che aveva attribuito alla Chiesa cattolica un'esenzione dal pagamento delle tasse sulle propriet\u00e0 in citt\u00e0. Present\u00f2 querela contro la NASA per la lettura di un passo della Genesi durante la missione dell'Apollo 8, in quanto - a suo dire - gli astronauti, in qualit\u00e0 di dipendenti del governo, non avrebbero dovuto recitare pubblicamente una preghiera nel corso della missione. Il caso, ad ogni modo, venne respinto dalla Corte Suprema per mancanza di giurisdizione. Tra le cause intentate, cit\u00f2 in giudizio il Presidente Nixon (1970) per i servizi religiosi che avevano luogo ogni settimana alla Casa Bianca e il Segretario al tesoro W. Michael Blumenthal (1978) per la frase \u00ab\"In God We Trust\"\u00bb presente sulle banconote statunitensi. Contest\u00f2 l'associazione della manifestazione del credo religioso con solenni attivit\u00e0 politiche, come l'inaugurazione del consiglio cittadino di Austin.\nMadalyn Murray O'Hair partecip\u00f2 a numerosi dibattiti pubblici con leader religiosi e altre figure pubbliche su una vasta variet\u00e0 di temi. Produsse un programma radio sull'ateismo nel quale criticava la religione e il teismo e uno show televisivo, rimanendo una figura polizzante anche negli anni ottanta. Nel 1984, durante la campagna presidenziale, scrisse i discorsi di Larry Flynt, continuando ad essere ospite fissa di vari talk show.\nScomparsa e omicidio.\nIl 27 agosto 1995 Madalyn O'Hair, suo figlio Jon Garth Murray e sua ripote Robin, che vivevano nella stessa abitazione ad Austin e lavoravano nell'associazione, scomparvero. Un biglietto dattiloscritto era stato affisso sulla porta dell'ufficio presso American Atheists nel quale si affermava che la famiglia Murray-O'Hair era stata chiamata fuori citt\u00e0 per un'emergenza e non era in grado di dire per quanto tempo si sarebbe assentata. Quando la polizia entr\u00f2 nell'abitazione, tuttavia, ebbe l'impressione che la famiglia avesse lasciato la casa in tutta fretta: i piatti della colazione erano sul tavolo, il farmaco di Madalyn per il diabete era sul bancone della cucina e il cane era stato lasciato privo di cura e assistenza. Ci furono ad ogni modo dei contatti telefonici alcuni giorni dopo la scomparsa, nei quali dissero di trovarsi a San Antonio (Texas), per affari. Ancora pochi altri giorni dopo, Jon Garth ordin\u00f2 delle monete d'oro da un gioielliere di San Antonio per un valore di 600.000 dollari, ritirandone in seguito 400.000.\nFino al 27 settembre 1995 i dipendenti della American Atheists e alcuni amici ricevettero da Robin e da Jon diverse telefonate, che per\u00f2 non spiegavano il motivo della loro partenza, n\u00e9 menzionavano la data di un possibile ritorno. In queste telefonate le loro voci parevano comunque tese e turbate. Dopo il 28 settembre 1995 nessun'altra comunicazione pervenne da uno qualsiasi degli O'Hair.\nSulle cause e sul significato della loro scomparsa abbondarono le speculazioni. L'associazione stava affrontando delle serie difficolt\u00e0 finanziarie: alcuni finanziamenti erano stati ritirati e anche il numero delle iscrizioni stava diminuendo, in conseguenza degli scandali. Alcuni avanzarono l'ipotesi che i tre avessero abbandonato l'associazione e fossero fuggiti per nasconderne il denaro o evitare di essere raggiunti dai creditori. In un articolo del 1997 su \"Vanity Fair\", la giornalista Mimi Swartz affermava di aver trovato degli indizi a favore di una fuga in Nuova Zelanda. L'altro figlio di Madalyn, William Murray, aveva affermato che per anni la madre aveva mantenuto attivo un secondo conto corrente all'estero nel quale riversava fondi sottratti all'associazione. Altri, invece, pensavano che Madalyn Murray O'Hair fosse morta per cause naturali e che i congiunti l'avessero sepolta secondo le sue volont\u00e0 per poi scomparire e cambiare vita.\nWilliam Murray, che dagli anni ottanta aveva pessimi rapporti con la madre, present\u00f2 la denuncia di scomparsa un anno dopo l'evento.\nIn ultima analisi, David Roland Waters, ex direttore dell'ufficio degli Atei Americani, venne considerato responsabile della scomparsa e dell'assassinio dei membri dell'organizzazione. Non solo Waters aveva precedenti penali per reati violenti, ma anche commesso diversi furti sospetti durante il suo mandato e nel 1995 si \u00e8 dichiarato colpevole, del furto di 54.000 dollari dalla societ\u00e0. Poco dopo il furto venne diffuso un feroce articolo degli O'Hair, pubblicato nella \"Members Only\" nel quale si esponevano i precedenti, i furti e i reati commessi da Waters, tra cui un incidente nel 1977, durante il quale Waters aveva probabilmente percosso e urinato su sua madre. Successivamente la ragazza di Waters testimoni\u00f2 che il suo fidanzato era furioso a causa degli articoli degli O'Hair, e che aveva sognato di torturarla nei modi pi\u00f9 crudeli.\nLa polizia ha concluso che Waters, con dei complici, aveva sequestrato tutti e tre gli O'Hair, li aveva costretti a ritirare i fondi mancanti, aveva effettuato diverse enormi spese folli con il denaro e le carte di credito della O'Hairs, e in seguito li aveva uccisi tutti e tre. Danny Fry, un complice, venne ucciso pochi giorni dopo la O'Hair, ed il suo corpo fu trovato sul letto di un fiume con la testa e le mani tagliate. Waters si \u00e8 infine dichiarato colpevole delle accuse. Nel gennaio 2001 Waters ha informato la polizia che i cadaveri degli O'Hair erano stati sepolti in un ranch del Texas, ed ha successivamente condotto ai loro corpi. Quando la polizia ha scavato nel luogo indicato, scopr\u00ec che i corpi degli O'Hair erano stati tagliati con una sega in decine di pezzi. I resti esposti con mutilazioni estese e successiva decomposizione dovevano essere riconosciuti tramite le impronte dentali, i test del DNA e, nel caso di Madalyn, una serie di protesi all'anca. La testa e le mani di Fry sono stati trovati sullo stesso sito.\nLe monete d'oro estorte agli O'Hair sono state messe in un magazzino affittato da un'amica di Waters. Questi aveva tirato fuori 80.000 dollari e festeggiato con la sua ragazza per un paio di giorni, ma al suo ritorno scopr\u00ec che i restanti 420.000 erano stati rubati. Un gruppo di ladri era infatti riuscito a forzare l'armadietto. Waters venne dichiarato colpevole di sequestro di persona, rapina e omicidio, e condannato a 20 anni di carcere. Inoltre, fu anche condannato a rimborsare un totale di 543.665 dollari di risarcimento ai laici degli Stati Uniti d'America e a favore degli ordini fondati da Madalyn Murray O'Hair, Jon Garth Murray e Robin Murray-O'Hair. \u00c8 improbabile che uno qualsiasi di questi debiti sia stato pagato, poich\u00e9 Waters non aveva un lavoro in quanto era in prigione. Mor\u00ec infatti di cancro al polmone, in carcere, il 27 gennaio 2003.\nEredit\u00e0.\nLa querela di Madalyn Murray che ha portato alla rimozione della preghiera obbligatoria dalle scuole pubbliche degli Stati Uniti ha avuto effetti duraturi e significativi. Fino a quel processo, era comune per gli studenti partecipare a molti tipi di attivit\u00e0 religiose, tra cui l'istruzione religiosa stessa. Gli studenti non religiosi venivano costretti a partecipare a tali attivit\u00e0 e non avevano di solito l'opportunit\u00e0 di svincolarsi da tali impegni. Fino a quel momento, il concetto di libert\u00e0 di religione era considerato come libert\u00e0 di \"scegliere una religione\", non di scegliere la libert\u00e0 \"dalla\" religione o quella di dichiararsi non credente.\nNel 1980, William Murray venne battezzato in una chiesa battista a Dallas, dove successivamente divenne predicatore. Madalyn Murray O'Hair disse, in questa occasione: \"Si potrebbe considerare questo atto come un aborto post-natale, da parte di una madre. Credo di doverlo respingere totalmente ora e per tutti i tempi... lui \u00e8 al di l\u00e0 del perdono umano\". Dopo la morte di Madalyn, William Murray disse: \"Mia madre era una persona cattiva... non per la rimozione della preghiera dalle scuole americane... no, era solo e semplicemente una persona cattiva. Ha guadagnato enormi somme di denaro. Ha abusato della fiducia della gente. Ha truffato i bambini. Ha evaso le imposte e perfino derubato la sua organizzazione. Una volta stamp\u00f2 certificati azionari falsi con sua macchina da stampa, per cercare di ottenere pi\u00f9 di un'altra societ\u00e0 editrice atea... A prescindere da quanto male ha fatto, a prescindere da quanto fosse senza legge, mia madre non meritava di morire nel modo in cui \u00e8 morta.\". Murray ha affermato che sua madre aveva nascosto illegalmente \"decine di milioni\" di dollari. In un episodio di \"City Confidential\", un ex dipendente dell'associazione Atei Americani ha affermato che un altro ex dipendente aveva raccontato di un conto bancario estero dove gli O'Hair avevano depositato 18 milioni di dollari dell'American Atheists. Egli ha aggiunto che aveva sentito la storia da qualcuno e non era testimone diretto.\nTra il momento della scomparsa degli O'Hair e la scoperta dei corpi, venne scritto da Dave Foley uno spettacolo comico intitolato \"The Last Days of Madalyn Murray O'Hair in Exile\" (\"Gli ultimi giorni di Madalyn Murray O'Hair in esilio\").\nIl film.\n\"La donna pi\u00f9 odiata d'America\" (\"The Most Hated Woman in America\") \u00e8 un film drammatico biografico americano diretto da Tommy O'Haver e sceneggiato da lui e Irene Turner.\nIl film \u00e8 stato presentato in anteprima mondiale a South by Southwest il 14 marzo 2017. Il film \u00e8 stato distribuito il 24 marzo 2017 da Netflix."}
{"id": "2588725", "revid": "1851848", "url": "https://it.wikipedia.org/wiki?curid=2588725", "title": "Joseph Paul Franklin", "text": "\u00c8 stato condannato a morte e numerosi ergastoli, e poi giustiziato, per molti omicidi quasi sempre legati alla sua ideologia suprematista bianca, neonazista e segregazionista. La polizia gliene attribu\u00ec 20, di cui almeno 7 accertati. Gli si attribuisce anche il tentato omicidio di due persone facoltose: l'attentato del 1978 all'editore Larry Flynt e del suo legale, e l'attentato del 1980 a Vernon Jordan. Franklin non \u00e8 stato condannato per nessuno dei due reati. In virt\u00f9 delle svariate ritrattazioni alle sue stesse dichiarazioni, l'esatta portata dei suoi crimini non \u00e8 stimabile con certezza.\nPrimi anni.\nNato col nome di James Clayton Vaughn a Mobile, in Alabama, da una famiglia indigente, nel 1976 cambi\u00f2 il suo nome in Joseph Paul Franklin. Lo scelse in onore di Paul Joseph Goebbels e Benjamin Franklin. Fin dai tempi delle scuole superiori prese a manifestare forti interessi, prima verso i Cristiani Evangelici, poi verso il nazismo; in seguito si assocer\u00e0 sia all'American Nazi Party che al Ku Klux Klan. Ebbe una figlia da un matrimonio registrato nel 1968.\nPrese molto presto a vivere come uno sbandato, vagabondando su e gi\u00f9 per la East Coast con l'obbiettivo di \"ripulire il mondo\" dalle persone che riteneva inferiori, in particolar modo neri ed ebrei. Si manteneva rapinando banche, spesso vendendo o barattando le armi con cui compiva i suoi omicidi. Nonostante parzialmente cieco all'occhio sinistro e completamente privo della vista nel destro, Franklin era un abile tiratore, e ha ucciso la maggior parte delle sue vittime da una distanza di almeno 30 metri. Non ha mai cercato il contatto con la sua vittima, preferendo assassinarla dalla distanza, secondo il modus operandi di una tipologia di serial killer chiamata \"mission oriented\". Era un assassino altamente specializzato, che pianificava in anticipo vie di fuga e strategie per non lasciare alcuna traccia.\nCarriera criminale.\nIl livello di violenze di Franklin \u00e8 stato in continua ascesa; prima di commettere il primo omicidio di cui si abbia notizia, aveva gi\u00e0 incendiato una sinagoga e spruzzato acido contro una coppia \"interrazziale\". A partire dal 1977 si abbandon\u00f2 a una sorta di delirio omicida, mantenendosi con le rapine in banca. Confessava apertamente la propria ideologia razzista, sostenendo che Dio voleva che lui cominciasse la \"guerra di razza\".\nFranklin uccideva a caso; forse ha cominciato a Madison, nel Wisconsin. I suoi obbiettivi erano prevalentemente coppie miste, che lui chiamava \"MRCs\" (mixed-race couples). In diverse interviste ha spiegato come pianificasse gli omicidi e le modalit\u00e0 di fuga per tempo, cambiando spesso pettinatura e colore dei capelli, cos\u00ec come automobili ed abiti. Durante le fughe era solito sintonizzarsi sulle trasmissioni radio della polizia. In un'occasione minacci\u00f2 di uccidere il Presidente Jimmy Carter per le sue posizioni di apertura nei confronti dei diritti civili.\nPer sua stessa ammissione, aveva anche coltivato l'intenzione di assassinare Jesse Jackson, ma le misure di sicurezza adottate da Jackson all'epoca azzeravano le possibilit\u00e0 di successo: vir\u00f2 dunque il suo obbiettivo verso Vernon Jordan. Un artista della fuga, cui riusc\u00ec di sfuggire alla cattura per anni. La fine della sua carriera giunse quando un'infermiera, in Florida, prelevandogli del sangue che Franklin stava vendendo all'ospedale, riconobbe l'aquila di mare tatuata su un braccio e segnalata dagli identikit.\nArrestato quindi nel 1980, Franklin cominci\u00f2 ben presto a rilasciare confessioni dettagliate. \u00c8 stato processato in diversi Stati; nel 1997, nel Missouri \u00e8 stato condannato a morte. In seguito ad accuse circostanziate o confessioni, Franklin \u00e8 stato ricollegato a venti omicidi, sei aggressioni, sedici rapine in banca e due attentati incendiari. Ha confessato otto omicidi e ha ricevuto diverse condanne a morte e di carcere a vita. Ha rilasciato spontaneamente numerose confessioni alla fine degli anni novanta, a condizione di poterle rivolgere a una \"attraente investigatrice bianca\".\nAttivit\u00e0.\nLa maggioranza delle vittime accertate di Franklin furono membri di coppie miste composte da uomini afroamericani e donne bianche.\n1979.\nSuccessivamente, questo fu lo stesso scenario di uno degli attacchi del cecchino della Beltway. Franklin rivendic\u00f2 l'attentato in una registrazione video.\nAl momento della morte non era ancora stato processato per il duplice omicidio.\n1980.\nIl ragazzo stazionava col padre all'esterno di una friggitoria. Franklin era in attesa di processo per omicidio aggravato quando fu giustiziato.\nEra in attesa di processo per omicidio aggravato al momento dell'esecuzione.\nFranklin inizialmente respinse ogni addebito e fu quindi assolto, ma successivamente confess\u00f2.\nCondanna e carcere.\nDopo il processo per l'assassinio di Gerald Gordon, Franklin dichiar\u00f2 che il suo solo rammarico era che uccidere ebrei non fosse legale. Tent\u00f2 (inutilmente) la fuga durante il processo. Rilasci\u00f2 un'immediata dichiarazione circa questi tentativi di fuga, ringraziando la giuria per un processo equo e complimentandosi con loro per il verdetto, sostenendo che se non gli fosse stata data la pena di morte, sarebbe probabilmente scappato di nuovo.\nFranklin \u00e8 stato detenuto nel braccio della morte al Centro Correzionale di Potosi vicino a Mineral Point, nel Missouri. La condanna a morte \u00e8 stata eseguita il 20 novembre 2013 nel carcere di Bonne Terre, in Missouri, mediante iniezione letale di pentobarbital.\nInfluenze.\nNel 1989, il fondatore di National Alliance William L. Pierce, pubblic\u00f2 il suo romanzo, \"Hunter\", sotto lo pseudonimo di Andrew MacDonald. Il libro era esplicitamente dedicato a Joseph Paul Franklin."}
{"id": "2588730", "revid": "62004", "url": "https://it.wikipedia.org/wiki?curid=2588730", "title": "Lyudmila Shishova", "text": ""}
{"id": "2588732", "revid": "86599", "url": "https://it.wikipedia.org/wiki?curid=2588732", "title": "Cratere Das", "text": "Das \u00e8 un cratere lunare di 35,95 km situato nella parte sud-orientale della faccia nascosta della Luna, a nord-est del cratere irregolare Mariotte e a ovest-sud-ovest del cratere Von der Pahlen.\nDas ha un bordo affilato, non danneggiato da crateri degni di nota. La forma \u00e8 approssimativamente circolare, con dei rigonfiamenti verso ovest e nord-ovest. Le pendici interne, molto ripide vicino al bordo, mostrano segni di crolli in direzione dell'accidentato pianoro interno.\nQuesto cratere \u00e8 il centro di una modesta raggiera. Il materiale proiettato, di albedo relativamente alta, ha una forma irregolare, estendendosi maggiormente verso nord-ovest, mentre nelle altre direzioni ha un'estensione di circa due diametri. Verso est-sud-est la raggiera di Das si sovrappone ad un'altra vicina.\nIl cratere \u00e8 dedicato all'astronomo indiano Anil Kumar Das.\nCrateri correlati.\nAlcuni crateri minori situati in prossimit\u00e0 di Das sono convenzionalmente identificati, sulle mappe lunari, attraverso una lettera associata al nome."}
{"id": "2588737", "revid": "62004", "url": "https://it.wikipedia.org/wiki?curid=2588737", "title": "Alexej Vladimirovi\u010d D'ja\u010denko", "text": ""}
{"id": "2588745", "revid": "62004", "url": "https://it.wikipedia.org/wiki?curid=2588745", "title": "Yekaterina Dyachenko", "text": ""}
{"id": "2588749", "revid": "729019", "url": "https://it.wikipedia.org/wiki?curid=2588749", "title": "Shaanxi Y-8", "text": "Lo Shaanxi Y-8 (nome in codice NATO Cub), \u00e8 un quadrimotore turboelica ad ala alta prodotto dall'azienda cinese Shaanxi Aircraft Corporation negli anni ottanta ed impiegato ad uso militare principalmente per il trasporto tattico.\nSviluppo cinese del sovietico Antonov An-12 nella sua versione da trasporto militare e civile, la An-12BP, a causa della sua forte somiglianza e ruolo ne condivide anche la designazione in codice, \"Cub\", assegnata dalla Organizzazione del Trattato dell'Atlantico del Nord (NATO) al suo predecessore.\nUn esemplare in servizio con le forze aeree birmane si \u00e8 schiantato, causando la morte di oltre 120 persone a bordo tra militari e familiari"}
{"id": "2588751", "revid": "339392", "url": "https://it.wikipedia.org/wiki?curid=2588751", "title": "Suriyamarin", "text": ""}
{"id": "2588752", "revid": "339392", "url": "https://it.wikipedia.org/wiki?curid=2588752", "title": "Borommaracha Thirat V", "text": ""}
{"id": "2588753", "revid": "287204", "url": "https://it.wikipedia.org/wiki?curid=2588753", "title": "Frankenfish - Pesci mutanti", "text": "Frankenfish - Pesci mutanti \u00e8 un film per la televisione del 2004 di genere horror. La storia si ispira a un episodio di infestazione realmente accaduto a Crofton, nel Maryland nel 2002.\nTrama.\nUna poliziotta e un medico legale sono mandati ad indagare in una palude, dove un uomo \u00e8 stato ucciso brutalmente. I due capiscono, dopo aver visto il cadavere dell'uomo, che non \u00e8 stato un omicidio: all'uomo mancano le braccia e le gambe, che sembrano essere state staccate a morsi. I due vengono a sapere dell'esistenza di un alligatore gigante: vanno sul posto, ma trovano l'alligatore gigante decapitato. A questo punto, una pseudo-strega voodoo li avverte che c'\u00e8 qualcosa nell'acqua, che \u00e8 arrivata in quel posto tre mesi prima, quando una barca trasportata da un ciclone, \u00e8 arrivata a poca distanza da loro. \nI protagonisti vanno vicino alla barca in questione accompagnati da Helmer, un pescatore della zona. Mentre Helmer rimane a bordo della sua barca, i due ispezionano la barca, capendo che \u00e8 una barca cinese. Scendendo nella stiva, i due vedono il cadavere di un uomo sventrato e trovano la squama di un pesce delle dimensioni di un'ostrica. La poliziotta, sentitasi male, urta casualmente Helmer, che finisce in acqua. All'improvviso, qualcosa nell'acqua trascina Helmer sott'acqua. I due fuggono verso le home boat, e verso sera, un uomo dice alla fidanzata Bobby di aver visto qualcosa in acqua. Si avvicinano verso il bordo dell'home boat con una torcia. L'uomo viene decapitato dalla cosa, e la fidanzata, presa dal panico, prende la loro barca e cerca di fuggire. Gli altri tentano di fermarla, ma la cosa si mostra e ribalta la barca, mangiando Bobby. \nI sopravvissuti descrivono la creatura come un grosso squalo dalla testa di serpente. Ricardo, un sopravvissuto, mette a punto una trappola. La creatura abbocca e tenta di mangiarlo, ma Ricardo, seppur ferito ad un piede, uccide il mostro con un colpo di fucile alla testa. Esso festeggia mangiano il cuore del mostro, ma improvvisamente ne salta fuori un altro, che divora Ricardo. Gli altri si rendono conto che queste creature riescono a respirare anche fuori dall'acqua quindi dei channa mutanti. Arrivano nella palude anche tre uomini che intendono far fuori quelle creature per puro divertimento. L'hovercraft su cui erano a bordo viene ribaltato e uno di loro viene lanciato dalla creatura nell'elica dell'hovercraft. \nI sopravvissuti sparano contro la creatura, e il medico gli spara un razzo. Vanno a stanare la creatura, e i cacciatori, insieme a Sam, il medico, entrano nella tana. A questo punto, vedono la creatura morente, e uno dei cacciatori rivela che ha comprato tre di quelle creature, due femmine e un maschio. Le femmine sono morte e il maschio mangia uno dei cacciatori. A questo punto Sam, insieme a Delaila, la figlia della strega, fugge con l'hovercraft dei cacciatori. Inseguiti dal maschio, Sam, Delaila e Dan, il fidanzato di Delaila, cercano di fuggire. Dan scivola e va a finire nel fango, mentre gli altri due fuggono. A Sam viene un'idea lampante, e dice a Delaila di passargli il remo e di dirigersi verso gli alberi. Sam con il remo stacca la rete di ferro dell'hover craft e dice a Delaila di saltare. L'hovercraft va a sbattere contro gil alberi e il maschio finisce macellato nell'elica. I due a nuoto si dirigono nel punto in cui Dan \u00e8 stato sbalzato fuori. \nLa scena si sposta a Dan, che si riprende e vede uno strano pesciolino saltare verso di lui. All'inizio fa finta di niente, ma poi il pesciolino, seguito da altri, incominciano a divorare Dan, che urla disperato e chiede piet\u00e0. Questo fa comprendere che le uova di Frankenfish si sono schiuse..."}
{"id": "2588758", "revid": "547992", "url": "https://it.wikipedia.org/wiki?curid=2588758", "title": "Enrico Caria", "text": "Nato a Roma ma napoletano d'adozione esordisce come vignettista per La voce della Campania diretta da Michele Santoro. Disegna e scrive poi su Paese Sera, Lotta Continua, Il Mattino, Cuore, La Repubblica, L'Unit\u00e0, Il Roma, L'Umanit\u00e0, Il Manifesto, Il Fatto Quotidiano e altre testate minori. Inizia la sua carriera di sceneggiatore sotto la guida di Ettore Scola, suo mentore, cui rimarr\u00e0 legato sia professionalmente sia da un rapporto di amicizia, per poi lavorare al fianco di Nino Manfredi. Autore e inviato per \"Le Iene\", scrive per la radio, la televisione e il cinema: per il grande schermo scrive e dirige commedie nere e satiriche (\"\" con Peppe Barra e Giovanni Mauriello, \"Carogne\" (con Alessandro Haber, Daniele Formica e Milena Vukotic)\", Blek Giek\" (con Lillo e Greg), il mockumentary \"L'era legale\" (con Patrizio Rispo, Cristina Donadio e Isabella Rossellini), il docufilm \"Vedi Napoli e poi muori\" dove per la prima volta appare sullo schermo un giovanissimo Roberto Saviano. Ha pubblicato tre libri \"Bandidos\" (Feltrinelli), \"L'uomo che cambiava idea\" (Rizzoli), e \"Indagine su un mago senza testa\" (Fanucci). Per la colonna sonora dei suoi film, ha collaborato con i musicisti Daniele Sepe, Vittorio Cosma, Pivio e Aldo De Scalzi. \nNel 2017, con \"L'uomo che non cambi\u00f3 la storia\", Caria vince il Globo d'Oro per il miglior documentario.\nSuo padre era il politico e deputato antifascista Filippo Caria, morto nel 2015. \u00c8 cugino del doppiatore Stefano De Sando."}
{"id": "2588759", "revid": "62004", "url": "https://it.wikipedia.org/wiki?curid=2588759", "title": "Emma Yefimova", "text": ""}
{"id": "2588770", "revid": "124658545", "url": "https://it.wikipedia.org/wiki?curid=2588770", "title": "Pooh Jeter", "text": "Biografia.\n\u00c8 fratello della velocista Carmelita Jeter."}
{"id": "2588771", "revid": "4711", "url": "https://it.wikipedia.org/wiki?curid=2588771", "title": "Eugene Jeter", "text": ""}
{"id": "2588772", "revid": "599013", "url": "https://it.wikipedia.org/wiki?curid=2588772", "title": "P\u00ebtr Bystrov", "text": ""}
{"id": "2588773", "revid": "61051", "url": "https://it.wikipedia.org/wiki?curid=2588773", "title": "Harbin Y-8", "text": ""}
{"id": "2588783", "revid": "767487", "url": "https://it.wikipedia.org/wiki?curid=2588783", "title": "American Company", "text": "La Hallam Company, in seguito American Company, fu la prima compagnia teatrale interamente professionale del Nord America.\nLa compagnia venne fondata da William Hallam (1712?\u20131758?), gi\u00e0 proprietario del New Wells Theatre di Londra, e fu guidata da suo fratello Lewis Hallam (1714?\u20131756?).\nLa compagnia comprendeva 12 adulti e 3 bambini, scelti tra attori inglesi di \"modesto talento\". Giunsero negli Stati Uniti a bordo del vascello \"Charming Sally\" a Yorktown (Virginia), il 2 giugno 1752, e tennero i primi spettacoli nella vicina Williamsburg. La loro prima rappresentazione, \"The Merchant of Venice\", \u00e8 comunemente considerata la prima messa in scena professionale di un'opera di Shakespeare in America."}
{"id": "2588784", "revid": "252105", "url": "https://it.wikipedia.org/wiki?curid=2588784", "title": "Kosovo Force", "text": "La Kosovo Force (KFOR) \u00e8 una forza militare internazionale guidata dalla NATO, responsabile di ristabilire l'ordine e la pace in Kosovo (in serbo \u041a\u043e\u0441\u043e\u0432\u043e \u0438 \u041c\u0435\u0442\u043e\u0445\u0438\u0458\u0430 / Kosovo i Metohija), regione amministrata dall'ONU che ha dichiarato unilateralmente la propria indipendenza dalla Serbia il 17 febbraio 2008.\nLa missione venne chiamata Kosovo Force, definizione che venne riportata anche nell'emblema della missione stessa e sul sito della NATO. Altre definizioni come Keeping Force sono arbitrarie e non riconosciute.\nLa missione viene svolta sotto il comando NATO. In sede Nato la missione \u00e8 stata denominata Operazione Joint Guardian e alla fine del 2004 ha preso il nome di Operazione Joint Enterprise.\nLa KFOR entr\u00f2 in Kosovo il 12 giugno 1999 su mandato delle Nazioni Unite, due giorni dopo l'adozione, da parte del Consiglio di Sicurezza, della Risoluzione 1244. All'epoca il Kosovo stava affrontando una grave crisi umanitaria, con scontri quotidiani tra le forze militari della Repubblica Federale di Jugoslavia e le forze paramilitari dell'Ushtria \u00c7lirimtare e Kosov\u00ebs (UCK) (Esercito di liberazione del Kosovo). La tensione tra i gruppi etnici era molto alta, cos\u00ec come era alto il numero delle vittime degli scontri con quasi un milione di profughi che avevano lasciato la regione e la missione aveva il compito di proteggere la popolazione civile.\nNel 2020, la KFOR \u00e8 costituita da 27 nazioni contributrici, a comando italiano, con una forza di oltre 3400 tra militari e civili. La sua presenza resta necessaria per garantire la sicurezza e la stabilit\u00e0 in Kosovo, mentre il processo diplomatico portato avanti dalle Nazioni Unite prosegue.\nObiettivi.\nI compiti iniziali della missione erano:\nLa KFOR si occupa di garantire libert\u00e0 di movimento e un ambiente sicuro per tutti i residenti kosovari, a prescindere dell'etnia di appartenenza, affinch\u00e9 possano vivere in pace e, con l'aiuto internazionale, in un sistema pienamente democratico. I compiti del contingente, concretamente, sono stati i seguenti:\nI paesi del Gruppo di contatto dei Balcani hanno sostenuto pubblicamente che rimarranno in Kosovo per garantire la sicurezza necessaria fino all'assestamento definitivo della situazione.\nStruttura della missione.\nI contingenti erano inizialmente organizzati in quattro brigate multinazionali, divise su base regionale. Le brigate erano responsabili nelle rispettive aree operative, ma tutte erano sotto l'autorit\u00e0 del Comandante KFOR. Nell'agosto del 2005, il Consiglio del Nord Atlantico decise di ristrutturare la KFOR, sostituendo alle quattro brigate multinazionali, cinque \"task force\", per ottenere una maggiore flessibilit\u00e0 per quel che riguarda, ad esempio, la rimozione di restrizioni ai movimenti oltre confine di unit\u00e0 dislocate nelle varie aree del Kosovo.\nA far data dal 1\u00ba febbraio 2010 le Multinational Task Forces cambiano denominazione per diventare Multinational Battle Groups. Viene inoltre costituito un ulteriore gruppo denominato Joint Logistic Support Group (JLSG).\nL'allora Comandante delle Forze in Kosovo (COM KFOR), Maggior Generale Erhard B\u00fchler, nell'ottobre 2010 annunci\u00f2 la ristrutturazione della missione KFOR. Questa ristrutturazione, conosciuta come \"GATE2\", pianificata per la primavera 2011 prevedeva una presenza di forze KFOR di circa 5.000 unit\u00e0, consistenti in due \"Multinational Battle Groups\".\nDal 1\u00ba marzo 2011 diviene operativa la ristrutturazione \"GATE2\" che cambia nuovamente la struttura, scompaiono il Multinational Battle Group North (MNBG-N) e il Multinational Battle Group South (MNBG-S). Permangono attivi due Multinational Battle Groups (East e West) e vengono create le presenze dei Joint Regional Detachments North (JRD-N) sotto la guida dell'Esercito svizzero, Joint Regional Detachment Center (JRD-C) sotto la guida dell'Esercito Italiano, Joint Regional Detachment South (JRD-S) sotto la guida dell'Esercito Turco.\nEntit\u00e0 operative sul territorio:\nIl HQ KFOR \u00e8 dislocato nella citt\u00e0 di Pristina/Prishtine nel campo denominato \"Film City\", ha sede il Comando della NATO Kosovo Force.\nL'attuale Comandante della Kosovo Force (COMKFOR) \u00e8 il Generale di Divisione Ferenc Kajar dell'Esercito Ungherese. Il Vice-Comandante (DCOMKFOR) \u00e8 il Generale di Brigata Luca Piperni dell'Esercito Italiano. Il Capo di Stato Maggiore (COSKFOR) \u00e8 il Brigadier Generale John P. MAIER dell'Esercito USA.\nIl RC-West \u00e8 dislocato nell'ovest del Kosovo, ha il suo quartier generale a Belo Polje, a pochi chilometri da Pec/Pej\u00eb e vede attualmente schierato il 1\u00ba Reggimento Artiglieria Terrestre da Montagna con sede in FOSSANO, comandato dal Colonnello Andrea Bertazzo dell'Esercito Italiano.\nNel giugno 1999 l\u2019Aeronautica Militare italiana \u00e8 chiamata a partecipare all\u2019Operazione \"Joint Guardian\" con la costruzione di un aeroporto per il supporto del contingente italiano in Kosovo.\nLa KFOR approva, indicando per la sua realizzazione un\u2019area limitrofa ad una piccola pista gi\u00e0 esistente vicino a Giacovizza.\nIn 52 giorni i militari dell\u2019Aeronautica riescono ad allestire dal nulla un aeroporto, attuando la prima attivit\u00e0 di proiezione fuori area della Forza Armata. \nNel gennaio 2000 viene costituito il 1\u00ba Reparto Operativo Autonomo che nel 2006 diventa Reparto Distaccato del Reparto Mobile di Supporto dell'Aeroporto di Verona-Villafranca e nel 2008 Task Force Air operando fino al dicembre 2013 quando passa sotto la responsabilit\u00e0 delle autorit\u00e0 kosovare.\nIl RC East \u00e8 dislocato nell'est del Kosovo, ha il suo quartier generale a Urosevac presso Camp Bondsteel ed \u00e8 comandata dal Colonnello Joseph A. Hopkins III., dell'Esercito degli Stati Uniti contribuiscono gli eserciti di Grecia, Polonia, Romania, Ucraina e U.S.A.\nLa Multinational Specialized Unit (MSU), ha il suo quartier generale a Kosovo Polje (nei sobborghi di Pristina), composta esclusivamente da militari italiani dell'Arma dei Carabinieri, \u00e8 una forza di polizia a status militare con compiti di lotta al crimine organizzato e al terrorismo, attualmente al comando del colonnello Stefano Fedele. Attualmente il contributo viene totalmente fornito dall'Italia, mentre fino al 2013 partecipavano all'unit\u00e0 altre nazioni.\nCon quartier generale a Camp Novo Selo, il KTRBN sotto il diretto controllo operativo del Comandante di KFOR (COMKFOR).\nAl comando del \"Tenente Colonnello\" \"Istvan VARGA\" dell'esercito ungherese, ha una struttura di due compagnie di manovra e una compagnia di supporto. I loro compiti sono di pronto impiego sul territorio. Il contributo viene fornito dall'Ungheria e dagli Stati Uniti.\nUnit\u00e0 di supporto logistico al comando del \"Colonnello\" Siegfried Markus Skudnigg dell'Esercito austriaco. Con compiti di gestione logistica e dispiegamento di supporti tecnici, contribuiscono al JLSG le seguenti nazioni: Grecia, Svizzera, Austria, Germania, Italia, Ucraina e Ungheria.\nEntit\u00e0 non pi\u00f9 operative:\n\"Il MNBG-N era dislocato nel nord del Kosovo, aveva il suo quartier generale a Novo Selo.\"\n\"Hanno contribuito gli eserciti di Danimarca, Estonia, Francia, Grecia, Lussemburgo e Marocco.\"\n\"Il MNBG-S era dislocato nel sud del Kosovo, aveva il suo quartier generale a Prizren.\"\n\"Hanno contribuito gli eserciti di Austria, Germania, Svizzera e Turchia.\"\n\"Il MNBG-C era dislocato nel centro del Kosovo, aveva il suo quartier generale a Lipljan.\"\n\"Hanno contribuito le forze armate di Gran Bretagna, Repubblica Ceca, Finlandia, Irlanda, Lettonia, Slovacchia, Svezia, Italia ed Islanda.\"\nDal luglio 2000, l'Aeronautica militare ha avuto in gestione il controllo del traffico aereo, la sala operativa, l'assistenza al volo, il servizio meteorologico, i servizi antincendi e di emergenza a Slatina, presso l'Aeroporto Internazionale di Pristina subentrando al distaccamento britannico con il 2\u00ba Reparto Operativo Autonomo. Dal marzo 2003 la responsabilit\u00e0 dello scalo kosovaro \u00e8 passata sotto il comando islandese.\nCon quartier generale a Pristina, il KTM \u00e8 stato sotto il diretto controllo operativo del Comandante di KFOR (COMKFOR).\nAl comando del \"Tenente Colonnello\" Carlos Macieira, dell'esercito del Portogallo, ha una struttura di due compagnie di manovra e una compagnia di supporto. I loro compiti sono di pronto impiego sul territorio. Il contributo viene totalmente fornito dal Portogallo.\n\"Sostituito dal KTRBN ungherese.\".\n\"Trasformato nel Regional Command East, assumendo al suo interno i JRD-N e JRD-SE\".\n\"Trasformato nel Regional Command West, assumendo al suo interno il JRD-W\".\n\"Confluito nel Regional Command East\".\n\"Confluito nel Regional Command East\".\n\"Confluito nel Regional Command West\".\nStati partecipanti.\nNel periodo di massima partecipazione, il numero delle truppe KFOR raggiungeva 50\u00a0000 unit\u00e0, provenienti da 39 paesi (della NATO e non). Il sito ufficiale della KFOR, nell'aprile 2007 dichiarava che 16\u00a0000 soldati, provenienti da 34 paesi, partecipavano alla missione. L'attuale numero di unit\u00e0 impiegate, aggiornato al febbraio 2020, \u00e8 di complessive 3411 unit\u00e0, incluse le 'KFOR Operational Reserve Force' (circa 700 unit\u00e0), provenienti da 27 paesi.\nNel dettaglio, le seguenti nazioni, membri della NATO, contribuiscono (tra parentesi l'attuale numero di unit\u00e0 presenti sul territorio):\n Paesi NATO che hanno partecipato:\nAltri paesi non-NATO partecipanti:\nAltri paesi non-NATO che hanno partecipato:"}
{"id": "2588794", "revid": "237256", "url": "https://it.wikipedia.org/wiki?curid=2588794", "title": "Vasilij Grigor'evi\u010d Zaj\u010dev", "text": ""}
{"id": "2588796", "revid": "62004", "url": "https://it.wikipedia.org/wiki?curid=2588796", "title": "Orol", "text": ""}
{"id": "2588797", "revid": "123426356", "url": "https://it.wikipedia.org/wiki?curid=2588797", "title": "Tony Darrow", "text": "Biografia.\nNato a Brooklyn, tra il 1971 il 1985 intraprende una carriera di cantante nei locali, acquisendo una discreta notoriet\u00e0 che lo porta a prime apparizioni televisive nel \"The Tonight Show\" di Johnny Carson e al \"The Joe Franklin Show\" di Joe Franklin a New York.\nAl cinema, dopo una piccola parte d'esordio nel grottesco \"Horror in Bowery Street\" (1987), viene scelto da Martin Scorsese per il ruolo di Sonny in \"Quei bravi ragazzi\" (1990): si specializza quindi nel personaggio stereotipato del mafioso italoamericano, in commedie e film di genere. \nCaratterista nelle grazie di Woody Allen, ha recitato in ben 6 film del regista newyorkese: in televisione ha partecipato nel ruolo di Larry Boy Barese a tutte 6 le stagioni de \"I Soprano\" (1999-2007).\nNel 2009 fu accusato di estorsione per un episodio risalente al 2004, quando avrebbe chiesto a due scagnozzi della famiglia mafiosa Gambino di mutilare una persona che doveva dei soldi ad uno strozzino. Si \u00e8 dichiarato poi colpevole davanti alla Corte suprema e condannato.\n\u00c8 stato sposato dal 1992 al 2014 con Christine e ha un figlio."}
{"id": "2588798", "revid": "287204", "url": "https://it.wikipedia.org/wiki?curid=2588798", "title": "Javier Orol Sanchez", "text": ""}
{"id": "2588801", "revid": "183976", "url": "https://it.wikipedia.org/wiki?curid=2588801", "title": "Jamaica koalition", "text": ""}
{"id": "2588803", "revid": "1543377", "url": "https://it.wikipedia.org/wiki?curid=2588803", "title": "Grande deportazione degli acadiani", "text": "La grande deportazione degli acadiani fu un trasferimento forzato di acadiani (popolazione francofona che si era installata agli inizi del secolo XVII in Canada, nella regione dell'Acadia), avvenuto tra il 1755 e il 1763, nell'ambito della guerra franco-indiana. Questo provvedimento fu ordinato dal governatore Charles Lawrence. Fu una pulizia etnica, dato che migliaia di acadiani morirono in quegli anni e altrettanti furono dispersi nel Nordamerica, in Francia e in Inghilterra.\nStoria.\nCon il Trattato di Utrecht del 1713 l'Acadia pass\u00f2 sotto dominio britannico. Venne cos\u00ec creata la provincia della Nuova Scozia. La deportazione degli acadiani avvenne in un'epoca di grande tensione politica tra la Francia e la Gran Bretagna, culminata con lo scoppio della guerra dei sette anni. In precedenza il governo britannico chiese agli acadiani francofoni un atto di fedelt\u00e0. Gli acadiani, d'altra parte, offrirono la neutralit\u00e0. Nel 1730 il governo britannico accett\u00f2 il giuramento di neutralit\u00e0. Nel 1749 Edward Cornwallis chiese ancora un atto di fedelt\u00e0 e, sebbene senza successo, non prese iniziative drastiche. Peregrine Hopson continu\u00f2 ad avere una politica conciliante con gli acadiani.\nQuando Charles Lawrence occup\u00f2 il posto di governatore della Nova Scotia, prese iniziative pi\u00f9 decise verso gli acadiani, imponendo un atto di fedelt\u00e0 verso il governo britannico. Dopo la conquista da parte britannica di Fort Beaus\u00e9jour di circa trecento acadiani che combatterono per conto dei francesi, Lawrence fece un ultimo tentativo per convincere gli acadiani ad accettare l'atto di fedelt\u00e0, ma gli acadiani ancora una volta rifiutarono. Quindi il governatore decise di deportare gli acadiani in varie parti del Nordamerica britannico, in Louisiana, in Francia e in Gran Bretagna.\nDurante il 1755, circa settemila acadiani vennero deportati. I deportati furono tenuti in navi prigione per diverse settimane, prima di venire trasferiti al loro destino. A migliaia ne morirono. Prima della deportazione si stima che il numero di acadiani fosse di ventitremila. Dopo la deportazione il numero di ridusse a diecimila. Solo cinque-seimila acadiani riuscirono a sfuggire alle deportazioni. Ci fu anche un tentativo di resistenza acadiana, con a capo Joseph Broussad, detto \"Beausoleil\". Negli anni successivi le case degli acadiani furono bruciate dai britannici e la popolazione acadiana fu sostituita da coloni britannici. Nel 1766 una parte di acadiani si trasfer\u00ec in Louisiana, all'epoca sotto controllo spagnolo, ma fino al 1763 ancora possedimento francese.\nLa Grande deportazione in letteratura.\nIl poeta americano Henry Wadsworth Longfellow immortal\u00f2 lo storico evento nel suo poema sulla condizione del personaggio romanzesco \"Evangeline\", che divenne molto popolare e rese ben nota la vicenda storica."}
{"id": "2588806", "revid": "101768", "url": "https://it.wikipedia.org/wiki?curid=2588806", "title": "Pieve di Condino", "text": ""}
{"id": "2588807", "revid": "1543377", "url": "https://it.wikipedia.org/wiki?curid=2588807", "title": "Re di Thailandia", "text": "Il Re di Thailandia (\u0e1e\u0e23\u0e30\u0e21\u0e2b\u0e32\u0e01\u0e29\u0e31\u0e15\u0e23\u0e34\u0e22\u0e4c\u0e44\u0e17\u0e22) \u00e8 il capo di Stato della Thailandia (un tempo nota anche con il nome di Siam, ma va ricordato che questo nome \u00e8 stato dato dagli europei al Regno Ayutthaya ed \u00e8 stato ufficialmente adottato solo nel 1782 da re Rama I) e il capo della dinastia Chakri, la quale ancora oggi guida la Thailandia.\nIl sovrano attuale \u00e8 Vajiralongkorn, in carica dal 13 ottobre 2016 con il nome regale di \"Rama X\"; \u00e8 succeduto al padre Rama IX.\nLa residenza ufficiale del re \u00e8 detta \"Grande Palazzo Reale\" e si trova nella capitale Bangkok. L'attuale sovrano ha tuttavia mantenuto la propria residenza alla Villa Amphorn Satharn, anch'essa a Bangkok, nel comprensorio di Palazzo Dusit.\nPoteri.\nFino al 1932 il sistema di governo era la monarchia assoluta e il sovrano aveva pieni poteri nel suo regno e sui suoi sudditi. In seguito alla rivoluzione siamese del 1932 il re fu costretto ad accettare il passaggio alla monarchia costituzionale, in cui il potere del re \u00e8 limitato al ruolo di figura guida e simbolo della nazione. In Thailandia il reato di lesa maest\u00e0 viene considerato gravissimo e punito duramente. Ogni costituzione promulgata dopo il 1932 tra le altre cose recita che il re: \"deve essere lasciato sul trono reale ed essere oggetto di riverente adorazione e non potr\u00e0 essere oltraggiato\".\nCon l'entrata in vigore della costituzione gran parte dei poteri dello Stato passarono dalle sue mani a quelle del parlamento (il legislativo), del consiglio dei ministri (l'esecutivo), e del consiglio dei magistrati (il giudiziario). Il parlamento viene eletto dalla popolazione in elezioni democratiche. Al re rimangono alcuni poteri tra cui i pi\u00f9 significativi sono quello di veto o di approvazione e promulgazione delle leggi emanate dal parlamento, e quello di concedere l'indulto. Il re \u00e8 inoltre il capo delle forze armate reali e il difensore della fede Buddhista (che \u00e8 la religione di Stato in Thailandia).\nCollaboratori del re.\nIl sovrano \u00e8 assistito nei suoi doveri, nel suo lavoro e nei suoi rapporti col primo ministro dall'\"ufficio del segretario privato di Sua Maest\u00e0\", dal \"Consiglio privato\" e dall\"'ufficio della famiglia reale\". La nomina dei membri di questi tre enti \u00e8 di esclusiva competenza del sovrano. L'\"agenzia della famiglia reale\" (in lingua thai \u0e2a\u0e33\u0e19\u0e31\u0e01\u0e1e\u0e23\u0e30\u0e23\u0e32\u0e0a\u0e27\u0e31\u0e07 sam nak phra ratchawang) \u00e8 un'agenzia di propriet\u00e0 della casa reale e sovrintende alle responsabilit\u00e0 amministrative e cerimoniali, nonch\u00e9 alle largizioni filantropiche dei regnanti. Si occupa inoltre della gestione del Grande Palazzo Reale e degli altri palazzi reali Vimanmek e Bang Pa-In.\nPatrimonio.\nL'immenso patrimonio della Casa reale \u00e8 stato a lungo gestito dall'\"Agenzia della Propriet\u00e0 della Corona\". Fondata negli anni trenta del Novecento, fu inizialmente sotto il completo controllo del governo. Nel 1948 fu data buona parte del controllo a re Rama IX, coadiuvato da un gruppo di almeno quattro direttori tra cui il ministro delle Finanze. Nel luglio 2017 pass\u00f2 sotto il diretto controllo di re Vajiralongkorn (Rama X), che convinse il governo del dittatore militare Prayut Chan-o-cha a preparare la legge con cui fu stabilito il nuovo assetto.\nNel 2018 la propriet\u00e0 dei beni della Casa reale fu trasferita a re Vajiralongkorn, a cui fu affidata la totale responsabilit\u00e0 e gestione dei beni stessi. I beni sono cos\u00ec diventati soggetti a tassazione, come quelli di ogni cittadino, mentre in precedenza erano esenti da tasse. Secondo una valutazione pubblicata dalla rivista Forbes, il valore dei beni gestiti dall'agenzia superava nel 2012 i 30 miliardi di dollari. Con l'intestazione dei beni e assumendone il controllo, Vajiralonkorn \u00e8 diventato uno dei sovrani pi\u00f9 ricchi del mondo. La monarchia thailandese possiede svariate regalie, che formano i Gioielli della Corona di Thailandia.\nSuccessione.\nLa legge di successione prevede la primogenitura maschile; all'erede designato dal sovrano come successore viene concesso il titolo di Principe della Corona di Thailandia. Alla morte di un sovrano il trono spetta al primogenito maschio, in caso di rinuncia si passa al secondogenito maschio e cos\u00ec via. Non \u00e8 permesso alle donne salire al trono se non in assenza di un erede maschio o nel caso in cui l'erede maschio rinunci. Gli emendamenti presenti nelle ultime costituzioni lasciano per\u00f2 intravedere la possibilit\u00e0 che il sovrano imponga la scelta di un successore femmina. Re Rama X, salito al trono nell'ottobre 2016, non ha ancora nominato il suo successore ufficiale.\nLista di re di Siam e Thailandia.\nIl primo tra i principali regni che hanno portato alla formazione dell'attuale Regno di Thailandia \u00e8 stato quello di Sukhothai, sottomesso e assorbito dal successivo Regno di Ayutthaya, distrutto dai birmani nel 1767. Dopo un periodo di caos nel Paese, il generale Taksin di Ayutthaya caccia i birmani; nel 1768 si fa incoronare re del nuovo Regno di Thonburi e riunifica il Siam. Nel 1782, una rivolta nella capitale costringe il re ad abdicare e il suo posto viene preso da Rama I, che fonda il Regno di Rattanakosin con la nuova capitale Bangkok. Dopo la rivoluzione siamese del 1932 e la conseguente concessione della monarchia costituzionale, lo Stato perde il nome Rattanakosin e conserva l'antico nome di Regno del Siam. Qualche anno dopo viene abbandonato il nome Siam, considerato di provenienza cinese dai nazionalisti e dai militari, e il regno prende il nome attuale di Thailandia. Sono quindi i sovrani di Sukhothai, Ayutthaya, Thonburi, Rattanakosin e Thailandia che compongono la lista dei sovrani di Thailandia.\nRe siamesi/thailandesi considerati \"Grandi\".\nPer il ruolo che hanno avuto nella formazione del Paese, sette monarchi siamesi hanno ottenuto l'appellativo \"il Grande\". A questi sovrani \u00e8 stata dedicato il grande parco nella provincia di Prachuap Khiri Khan intitolato \"Lan Maharaj\" (monumenti dei Grandi re), dove sono state erette alla loro memoria grandi statue in bronzo che li raffigurano. Di seguito la lista di questi sovrani:\nNel 1987 venne conferito tale titolo anche a"}
{"id": "2588811", "revid": "110157", "url": "https://it.wikipedia.org/wiki?curid=2588811", "title": "Delitto in manicomio", "text": "Delitto in manicomio (titolo originale \"Murder in the Madhouse\") \u00e8 un romanzo poliziesco scritto nel 1935 da Jonathan Latimer. Il romanzo \u00e8 il primo della serie di cinque gialli in cui indaga l'investigatore privato Bill Crane.\nTrama.\nInizio dell'autunno del 1934, un'autoambulanza percorre una strada di campagna guidata dall'autista della clinica del dottor Livermore; a bordo del veicolo c'\u00e8 anche Joe Kassuccio, un gangster appena assunto da Livermore come guardia del corpo.\nI due uomini stanno accompagnando alla clinica William Crane, un investigatore privato di New York, che si sta fingendo pazzo in modo da poter indagare meglio su un caso che riguarda uno degli ospiti della struttura psichiatrica.\nL'ospedale ha l'aspetto di un lussuoso albergo e gli ospiti in cura appartengono all'alta societ\u00e0 di New York; la struttura prevede anche un padiglione separato dove vengono confinati i pazienti nei momenti di crisi.\nGiunti alla clinica, Kassuccio e l'autista accompagnano Crane nell'ufficio del direttore per un colloquio con Livermore ed Eastman, i due medici che dirigono la struttura. Il colloquio viene interrotto improvvisamente da qualcosa che accade fuori: uno degli ospiti, il signor L'Adam, sta vagando nel giardino in preda ad un attacco violento di licantropia.\nQuando i due dottori rientrano in ufficio, dopo che L'Adam \u00e8 stato rinchiuso, Crane attacca con violenza Eastman e viene pertanto portato con la forza in una stanzetta del padiglione per trascorrervi la notte.\nIl giorno dopo Crane incontra in giardino la signora Van Kamp, un'anziana paziente che ha richiesto l'aiuto del detective perch\u00e9 le \u00e8 stata rubata una cassetta contenente titoli per un valore di 400.000$ ed una delle due chiavi che permettono di aprire un'altra cassetta di sicurezza che contiene denaro per 800.000$. La signora confida al detective di sospettare del dottor Livermore.\nIn serata, mentre tutti i pazienti assistono ad una proiezione cinematografica, viene trovato ucciso nella camera della signora Van Kamp uno degli ospiti. Questo delitto non rimane isolato: nei giorni seguenti muore pugnalata un'amica della signora Van Kamp ed anche una delle infermiere viene uccisa con un pugnale. Nonostante questi fatti di sangue i dottori decidono di non comunicare alle autorit\u00e0 di polizia ci\u00f2 che sta avvenendo nella clinica.\nNel frattempo Crane prova a condurre avanti le sue indagini sul furto e sui delitti, servendosi anche del supporto dei colleghi Williams a Burns, sempre molto abili nel camuffarsi in modo imprevedivile, e chiamando in azione anche lo sceriffo della contea."}
{"id": "2588816", "revid": "62004", "url": "https://it.wikipedia.org/wiki?curid=2588816", "title": "Vitali Klitschko", "text": ""}
{"id": "2588818", "revid": "119238813", "url": "https://it.wikipedia.org/wiki?curid=2588818", "title": "Jeff Davis", "text": "Laureato in Film al Vassar College, ottiene un master universitario in Sceneggiatura alla University of Southern California. Lavora come editor e autore su manuali relativi a software informatici, fino a che non riesce a vendere una sua sceneggiatura alla CBS Television.\nDa questa sceneggiatura nasce la serie televisiva statunitense \"Criminal Minds\", della quale \u00e8 creatore e co-produttore esecutivo per la prima stagione.\nDavis \u00e8 anche lo sceneggiatore e produttore esecutivo della serie televisiva per MTV \"Teen Wolf\"."}
{"id": "2588821", "revid": "2033069", "url": "https://it.wikipedia.org/wiki?curid=2588821", "title": "Over There", "text": "Over There \u00e8 una serie televisiva statunitense di azione, dramma e guerra girata in 13 episodi.\nLa prima puntata \u00e8 stata trasmessa in USA, mercoled\u00ec 27 luglio 2005 per l'emittente televisiva FX Network, mentre in Italia \u00e8 andata in onda per la prima volta su Fox della piattaforma satellitare Sky, domenica 13 novembre 2005.\nTrama.\nLa guerra in Iraq vista con gli occhi di un'unit\u00e0 dell'esercito USA, composta da soldati giovanissimi e alla prima esperienza al fronte: il sergente Scream, Double Wide, una madre soldato che lascia sua figlia appena nata, Williams detto Smoke, soldato che spara con la precisione di un gioielliere, di Angel, diciannovenne col sogno di cantare, Bo Rider, 20 anni, che rimasto vittima di un attentato perde una gamba e altri."}
{"id": "2588823", "revid": "62004", "url": "https://it.wikipedia.org/wiki?curid=2588823", "title": "Wladimir Klitschko", "text": ""}
{"id": "2588824", "revid": "1305772", "url": "https://it.wikipedia.org/wiki?curid=2588824", "title": "Mapleton", "text": ""}
{"id": "2588825", "revid": "438678", "url": "https://it.wikipedia.org/wiki?curid=2588825", "title": "Plan Maison", "text": "Plan Maison \u00e8 una localit\u00e0 montana del comune di Valtournenche in Valle d'Aosta, a quota di 2.561 m s.l.m.. Si trova nella conca del Breuil all'interno del comprensorio sciistico Matterhorn Ski Paradise e da qui si pu\u00f2 partire per salire sul Cervino lungo la via normale italiana.\nImpianti sciistici.\nE' raggiunta da Cervinia con una telecabina a sei posti e una funivia. Da qui parte la telecabina a dodici posti per la stazione \"Cime Bianche Laghi\" (2810\u00a0m), punto di partenza della funivia del Plateau Rosa. Da qui parte anche la seggiovia omonima e c'\u00e8 lo skilift \"Baby la Vieille\", per i principianti e da qui anche la mitica funivia del Furggen e le vecchie funivie che portavano al \"Plateau Rosa\".\nNumerose sono le piste che scendono a Breuil-Cervinia: un tempo c'erano la 1 e la 2, due piste nere. Oggi queste due piste non vengono pi\u00f9 battute e non sono nemmeno segnate sulle cartine. Adesso, gli sciatori possono servirsi delle piste 3 e 3bis (rosse) e la pista 5 (blu). Vi sono tre bar, un hotel, un'area pic-nic e altre strutture ricettive minori."}
{"id": "2588826", "revid": "62004", "url": "https://it.wikipedia.org/wiki?curid=2588826", "title": "Vitalij Mykolajovy\u010d Potapenko", "text": ""}
{"id": "2588829", "revid": "62004", "url": "https://it.wikipedia.org/wiki?curid=2588829", "title": "Aleksandr Anatol'evi\u010d Volkov", "text": ""}
{"id": "2588830", "revid": "339392", "url": "https://it.wikipedia.org/wiki?curid=2588830", "title": "Cesine", "text": ""}
{"id": "2588833", "revid": "125164192", "url": "https://it.wikipedia.org/wiki?curid=2588833", "title": "Christoph Waltz", "text": "\u00c8 vincitore di vari riconoscimenti, compresi due premi Oscar, due premi Golden Globe, due premi BAFTA, due Critics' Choice Awards, due Screen Actors Guild Awards ed un Prix d'interpr\u00e9tation masculine al Festival di Cannes.\nBiografia.\nNato a Vienna, \u00e8 figlio degli scenografi tedeschi Johannes Waltz e Elisabeth Urbancic, ha quindi doppia cittadinanza (austriaca e tedesca); la sua famiglia proviene dal mondo dello spettacolo, i nonni erano attori, mentre i bisnonni lavoravano nel teatro. Ha studiato recitazione al Max Reinhardt Seminar di Vienna e al Lee Strasberg Theatre and Film Institute di New York.\nInizia la propria carriera nel teatro, lavorando a Vienna, Strasburgo e Zurigo; successivamente lavora per la televisione austriaca (compare anche in un episodio di \"Il commissario Rex\", nel ruolo di un raffinato serial killer) e poi per quella tedesca. Nel suo lungo curriculum, Waltz ha lavorato in vari film televisivi, ha preso parte al film \"Un perfetto criminale\" e ha collaborato con il regista polacco Krzysztof Zanussi, recitando nei film \"Vita per vita - Massimiliano Kolbe\" e \"Fratello del nostro Dio\". Compare anche in un paio di episodi de \"L'ispettore Derrick\" (\"Piet\u00e0 per l'assassino\" e \"Una morte prevista\" e in alcuni episodi di \"Un caso per due\" con Claus Theo Gartner). \nNel 2009 ottiene la fama internazionale grazie al regista statunitense Quentin Tarantino che gli affida la parte del colonnello delle SS Hans Landa in \"Bastardi senza gloria\". Per la sua interpretazione dello spietato \"cacciatore di ebrei\", recitando in tedesco, francese, italiano e inglese, Waltz riceve il premio per il miglior attore al Festival di Cannes e vince il Golden Globe, due SAG Award e un BAFTA, nonch\u00e9 l'Oscar come miglior attore non protagonista.\nLa sua nuova popolarit\u00e0 desta l'attenzione di Hollywood, che gli affida la parte del cattivo in \"The Green Hornet\" di Michel Gondry (sostituendo Nicolas Cage) e in \"Come l'acqua per gli elefanti\" di Francis Lawrence. Nel 2011 recita nel film \"Carnage\" di Roman Polanski e nel film \"I tre moschettieri\". Alla fine del 2012 viene distribuito nelle sale il film di Quentin Tarantino \"Django Unchained\", in cui Waltz recita al fianco di Jamie Foxx e Leonardo DiCaprio. La sua interpretazione del dott. King Schultz in questo film gli vale un Golden Globe, un BAFTA (il pi\u00f9 prestigioso premio inglese per il cinema), lo Screen Actors Guild Award come migliore attore non protagonista cinematografico e il secondo premio Oscar nella categoria miglior attore non protagonista.\nNel 2014 Waltz recita nel lungometraggio di fantascienza \"The Zero Theorem - Tutto \u00e8 vanit\u00e0\" del regista Terry Gilliam ed il film \"Reykjavik\". Sempre nel 2014 recita nel sequel della fortunata commedia \"Come ammazzare il capo... e vivere felici\". Nello stesso anno fa un cameo nel film \"Muppets 2 - Ricercati\" e recita in \"Big Eyes\" di Tim Burton, affiancando Amy Adams. Per questo film Waltz ha ottenuto la nomination al Golden Globe come migliore attore non protagonista.\nNel 2015 entra a far parte nel cast di \"Spectre\", 24\u00ba film di James Bond, in cui interpreta il ruolo del cattivo principale, Franz Oberhauser. Nel dicembre 2014 riceve una stella sulla \"Hollywood Walk of Fame\" di Los Angeles. Sempre nel 2015 debutta alla regia con \"The Worst Marriage in Georgetown\", tratto da un articolo di Franklin Foer apparso sul \"New York Magazine\" e adattato da David Auburn per il cinema.\nTra il 2015 e il 2016 ha recitato alcune scene per la Supercell, promuovendo il gioco \"Clash of Clans\". Nel 2016 recita nel film \"The Legend of Tarzan\" diretto dal regista britannico David Yates.\nVita privata.\nOltre al tedesco, l'attore parla fluentemente il francese e l'inglese, come ha dimostrato nei film \"Django Unchained\" e \"Bastardi senza gloria\". In quest'ultimo ha anche recitato alcune battute in italiano, confessando in seguito di aver imparato il testo e di non parlarlo realmente. L'attore doppia se stesso nelle versioni tedesca e francese. \nDalla prima moglie Jackie (psicoterapeuta), ha avuto tre figli (Miriam, Leon e Rachel), mentre dalla seconda moglie, la costumista Judith Holste, ha avuto una figlia.\nDoppiatori italiani.\nNelle versioni in italiano dei suoi film, Christoph Waltz \u00e8 stato doppiato da:\nDa doppiatore \u00e8 sostituito da:"}
{"id": "2588834", "revid": "1305772", "url": "https://it.wikipedia.org/wiki?curid=2588834", "title": "SUSE Linux Enterprise Desktop", "text": "SUSE Linux Enterprise Desktop (SLED), precedentemente noto come Novell Linux Desktop, \u00e8 un sistema operativo Linux sviluppato da Novell per il mercato aziendale. \u00c8 espressamente ottimizzato per l'utilizzo su computer desktop. Nuove versioni sono rilasciate ad intervalli di 24-36 mesi, mentre le versioni minori (chiamate \"service packs\") sono rilasciate ogni 9-12 mesi. Come gli altri prodotti SUSE Linux Enterprise \u00e8 sottoposto ad un ancor pi\u00f9 approfondito test rispetto a openSUSE con l'obiettivo di includere solo componenti maturi e stabili nel prodotto finale.\nL'attuale versione \u00e8 SLED 11, sviluppata da una base condivisa con SUSE Linux Enterprise Server e gli altri prodotti SUSE Linux Enterprise. SLED include Novell Evolution e molte altre applicazioni opensource, ma anche proprietarie come per esempio Adobe Reader e RealPlayer.\nStoria.\nNovell Linux Desktop, poi ridenominata SUSE Linux Enterprise Desktop, nacque dalla volont\u00e0 di Novell, da pochi mesi divenuta proprietaria di SUSE, di proporre un prodotto desktop di livello aziendale caratterizzato dall'unione tra SuSE Linux e Ximian Desktop, altra distribuzione di cui era divenuta proprietaria con l'acquisizione di Ximian avvenuta negli stessi mesi. SuSE Linux rappresent\u00f2 la base del nuovo sistema operativo mentre Ximian Desktop contribu\u00ec con la sua esperienza maturata nell'ambito software, in particolar modo con Ximian Evolution, poi rinominato Novell Evolution. Ximian Desktop era basata sull'ambiente desktop GNOME che assunse nel nuovo sistema operativo un ruolo di primo piano, bench\u00e9 l'ambiente desktop KDE, storicamente utilizzato da SuSE Linux, continua ad essere incluso ed attivamente supportato.\nCaratteristiche.\nCon SLED 10 Novell ha focalizzato la sua attenzione su alcune caratteristiche ritenute pi\u00f9 utili per un ampio numero di utenti aziendali, posizionando SLED nella stessa fascia di mercato di Microsoft Windows. Gli impiegati degli uffici sono definiti in questo contesto come utenti che hanno bisogno di funzionalit\u00e0 desktop di base, di una \"suite\" di software di produttivit\u00e0 personale, di uno strumento collaborativo per la gestione della posta elettronica, dei contatti e degli appuntamenti, di un browser web e di un programma di messaggistica istantanea. Novell cerca di soddisfare queste necessit\u00e0 rendendo questi componenti il pi\u00f9 possibile compatibili con le preesistenti infrastrutture aziendali come Microsoft Active Directory e Microsoft Exchange, cos\u00ec come con i formati file Microsoft Office.\nIn particolare offre come \"suite\" d'ufficio una versione modificata di OpenOffice.org, Novell Evolution come strumento collaborativo, Mozilla Firefox come browser web e Pidgin per la messaggistica istantanea.\nSLED include anche Beagle, un programma per la ricerca desktop. Altre caratteristiche sono la semplificazione di operazioni come la connessione di fotocamere digitali e la riproduzione legale di formati audio proprietari come MP3 tramite una \"partnership\" con RealNetworks.\nInnovazione.\nIl lavoro compiuto su SUSE Linux Enterprise Desktop ha portato diverse novit\u00e0 nei desktop Linux, ora largamente diffuse in tutto il panorama Linux come:\nRiconoscimenti.\nSUSE Linux Enterprise Desktop ha ricevuto ampio apprezzamento come desktop Linux caratterizzato da un completo set di funzionalit\u00e0, da grande maturit\u00e0 e rifinitura. Al LinuxWorld Conference and Expo 2006 a San Francisco, SUSE Linux Enterprise Desktop ha vinto sia il premio come \"\"Best of Show\" che come \"Best Desktop Solution\". InfoWorld successivamente ha assegnato il premio \"Technology of the Year\" come \"Best Linux Desktop\"\" nel gennaio 2007."}
{"id": "2588835", "revid": "1543377", "url": "https://it.wikipedia.org/wiki?curid=2588835", "title": "Sharlto Copley", "text": "\u00c8 noto principalmente per aver interpretato il protagonista Wikus van der Merwe nel film di fantascienza \"District 9\" (2009). Oltre che in \"District 9\", ha collaborato con il regista Neill Blomkamp nei film \"Alive in Joburg\" (2005), \"Elysium\" (2013) e \"Humandroid\" (2015). Si ricordano anche i suoi ruoli in \"A-Team\" (2010), \"Maleficent\" (2014) e \"Hardcore!\" (2015).\nBiografia.\nCopley nasce a Pretoria, in Sudafrica, il 27 novembre 1973. Suo padre \u00e8 il dottor Bruce Copley, ex docente universitario ed ora un divulgatore olistico. Suo fratello, Donovan, \u00e8 il frontman della band sudafricana Hot Water, il cui pezzo \"Bushfire\" \u00e8 noto per essere stato utilizzato in una pubblicit\u00e0 del 2007 di Primigi. Copley frequenta la Redhill High School, alla periferia di Johannesburg, dal 1987 al 1991. In quegli anni viene coinvolto in varie produzioni amatoriali sia di teatro, sia di cinema e grazie a questo interesse incontra il suo futuro socio d'affari Simon Hansen.\nDopo aver abbandonato gli studi si trasferisce a Citt\u00e0 del Capo, dove assieme ad Hansen costituisce una societ\u00e0 di produzione che diviene presto parte del consorzio TV Midi, per la licenza di trasmissione del canale sudafricano e.tv. In seguito incontra Neill Blomkamp, che Copley assume come designer in computer-grafica. In questi anni dirige spot pubblicitari, video musicali e cortometraggi. Nel 2005, assieme ad Hansen, produce il cortometraggio di Blomkamp \"Alive in Joburg\", di cui \u00e8 anche interprete in una piccola parte. In seguito co-sceneggia e co-dirige due cortometraggi che vengono presentati al Festival di Cannes 2005. Nel 2008 Copley e Hansen scrivono, dirigono e producono il thriller soprannaturale \"Spoon\", interpretato da Darren Boyd e Rutger Hauer, previsto per il 2011 e mai distribuito.\nNel 2009 Blomkamp, sotto la produzione di Peter Jackson, dirige il film di fantascienza \"District 9\", espandendo l'idea del suo \"Alive in Joburg\". Blomkamp affida a Copley la parte del protagonista, il burocrate Wikus van der Merwe. L'attore improvvisa tutte le sue battute nel film. Nonostante non avesse mai recitato professionalmente prima di allora, Copley riceve il plauso della critica per la sua performance, che gli fa vincere diversi premi, tra cui due IGN Summer Movie Award. Grazie al successo di \"District 9\", Copley guadagna una certa visibilit\u00e0, tanto da ottenere nel 2010 la parte di Murdock nell'adattamento cinematografico della serie televisiva \"A-Team\" al fianco di Liam Neeson, Bradley Cooper e Quinton Jackson. Dwight Schultz, interprete originale del personaggio, ha lodato personalmente la performance di Copley.\nLo stesso anno, in occasione dei South African Film and Television Awards, Copley scrive, dirige e produce un cortometraggio umoristico mandato in onda all'interno della cerimonia, intitolato \"Wikus and Charlize\": nel corto, Copley riveste i panni di Wikus mentre cerca di convincere la sudafricana Charlize Theron a presentare con lui la cerimonia. Nel 2013 recita nella parte dello psicopatico mercenario Kruger in \"Elysium\" di Blomkamp, nel ruolo dell'astronauta James Corrigan in \"Europa Report\" e nella parte che fu di Yoo Ji-tae in \"Oldboy\" di Spike Lee, remake dell'omonimo film coreano del 2003. Nel 2014 recita al fianco di Angelina Jolie in \"Maleficent\", dove interpreta il ruolo di Re Stefano, padre della bella addormentata. Dal 2015 al 2016 interpreta il protagonista Christian Walker nella serie televisiva \"Powers\".\nVita privata.\nDal gennaio 2012 \u00e8 legato sentimentalmente all'attrice, modella e truccatrice sudafricana Tanit Phoenix. I due si sono sposati il 15 febbraio 2016 a Citt\u00e0 del Capo ed hanno una figlia, nata nell'agosto del 2017. Copley risiede con la moglie alternativamente a Citt\u00e0 del Capo e a Los Angeles.\nDoppiatori italiani.\nNelle versioni in italiano dei suoi film, Sharlto Copley \u00e8 stato doppiato da:\nDa doppiatore \u00e8 sostituito da: "}
{"id": "2588836", "revid": "385999", "url": "https://it.wikipedia.org/wiki?curid=2588836", "title": "Novell Linux Desktop", "text": ""}
{"id": "2588837", "revid": "729019", "url": "https://it.wikipedia.org/wiki?curid=2588837", "title": "Scene It?", "text": "Scene it? \u00e8 una serie di giochi da tavolo prodotta da Screenlife, basata sul rispondere a domande inerenti al mondo del cinema e dello spettacolo.\nIl gioco consiste in un tabellone con un percorso da terminare, nel quale, al proprio turno, i giocatori avanzano di casella in casella tirando il dado e rispondendo a domande sia presenti su cartellini, sia poste attraverso un DVD interattivo allegato alla confezione.\nOltre alle edizioni dedicate al cinema in generale, sono state prodotte edizioni specifiche dedicate ad \"Harry Potter\", \"James Bond\", \"Friends\" ed altre ancora, e anche versioni per Xbox ed altre consolle.\nLe case di produzione detentrici dei diritti delle opere citate nel gioco sono Twentieth Century Fox/Fox Searchlight Pictures, Dreamworks/Dreamworks Animation, MGM, New Line Cinema, Paramount Pictures/Nickelodeon Movies, Universal Studios, Warner Bros. e Columbia Pictures."}
{"id": "2588838", "revid": "385999", "url": "https://it.wikipedia.org/wiki?curid=2588838", "title": "SLED", "text": ""}
{"id": "2588840", "revid": "180202", "url": "https://it.wikipedia.org/wiki?curid=2588840", "title": "Scene It", "text": ""}
{"id": "2588846", "revid": "24099", "url": "https://it.wikipedia.org/wiki?curid=2588846", "title": "Badia di Coltibuono", "text": ""}
{"id": "2588848", "revid": "547034", "url": "https://it.wikipedia.org/wiki?curid=2588848", "title": "Rassegna corale fiorentina di canti tradizionali", "text": "La Rassegna corale fiorentina di canti tradizionali \u00e8 un appuntamento canoro che si tiene annualmente a Firenze; la rassegna \u00e8 organizzata dal Coro La Martinella, sotto il patrocinio del CAI fiorentino e del Comune di Firenze (tramite il quartiere1) che la ospita in Palazzo Vecchio.\nLa rassegna si tiene abitualmente, con ingresso libero, in un sabato del mese di maggio: nella scenografica cornice del Salone dei Cinquecento, alla presenza del gonfalone della citt\u00e0 accompagnato da chiarine e armigeri del Corteo Storico della Repubblica Fiorentina, il coro La Martinella ospita in ogni edizione due cori dal repertorio popolare e tradizionale. \nAlla manifestazione nel corso degli anni hanno partecipato molte importanti compagini corali, tra cui ad esempio i Crodaioli del maestro Bepi De Marzi, il coro Stelutis del maestro Giorgio Vacchi, il Coro C.A.I. U.G.E.T. di Torino, il coro A.N.A. di Roma ed altri ancora.\nLe prime edizioni sono state caratterizzate dalla partecipazione prevalente di cori della Toscana e dell'appennino tosco-emiliano, dando un forte risalto ai canti della regione. Successivamente gli inviti sono stati allargati a cori del nord Italia e (Emilia-Romagna ed arco alpino), del centro Italia (Lazio, Abruzzo, Marche) e dall'estero (Croazia, Svizzera).\nCollegamenti esterni.\nSito del Coro Monte Alben Citt\u00e0 di Lodi"}
{"id": "2588849", "revid": "438678", "url": "https://it.wikipedia.org/wiki?curid=2588849", "title": "Topolino e lo struzzo Oscar", "text": "Topolino e lo struzzo Oscar \u00e8 una storia a fumetti a strisce giornaliere realizzata da Ted Osborne e da Floyd Gottfredson pubblicata sui quotidiani statunitensi nel 1936.\nStoria editoriale.\nPubblicate per la prima volta negli Stati Uniti dall'8 gennaio 1936 al 10 marzo 1936, con il titolo originale 'Mickey Mouse and the Great Ostrich Race e' pubblicato in Italia in Topolino (giornale) dal n\u00b0 173 al n\u00b0184 editi dal 19 aprile 1936 al 5 luglio 1936.\nTrama.\nTopolino partecipa ad una corsa di animali vari galoppando in groppa allo struzzo Oscar piombato per sbaglio nella sua vita durante una gita in macchina con Minni. Per colpa dello struzzo, Topolino, scambiato per il legittimo proprietario dell'animale, ne passa di tutti i colori e si trova nei guai e indebitato a causa dei disastri che provoca. Perci\u00f2 decide di partecipare ad una buffa corsa, alla quale partecipano concorrenti con mezzi trainati da tutti gli animali pi\u00f9 strani compresa una foca, nella speranza di vincerne il premio. Topolino vince la gara ma appare il vero proprietario di Oscar che reclama il premio ma dovr\u00e0 quindi accollarsi anche tutti i danni causati da Oscar liberando Topolino da ogni incombenza.\nCuriosit\u00e0.\nPippo assume il nome definitivo di Goofy mentre in precedenza era apparso con il nome di Dippy oppure Dippy The Goof e assume le fattezze finali di questo personaggio che diverr\u00e0, nel tempo, l'inseparabile amico e spalla di Topolino e sostituendo Orazio Cavezza che all'inizio era destinato a questo ruolo."}
{"id": "2588850", "revid": "1869172", "url": "https://it.wikipedia.org/wiki?curid=2588850", "title": "Bikar karla 2005", "text": "La VISA-bikar 2005 fu la quarantaseiesima edizione della coppa nazionale di calcio dell'Islanda.\nPrimo Turno.\n1 a tavolino 3-0 in origine 4-2 per l'Africa."}
{"id": "2588854", "revid": "6923", "url": "https://it.wikipedia.org/wiki?curid=2588854", "title": "Palacio de Buenavista (Madrid)", "text": "Il Palacio de Buenavista \u00e8 un grande edificio di Madrid, ubicato in un promontorio con giardino. Si trova all'interno di un perimetro recintato nella Plaza de Cibeles, di fronte alla sede del Banco de Espa\u00f1a. \u00c8 l'attuale Quartier generale dell'Esercito.\nStoria.\nVenne edificato nel 1777 nel terreno reale conosciuto come \"Altillo de Buenavista\", comprato nel 1769 dal dodicesimo duca di Alba, che incaric\u00f2 nel 1770 un progetto di sistemazione del giardino allo stile francese a Ventura Rodr\u00edguez che non arriv\u00f2 a realizzarsi. Fu la tredicesima duchessa che ordin\u00f2 di demolire l'edificazione esistente e incaric\u00f2 la costruzione dell'attuale palazzo, pi\u00f9 sontuoso e corrispondente al rango degli Alba, a Pedro de Arnal, nel 1777; questi ide\u00f2 un palazzo che sintetizza schemi italiani e francesi, con facciata urbana verso nord. In quest'epoca, dovettero collocare nel palazzo molti dipinti dei maggiori maestri:\"Venere e Cupido\" di Vel\u00e1zquez (National Gallery (Londra)), \"La Madonna de Alba\" di Raffaello (che deve il suo nome precisamente ai duchi di Alba; National Gallery of Art) e \"La educaci\u00f3n de Cupido\" del Correggio (National Gallery (Londra)).\nNel 1795 e 1796 il palazzo si incendi\u00f2 per due volte, e si produssero grandi riforme, come la soppressione del corpo centrale delle scale, seguite da molte altre fino ai nostri giorni.\nDopo la morte della duchessa Cayetana, (1802), l'edificio pass\u00f2 nelle mani di Manuel Godoy per mezzo del comune nel 1807 e quando questi perdette il potere, fu espropriato, tornando ad essere propriet\u00e0 reale pi\u00f9 tardi. Nell'epoca di Fernando VII si volle che fosse la sede del Museo Real de Pinturas (attuale Museo del Prado), ma infine venne ceduto all'Esercito. Si convert\u00ec nella sede del Ministerio de Guerra nel 1847, anno in cui si intrapresero numerosi lavori di rinnovamento e ampliamento. Dato che il titolo di Alba passo nelle mani dei Berwick, da allora la residenza degli Alba a Madrid \u00e8 il Palacio de Liria."}
{"id": "2588862", "revid": "183483", "url": "https://it.wikipedia.org/wiki?curid=2588862", "title": "COROT-1b", "text": ""}
{"id": "2588863", "revid": "1452073", "url": "https://it.wikipedia.org/wiki?curid=2588863", "title": "WWE SmackDown! Shut Your Mouth", "text": "WWE SmackDown! Shut Your Mouth, noto in Giappone come \"Exciting Pro Wrestling 4\", \u00e8 un videogioco di wrestling del 2002, sviluppato da Yuke's e pubblicato da THQ su licenza World Wrestling Entertainment in esclusiva per PlayStation 2."}
{"id": "2588865", "revid": "767487", "url": "https://it.wikipedia.org/wiki?curid=2588865", "title": "Mikl\u00f3s Zr\u00ednyi", "text": "Era figlio di Gy\u00f6rgy Zrinski e di Magdolna Sz\u00e9chy, quindi pronipote dell'eroe nazionale Nikola \u0160ubi\u0107 Zrinski, deceduto nella strenua difesa di Szigetv\u00e1r (1566) contro il preponderante esercito di Solimano il Magnifico.\nBiografia.\nNel 1636 venne in Italia a studiare, approfondendo soprattutto i testi classici, fra i quali spiccano Omero, Virgilio, Ariosto, Machiavelli, Tasso e Marino. Combatt\u00e9 contro i turchi come bano di Croazia. Il suo lavoro pi\u00f9 importante \u00e8 stato \"La catastrofe di Sziget\", maestosa epopea in 15 canti del 1651, che narra dell'eroica difesa della fortezza di Szigetv\u00e1r da parte del bisnonno Nikola nel 1566, contro l'avanzata dell'esercito di ottomano.\nScrisse anche trattati politici e militari, in cui sono evidenti gli influssi di Machiavelli, come in \"Lamento di dolore\" e \"Prode tenente\", opere minori."}
{"id": "2588869", "revid": "110157", "url": "https://it.wikipedia.org/wiki?curid=2588869", "title": "Palacio de Linares", "text": "Il Palacio de Linares, conosciuto nei suoi primi anni come il Palacio de Murga, si trova a Madrid (Spagna), situato tra il paseo de Recoletos e la calle de Alcal\u00e1, e la sua facciata principale d\u00e0 sulla plaza de Cibeles, nei terreni degli antichi \nMolinos de Plata e del P\u00f3sito Real de Madrid, grande magazzino di cereali pensato per far fronte a possibili crisi di forniture in citt\u00e0.\nCostruzione.\nJos\u00e9 de Murga y Reolid, primo marchese di Linares e primo viceconte di Llanteno, compr\u00f2 il terreno da edificare, di 3.064 metri quadrati, nel 1872 al Comune di Madrid. Incaric\u00f2 dei lavori l'architetto municipale Carlos Colub\u00ed nel 1877, seguendo i progetti dell'architetto francese Adolf Ombrecht. Alcune parti del Palazzo, come la scala che accede al giardino o la \"Casa de Mu\u00f1ecas\", furono opera di Manuel An\u00edbal \u00c1lvarez. I marchesi di Linares si trasferirono in quest'edificio nel 1884, sebbene i lavori non terminarono completamente fino al 1900.\nDecorazione.\nL'edificio si caratterizza per la sua bellezza e la qualit\u00e0 dei materiali impiegati, come si pu\u00f2 apprezzare nella scala del vestibolo, realizzata in marmo di Carrara. La decorazione si ispira allo stile \"Segundo Imperio franc\u00e9s\": rivestimenti della F\u00e1brica de Gobelinos, tetti decorati con abbondanti pitture mitologiche, pavimenti di legni esotici, lampade francesi, tappeti della Real F\u00e1brica de Tapices, sete della Cina per il salone orientale.. Il Palazzo contiene opere di Alejandro Ferrant, Francisco Pradilla, Manuel Dom\u00ednguez, Jer\u00f3nimo Su\u00f1ol, Casto Plasencia, Francisco Am\u00e9rigo e Valeriano Dom\u00ednguez B\u00e9cquer. Come curiosit\u00e0, c'\u00e8 da notare che l'edificio era sprovvisto della cucina, dato che i marchesi di Linares preferivano farsi portare ogni giorno il mangiare da un tipico ristorante di Madrid.\nProprietari.\nDopo la morte del marchese di Linares, il Palazzo fu ereditato da Raimunda Avecilla y Aguado, contessa di Villapadierna, figlia adottiva dei marchesi e figlia del loro amministratore, Federico Avecilla Delgado.\nCon il passare degli anni e dopo aver sofferto i danni della Guerra Civile Spagnola, il Palazzo arriv\u00f2 quasi al punto di essere demolito. Tuttavia, fu dichiarato Monumento Hist\u00f3rico Art\u00edstico nel 1976, cosa che lo salv\u00f2 da una sparizione sicura. Nonostante i cambi di proprietario, tra i quali si trovano la compagnia marittima Transmediterr\u00e1nea, la Confederaci\u00f3n Espa\u00f1ola de Cajas de Ahorro, e il Comune di Madrid e l'industriale Emiliano Revilla, rimase senza essere usato e chiuso \u00abcon cento chiavi\u00bb durante quasi un secolo, cosa che garant\u00ec che le sue decorazioni e il mobilio arrivassero quasi intatti fino ai giorni nostri. I polverosi saloni del palazzo furono impiegatim nel 1981 quando ancora rimaneva chiuso, per girare il film \"Patrimonio Nacional\" di Luis Garc\u00eda Berlanga.\nCasa de Am\u00e9rica.\nNel 1992, in concomitanza con gli atti del Quinto Centenario dell'arrivo in America di Cristoforo Colombo e della capitalit\u00e0 culturale europea di Madrid, il Palacio de Linares venne riaperto come \"Casa de Am\u00e9rica\", un centro destinato allo scambio culturale tra Spagna e America. Con questo fine, il centro organizza numerose esposizioni, dibattiti, conferenze, corsi, ecc."}
{"id": "2588872", "revid": "1543377", "url": "https://it.wikipedia.org/wiki?curid=2588872", "title": "Cavallerizza Bettoni", "text": "La Cavallerizza Alessandro Bettoni \u00e8 fra le pi\u00f9 antiche societ\u00e0 sportive equestri italiane. Insignita dal Presidente della Repubblica della stella d'oro, ha contribuito alla formazione di numerose generazioni di cavalieri.\nFondazione.\nL'istituzione di una scuola di equitazione nella Citt\u00e0 di Brescia risale al secolo XVII ma, sembra, con carattere puramente privato.\nNel 1797 alcuni\"nobili cittadini\" si rivolgono ai deputati pubblici ed ottengono l'uso del locale in Fiera detto \"Il ballo di corda\" per istituirvi una scuola di Cavallerizza.\nCaduto il dominio veneto, il \"Governo provvisorio\" del \"Sovrano popolo bresciano\" decreta la soppressione delle corporazioni religiose e l'incameramento dei loro beni, destinando questi ultimi a vantaggio dell'istruzione. Con decreto 3 novembre 1797, si ordina l'istituzione di una Scuola di Maneggio unita a quella Veterinaria e le si assegnano 7.000 lire venete per il mantenimento, aumentate successivamente di 3.000 lire venete annue, indicando e precisando poi le fonti dalle quali doveva essere tratta la rendita stessa (soppressione congregazioni).\nII Consiglio Comunale con delibera 19 marzo 1806 confermava che i \"redditi\" continuassero ad essere erogati a favore della scuola. Nel 1812 viene nominata una commissione incaricata dell'amministrazione, riservandosi l'approvazione dei bilanci annuali.\nNel 1845 la scuola di maneggio viene trasferita nella ex chiesa di S. Antonio Abate, in via Cairoli, la cui navata, durante guerre e occupazioni militari fu destinata a deposito di fieno e legna. La Chiesa aveva infatti subito precedentemente pi\u00f9 incendi, il primo nel Cinquecento e l'ultimo nel 1837, ed \u00e8 per questo motivo che nel 1845, su disegno dell'architetto Luigi Donegani, viene deciso di trasformarla in Cavallerizza. Sempre nello stesso anno avvenne una permuta fra il Comune e l'Amministrazione Spedali Civili, fra i locali della scuola e S. Domenico. Al Comune pass\u00f2 la suddetta ex chiesa di S. Antonio, sede della scuola. Negli anni successivi vennero effettuate opere di rimaneggiamento che hanno messo in luce una originaria fattura tardo-gotica della Chiesa.\nStoria recente.\nNella primavera del 1945, alla rinuncia comunale, un gruppo di appassionati rispose dando vita alla Societ\u00e0 Cavallerizza.\nNell'aprile del '46, al presidente dell'Associazione, conte Alessandro Bettoni, il Comune di Brescia dava in dotazione la conduzione della scuola comunale di equitazione.\nNel '47 alla societ\u00e0 si unisce un altro sodalizio ippico cittadino: la Societ\u00e0 Bresciana dei percorsi a cavallo.\nLa Cavallerizza occupa i locali di via Cairoli sino al 1967, fino a quando le continue richieste dell'Ufficio di Igiene cittadino, che non gradiva la presenza dei cavalli nel centro della citt\u00e0, costringono la scuola a cercare una sede idonea. La soluzione viene individuata nella cascina Chiappa di Sant'Eufemia in dotazione al Comune per lascito, luogo nel quale la Cavallerizza si trova tuttora.\nNegli ultimi anni la societ\u00e0 ha dato vita a nuove iniziative, tra cui l'area protetta denominata Ponyland a favore di bambini e disabili."}
{"id": "2588876", "revid": "1437331", "url": "https://it.wikipedia.org/wiki?curid=2588876", "title": "Missile balistico", "text": "Un missile balistico (l'espressione inglese corrispondente \u00e8 Ballistic Missile) \u00e8 un missile che ha una traiettoria di volo balistica, di tipo suborbitale. Scopo di tali armi \u00e8 il trasporto di una o pi\u00f9 testate (anche nucleari) su un predeterminato obiettivo. Il missile pu\u00f2 avere una testata singola o frazionale, cio\u00e8 composta da pi\u00f9 veicoli di rientro indipendenti, ed in quel caso si parla di MIRV (Multiple Independent Re-entry Vehicles). La seconda soluzione consente di colpire pi\u00f9 obiettivi su una stessa area. L'alternativa alla traiettoria balistica \u00e8 la crociera, per cui appunto si parla di missile da crociera.\nStoria.\nIl primo missile balistico fu il cosiddetto Aggregat 4, comunemente conosciuto con il nome di V2. Questo fu sviluppato dalla Germania nazista negli anni trenta-quaranta, principalmente ad opera di Wernher von Braun e sotto la direzione del generale Walter Dornberger. Il primo lancio coronato da successo fu effettuato il 3 ottobre 1942, ed il sistema divenne operativo il 6 settembre 1944. La V2 venne impiegata in particolare per effettuare attacchi su Londra. Alla fine della guerra, nel maggio 1945, ne erano stati lanciati pi\u00f9 di 3.000.\nAlla fine della guerra, le due superpotenze iniziarono a sviluppare sistemi balistici propri partendo dagli studi tedeschi. Negli anni cinquanta, l'attenzione di Stati Uniti ed Unione Sovietica era concentrata essenzialmente sulla possibilit\u00e0 di sviluppare un sistema missilistico in grado di colpire a grandissima distanza. Nell'agosto 1957, i sovietici riuscirono a far volare l'R-7, ovvero quello che sarebbe diventato il primo ICBM operativo. Tale missile divenne noto in Occidente con il nome in codice NATO di SS-6 Sapwood, e fu utilizzato anche come vettore spaziale. Un paio d'anni dopo, gli americani iniziarono ad immettere in servizio i potenti Atlas e Titan, caratterizzati da una gittata, rispettivamente, nell'ordine dei 19.000 e dei 10.000\u00a0km.\nTecnica.\nIl lancio di un missile balistico pu\u00f2 essere effettuato da vari tipi di piattaforma: siti fissi (in origine normali rampe di lancio, in seguito silos), rampe mobili (stradali e ferroviarie), aeree o navali (sottomarini lanciamissili balistici o normali unit\u00e0 di superficie).\nLa fase di volo pu\u00f2 essere suddivisa in tre parti.\nTipologie.\nI missili balistici possono essere classificati secondo la gittata e le modalit\u00e0 di utilizzo:\nDi solito, i missili a medio-corto raggio sono considerati \"di teatro\" o \"tattici\". Inoltre, quelli a medio-lungo raggio solitamente vengono utilizzati per trasportare testate nucleari, in quanto il loro payload (ovvero la capacit\u00e0 di carico utile) \u00e8 troppo limitato per rendere efficace l'utilizzo di esplosivi convenzionali.\nLa fase di volo \u00e8 la medesima per tutti i missili. L'unica eccezione riguarda quelli con gittate inferiori ai 350\u00a0km, che non hanno una fase di volo esoatmosferico."}
{"id": "2588877", "revid": "1543377", "url": "https://it.wikipedia.org/wiki?curid=2588877", "title": "Ginnastica ai Giochi della I Olimpiade - Volteggio", "text": "La gara di volteggio dei Giochi della I Olimpiade fu uno degli otto eventi sportivi, riguardanti la ginnastica dei primi Giochi olimpici moderni, tenutosi ad Atene, il 9 aprile 1896.\nHanno partecipato alla competizione 15 atleti provenienti da cinque nazioni. La gara, che si tenne nell'arena dello Stadio Panathinaiko di Atene era riservata ai soli atleti maschi, come tutte le competizioni dell'Olimpiade di Atene 1896.\nRisultati.\nOgni atleta aveva a disposizione due minuti, durante i quali poteva eseguire il numero di salti che desiderava. La vittoria and\u00f2 al popolarissimo Schuhmann, che venne festeggiato con un'ovazione."}
{"id": "2588879", "revid": "33689", "url": "https://it.wikipedia.org/wiki?curid=2588879", "title": "Radio Telef\u00eds \u00c9ireann", "text": ""}
{"id": "2588887", "revid": "326822", "url": "https://it.wikipedia.org/wiki?curid=2588887", "title": "Libera nos a malo, il film", "text": ""}
{"id": "2588888", "revid": "115310308", "url": "https://it.wikipedia.org/wiki?curid=2588888", "title": "Kristina S\u00f6derbaum", "text": "Biografia.\nNata in Svezia, era figlia di Henrik Gustaf S\u00f6derbaum (1862-1933), segretario permanente dell'Accademia Reale Svedese delle Scienze. Il professor S\u00f6derbaum era decisamente contrario a una qualunque carriera artistica per la figlia, pur se questa poteva partecipare ogni anno agli spettacoli organizzati per le feste familiari. La giovane Kristina pot\u00e9 dedicarsi alla recitazione solo dopo la morte del padre. Scomparsi i genitori a poca distanza l'uno dall'altro, S\u00f6derbaum si trasfer\u00ec a Berlino dove si iscrisse a una scuola di teatro. Studi\u00f2 anche il tedesco, allieva di Rudolf Klein-Rogge, uno degli attori preferiti di Fritz Lang.\nA partire dal 1935 interpret\u00f2 diversi dei film diretti dal futuro marito, il regista Veit Harlan, che spos\u00f2 nel 1939. Durante la seconda guerra mondiale recit\u00f2 in film di propaganda del regime nazista. Tra i suoi ruoli si ricorda quello di \"Dorthea Sturm\", la sfortunata eroina del melodramma antisemita \"S\u00fcss l'ebreo\" che si suicida annegandosi dopo essere stata costretta a un rapporto sessuale con S\u00fcss.\nIl suicidio per annegamento diventa un destino costante dei suoi personaggi, tanto da procurarle il soprannome di \"Reichswasserleiche\" (\"La morta affogata del Reich\").\nDopo la guerra divent\u00f2 un'apprezzata fotografa di moda. Nel 1983 scrisse un'autobiografia intitolata \"Nichts bleibt immer so\". Il suo ultimo film \u00e8 stato \"Night Train to Venice\", interpretato al fianco di Hugh Grant nel 1993."}
{"id": "2588889", "revid": "636928", "url": "https://it.wikipedia.org/wiki?curid=2588889", "title": "Palazzo della Ragione (Milano)", "text": "Il Palazzo della Ragione (gi\u00e0 Broletto Nuovo dal 1251 al 1786; in milanese \"Palazz\") si trova in piazza dei Mercanti a Milano, dirimpetto alla Loggia degli Osii.\nOrigine e funzione.\nMilano ebbe tre broletti: il pi\u00f9 antico \u00e8 il \"Broletto Vecchio\", contiguo all'arcivescovado e al Duomo, in seguito trasformatosi in Palazzo Reale, che fu sede del municipio fino al 1251; il secondo detto \"Nuovo\", ovvero il Palazzo della Ragione, che fu sede municipale dal 1251 al 1786; e il terzo, detto \"Nuovissimo\", nella corsia di San Marcellino (oggi via Broletto), gi\u00e0 Palazzo Carmagnola, che fu sede municipale dal 1786 al 1861, quando gli uffici comunali vennero trasferiti presso Palazzo Marino, dove si trovano tuttora.\nPalazzo della Ragione fu il centro della vita della citt\u00e0 dall'anno del suo completamento (1251: i lavori di costruzione iniziarono invece nel 1228) quando fu eretto per volont\u00e0 del podest\u00e0 Aliprando Faba come semplice portico aperto per le assemblee, arbitraggi e ordinanze. Nel 1233 il Podest\u00e0 Oldrado da Tresseno (o Dresano) ordin\u00f2 la costruzione di un piano superiore con una grande sala per le riunioni pi\u00f9 importanti. Anticamente all'interno del Palazzo della Ragione era conservato il Carroccio di Milano.\nIl palazzo rimase inalterato fino al 1773, quando l'imperatrice Maria Teresa d'Austria diede ordine all'architetto Francesco Croce di sopraelevarlo ancora di un piano. Gli spazi furono completamente rinnovati da Francesco Croce, il quale obliter\u00f2 le trifore medievali, sopralz\u00f2 l'edificio realizzando degli ampi finestroni ovali e lo ridusse allo stile neoclassico, dando cos\u00ec vita alla nuova sede degli archivi notarili. L\u2019edificio divenne sede del governo regionale, la Congregazione dello Stato.\nNel 1854, su progetto dell'architetto Enrico Terzaghi, il portico del pianterreno fu chiuso a vetrate sostenute da tralicci di ghisa, e il soffitto fu poi sostituito da archi a volte a vela. Tra il 1866 e il 1870 il Palazzo della Ragione ospit\u00f2 la prima sede della Banca Popolare di Milano. Tra il 1905 ed il 1907 venne nuovamente aperto il grande ambulacro.\nCon la rinascita dell'interesse per l'architettura medioevale gli intonaci che ricoprivano la parte antica dell'edificio furono rimossi, le finestre smurate e il sopralzo abbandonato ad un destino di fatiscenza, ma non eliminato, perch\u00e9 gli spazi interni continuavano ad essere utilizzati.\nNel corso degli anni settanta l'archivio notarile venne trasferito e si cominci\u00f2 a parlare di un possibile ripristino delle forme precedenti al sopralzo teresiano, considerato largamente estraneo alla struttura e di nessun valore storico. A questo si aggiungevano poi oggettivi problemi legati alla staticit\u00e0 dell'edificio, che dovevano essere comunque risolti. Tuttavia, l'intervento di Marco Dezzi Bardeschi e di pochi altri portarono al mantenimento della struttura, della cui risistemazione l'architetto venne poi incaricato nel 1978. Ne cur\u00f2 il consolidamento strutturale, apportandovi fondamentali modifiche che ne garantissero la funzionalit\u00e0, come la realizzazione degli impianti termici, il rifacimento della pavimentazione e l'inserimento della scala di sicurezza, oggetto di critica per il rifiuto dell'architetto di operare un mimetismo stilistico.\nDescrizione.\nL'edificio ha una pianta rettangolare che si apre come una vera e propria piazza coperta, con due ampie navate di portici. Tali portici consistono in sette archi nei lati maggiori e in due in quelli minori, posizionati su grossi pilastri di pietra. Gli archivolti sono semplici, in laterizio e conci di marmo alternati a tutto tondo, salvo quelli estremi dei due lati maggiori che sono a sesto acuto.\nAl piano del portico si accede a piazza Mercanti per mezzo di cinque gradini che occupano tutto il lato.\nIl piano superiore presenta in facciata verso la piazza cinque grandi trifore, asimmetriche rispetto alle arcate sottostanti, oltre ad una finestrella ad arco tondo con l'altorilievo di Oldrado da Tresseno e la lapide commemorativa della costruzione a suo nome. Le finestre sono incorniciate da cordonature in cotto con arco di mattoni e di pietra e racchiudono tre archetti minori poggianti su colonne con capitelli a foglie. Nella nicchia si trova la statua di Oldrado.\nI sestieri di Milano.\nI sei sestieri di Milano erano delle divisioni con forma a spicchio il cui vertice era il Palazzo della Ragione. I sestieri poi si sviluppavano a raggiera verso la periferia raggiungendo i confini di Milano: all'epoca l'abitato della citt\u00e0 arrivava alla moderna Cerchia dei Navigli, cio\u00e8 fino alle antiche mura medievali, oggi incluse nell'attuale Municipio 1, ovvero nel centro storico della moderna metropoli.\nFurono il sestiere di Porta Comasina, il sestiere di Porta Nuova, il sestiere di Porta Orientale, il sestiere di Porta Romana, il sestiere di Porta Ticinese e il sestiere di Porta Vercellina; ognuno derivava il nome dall'omonima porta di Milano. Nello specifico le porte medievali a cui facevano riferimento erano, rispettivamente, Porta Comasina, Porta Nuova, Porta Orientale, Porta Romana, Porta Ticinese e Porta Vercellina, presenti in corrispondenza delle mura di Milano."}
{"id": "2588893", "revid": "599013", "url": "https://it.wikipedia.org/wiki?curid=2588893", "title": "Italo Ricci", "text": "Carriera.\nCresciuto nel club genovese Stendardo Italiano F.C., and\u00f2 a giocare a Roma presso l'Audax Juventus Roma disputando i tornei di guerra che si svolsero al posto del normale campionato a causa del conflitto mondiale.\nTornato a Genova, disput\u00f2 due stagioni con il Genoa, ottenendo con i liguri il terzo posto del girone finale della Prima Categoria 1919-1920 ed il secondo del girone semifinale A della Prima Categoria 1920-1921. L'esordio in \"rossoblu\" \u00e8 datato 11 aprile 1920, nella vittoria esterna contro il per 2 a 0.\nPass\u00f2 nel 1921 al Livorno, piazzandosi con il club toscano al decimo posto del girone A della Lega Nord. Con i \"labronici\" disput\u00f2 anche lo spareggio dovuto alla riunificazione dei campionati del 1922 grazie al Compromesso Colombo.\nDal 1922 \u00e8 nell'Alba Roma, dove rimane sino al 1927. \nCon i romani arriva a disputare da titolare le finali della Lega Sud nella stagione 1923-1924 persa contro il e la finalissima nazionale persa contro la Juventus nella stagione 1925-1926. Nella stagione 1924-1925 raggiunge con il suo club la finalissima nazionale contro il Bologna.\n\u00c8 con il club romano anche nella stagione 1926-1927 quando questi si fuse con l'Audace Roma nell'Alba Audace."}
{"id": "2588895", "revid": "15756", "url": "https://it.wikipedia.org/wiki?curid=2588895", "title": "Bayside School - Un anno dopo", "text": "Bayside School - Un anno dopo (titolo originale: \"Saved by the Bell: The College Years\") \u00e8 una serie televisiva statunitense, sequel di \"Bayside School\". Ideato da Sam Babrick, il telefilm, dopo una puntata pilota, trasmessa il 22 maggio 1993, \u00e8 andato in onda negli Stati Uniti d'America dal 14 settembre 1993 all'8 febbraio 1994. La serie \u00e8 durata una sola stagione (19 episodi complessivi).\nTrama.\nZack (Mark-Paul Gosselaar), Slater (Mario L\u00f3pez) e Screech (Dustin Diamond) si preparano ad affrontare il loro primo anno alla California University (la fittizia CalU). Condividono il loro appartamento all'interno del campus con tre ragazze, la ricca Leslie Burke (Anne Tremko), l'eccentrica aspirante attrice Alex Tabor (Kiersten Warren) e Danielle Marks (Essence Atkins). A inizio serie Danielle decide di trasferirsi in un altro college e Kelly (Tiffani Amber Thiessen), che era in lista d'attesa per accedere ai corsi e agli alloggi studenteschi, subentra al suo posto.\nIl gruppo stringe fin da subito amicizia con Mike Rogers (Bob Golic), ex giocatore di football e ora responsabile del dormitorio, che funger\u00e0 da loro mentore per tutta la stagione. Mentre Zack non \u00e8 visto di buon occhio dalla severa preside di facolt\u00e0 Susan McMann (Holland Taylor), Kelly inizia una relazione segreta con un membro del corpo insegnanti, Jeremiah Lasky, professore di antropologia.\nLa serie si conclude con Zack che propone a Kelly di andare a sposarsi a Las Vegas.\nProduzione.\nIl pilot della serie venne girato nella primavera del 1993, con il cast maschile di \"Bayside School\" riconfermato. Tre nuove attrici, invece, vennero scelte per ricoprire i personaggi femminili: la debuttante Anne Tremko venne scelta per interpretare quella che doveva essere la nuova fiamma di Zack, Leslie Burke; Kiersten Warren vest\u00ec i panni della studentessa di arte drammatica Alex Tabor (poi fiamma di Slater); l'attrice di colore Essence Atkins venne chiamata per sostituire virtualmente il personaggio di Lisa, con il ruolo di Danielle Marks.\nDopo la messa in onda dell'episodio pilota, l'attrice Tiffani Amber Thiessen decise di tornare nel cast, portando al licenziamento di Essence Atkins, il cui personaggio venne trasferito in un altro college.\nLe riprese della serie iniziarono il 13 agosto 1993 presso i Sunset Gower Studios della Columbia, a Los Angeles.\nVenne inciso un nuovo brano di apertura intitolato \"Edge of Tomorrow\" e nella sigla di apertura l'attrice Tiffani Amber Thiessen venne accreditata con un \"\"and-as\" credit\" (ovvero per ultima ma come \"E con Tiffani Amber Thiessen nel ruolo di Kelly\").\nDistribuzione.\nL'episodio pilota della serie venne trasmesso in anteprima dalla NBC il 22 maggio 1993, preceduto dalla premi\u00e8re televisiva dell'ultimo episodio di \"Bayside School\". Il pilot venne trasmesso nuovamente il 14 settembre 1993 in prima serata, assieme al secondo episodio della nuova serie. Il cambio di posizionamento nel palinsesto della NBC rispetto a \"Bayside School\" (che veniva trasmessa il sabato mattina) non giov\u00f2 e gli ascolti calarono drasticamente tanto da costringere il network a cancellare la serie nel gennaio del 1994, dopo solo 19 episodi. La lavorazione si blocc\u00f2 quindi bruscamente il 28 gennaio 1994 (ultimo giorno di riprese) e le ultime due puntate vennero mandate in onda l'8 febbraio 1994; curiosamente furono le seconde pi\u00f9 viste dell'intera stagione.\nEdizione italiana.\nIn Italia, il canale Italia 1 avvi\u00f2 le seconde repliche di \"Bayside School\" nell'ottobre del 1994 (le prime repliche avvennero tra il gennaio e l'aprile del 1994, subito dopo la messa in onda originale) e fece debuttare \"Bayside School - Un anno dopo\" l'11 gennaio 1995 senza soluzione di continuit\u00e0, nella fascia oraria pomeridiana precedentemente occupata dalla prima serie. Per dare maggior senso di continuit\u00e0, il canale decise di mantenere la vecchia sigla del programma, sostituendone semplicemente il titolo. In questo modo, i nomi dei nuovi membri del cast (Anne Tremko, Kiersten Warren e Bob Golic) non apparvero mai a schermo mentre rimanevano quelli degli attori rimpiazzati (Elizabeth Berkley, Lark Voorhies e Dennis Haskins).\nGli episodi nell'edizione italiana, inoltre, non furono diciannove bens\u00ec ventitr\u00e9, in quanto il film tv conclusivo della serie, \"Bayside School - Matrimonio a Las Vegas\" in Italia venne suddiviso in quattro e trasmesso come se fossero le quattro puntate finali."}
{"id": "2588897", "revid": "2043609", "url": "https://it.wikipedia.org/wiki?curid=2588897", "title": "Anna Maria di Danimarca", "text": "\u00c8 nata in Danimarca come figlia del re Federico IX e della regina Ingrid di Danimarca. Ha sposato il re Costantino II di Grecia nel 1964. Nel 1967 il re e la regina andarono in esilio, e la monarchia greca \u00e8 stata abolita nel 1973.\nBiografia.\nInfanzia.\n\u00c8 nata nel Palazzo di Amalienborg di Copenaghen il 30 agosto 1946 da re Federico IX di Danimarca e da Ingrid di Svezia, ed \u00e8 perci\u00f2 sorella della regina Margherita II di Danimarca nonch\u00e9 cognata e cugina della regina Sofia di Spagna. I suoi padrini di battesimo furono il Re di Danimarca, il principe Gustavo Adolfo di Svezia, il principe Bertil di Svezia, il Re di Norvegia, la Regina di Danimarca, la principessa ereditaria di Norvegia, la regina madre Maria del Regno Unito, la principessa ereditaria dei Paesi Bassi e la principessa Dagmar di Danimarca.\nMatrimonio ed esilio.\nIl 18 settembre 1964 spos\u00f2 ad Atene nella Cattedrale metropolitana dell'Annunciazione il re Costantino II di Grecia, sovrano dal 1964 al 1973. Dopo la caduta della monarchia ellenica si trasfer\u00ec col marito prima a Roma, poi in Danimarca, e successivamente a Londra.\nRientro in Grecia.\nNel 2013 la coppia si trasfer\u00ec a Porto Heli, Grecia.\nDiscendenza.\nRe Costantino II di Grecia e Anna Maria di Danimarca hanno cinque figli:"}
{"id": "2588903", "revid": "110157", "url": "https://it.wikipedia.org/wiki?curid=2588903", "title": "Nokia 8600 Luna", "text": "Il Nokia 8600 Luna \u00e8 un telefono cellulare Quadriband prodotto dall'azienda finlandese Nokia, messo in commercio nel 2007."}
{"id": "2588904", "revid": "121570960", "url": "https://it.wikipedia.org/wiki?curid=2588904", "title": "Chor-Bakr", "text": "Il complesso memoriale di Chor-Bakr \u00e8 un cimitero di mausolei chiamato anche \"citt\u00e0 dei morti\" del XVI secolo a 5\u00a0km di distanza da Bukhara, in Uzbekistan.\nIl sito.\nVenne costruito sopra il luogo di apparente sepoltura di Abu-Bakr-Said, morto nell'anno 360 del calendario musulmano (970-971 d.C.), e che \u00e8 stato uno dei quattro discendenti di Maometto. Il complesso comprende delle necropoli di tombe di famiglia, e cortili. \nMolte costruzioni nel complesso sono riccamente decorate di piastrelle policrome. In molte corti sopra i luoghi di sepoltura, vi sono lapidi in marmo con iscrizioni epigrafiche, e decorazioni vegetali geometriche.\nLa struttura del complesso comprende 25 costruzioni: khanqa, Moschea, Ayvan con khudjras, darvazahana, un minareto e 20 piccoli monumenti - cortili - luoghi di sepoltura con i rivestimenti a cupola, e portali in parte in piedi. Il territorio occupa sia un memoriale che un antico cimitero pari a 3 ettari\nStoria.\nNel 1560 Abdulla khan II della dinastia shaybanide ha deciso di commemorare la famiglia, ordinando di costruire una moschea, una madrasa e khanqa. La costruzione del complesso \u00e8 stato completato nel 1563. La necropoli ha poi continuato a svilupparsi, e il suo nuovo centro include una khanqa e una moschea, erette in due fasi di khudjra. Tutte le costruzioni del complesso vennero erette sopra i luoghi di sepoltura dei familiari degli sceicchi Djumbarsk. Infine, il monumento venne esteso all'inizio del XX secolo, quando venne eretto il piccolo minareto.\nQuesto sito \u00e8 stato aggiunto alla \"Tentative list\" del Patrimonio Mondiale dell'UNESCO il 18 gennaio 2008, nella categoria culturale."}
{"id": "2588906", "revid": "124771367", "url": "https://it.wikipedia.org/wiki?curid=2588906", "title": "Giovanni Bellini (traghetto)", "text": "Il Giovanni Bellini \u00e8 un traghetto della compagnia Toremar simile gemello ai traghetti della Classe Driade, attivo tutto l'anno sulla rotta Piombino-Rio Marina e Piombino-Rio Marina-Pianosa,mentre durante il periodo invernale effettua anche la Piombino-Cavo.\nStoria.\nCostruito nei cantieri navali di Livorno entra in servizio nel dicembre del 1985 per la compagnia regionale Siremar insieme alla nave gemella \"Simone Martini\". Commissionata alla compagnia che lo ha impiegato sin dall'inizio nei collegamenti tra Palermo e le isole Eolie, entra in forza nella flotta della Toremar nel 2005 a seguito di uno spostamento di unit\u00e0 all'interno della flotta regionale del Gruppo Tirrenia. Effettua tutto l'anno la rotta Piombino-Rio Marina, in estate in coppia con la \"Rio Marina Bella\", mentre ogni marted\u00ec dell'anno prosegue da Rio Marina per l\u2019isola di Pianosa. Dall\u2019entrata in servizio per Toremar fino all'estate 2011 ha operato esclusivamente nel periodo estivo sulla Piombino-Rio Marina e Piombino-Rio Marina-Porto Azzurro (quest'ultima tratta fino alla chiusura della stessa, nel 2008) in coppia con il \"Planasia\", mentre nel periodo invernale veniva messa in disarmo o in sostituzione di altre unit\u00e0 della flotta guaste o in riparazione. Da ottobre 2017 nel periodo invernale effettua una volta al giorno la rotta Piombino-Cavo. Dal 12 settembre al 20 ottobre 2018 la nave rimane ferma a Napoli per poi rientrare normalmente in servizio.\nIncidenti.\nIl 6 marzo 2017 si \u00e8 verificato un principio di incendio nella sala macchine del traghetto mentre si trovava in navigazione nel canale di Piombino (Livorno). Le fiamme, secondo una prima ricostruzione dei vigili del fuoco, sono state spente grazie all\u2019impianto antincendio a bordo della nave. Il traghetto ha gettato le ancore a ridosso dell\u2019isola di Palmaiola in attesa di essere rimorchiato. A bordo erano presenti 75 passeggeri, radunati nei punti di emergenza, tutti in buone condizioni come confermato dalla capitaneria di porto di Portoferraio, insieme a 19 membri dell\u2019equipaggio. Il traghetto \u00e8 stato successivamente rimorchiato nel porto di Piombino da due rimorchiatori che hanno raggiunto la nave con la scorta delle motovedette dalla guardia costiera."}
{"id": "2588907", "revid": "1543377", "url": "https://it.wikipedia.org/wiki?curid=2588907", "title": "Ginnastica ai Giochi della I Olimpiade - Anelli", "text": "La gara degli anelli dei Giochi della I Olimpiade fu uno degli otto eventi sportivi, riguardanti la ginnastica dei primi Giochi olimpici moderni, tenutosi ad Atene, il 9 aprile 1896.\nHanno partecipato alla competizione 8 atleti provenienti da tre nazioni. La gara, che si tenne nell'arena dello Stadio Panathinaiko di Atene era riservata ai soli atleti maschi, come tutte le competizioni dell'Olimpiade di Atene 1896."}
{"id": "2588914", "revid": "122986862", "url": "https://it.wikipedia.org/wiki?curid=2588914", "title": "Sauber C19", "text": "La Sauber C19 \u00e8 una monoposto costruita dalla Sauber per partecipare al Campionato mondiale di Formula 1 2000. \nProgetto.\nCaratteristiche tecniche\nProgettata dagli ingegneri Leo Ress (nelle vesti di direttore tecnico) e Sergio Rinland (Chief Designer del team), la vettura era una stretta evoluzione della Sauber C18, ma in alcune parti differenziava molto dalla sua antenata, infatti la nuova C19 aveva un muso anteriore pi\u00f9 largo e piatto, ma corto. Sono state riviste le prese d'aria (ora pi\u00f9 strette) e l\"airscope\", e vennero anche installate due sporgenze vicino alle sospensioni anteriori che avevano il compito di migliorare lo scorrimento dei flussi d'aria. Vennero modificati anche la parte superiore del cofano motore, che fu arrotondata, e la parte posteriore.\nPer la quarta stagione consecutiva, la vettura fu equipaggiata con il motore 3.0 V10 Ferrari, in questa occasione con la specifica \"Tipo 048\", che disponeva di 805 CV a 16.500 giri/minuto e con cui la Scuderia Ferrari aveva equipaggiato la F399 nella stagione precedente . Tuttavia il motore fu rimarchiato con il nome di \"Petronas SPE-04A\" per motivi di sponsorizzazione, in quanto il marchio petrolifero malese forniva alla squadra svizzera il carburante e i lubrificanti. Le gomme invece sono state fornite dalla Bridgestone, fornitore unico di gomme per tutti i team di Formula 1 del campionato 2000. \nScelta dei piloti\nDopo una deludente stagione 1999, il pilota di punta Jean Alesi lascia la Sauber dopo appena due stagioni per accasarsi alla Prost Grand Prix. Al suo posto, il team elvetico ingaggia il finlandese Mika Salo, che in passato ha corso per Lotus, Tyrrell e Arrows ed \u00e8 reduce da un'ottima stagione in Ferrari (che lo ha favorito in maniera indiretta nella candidatura a nuovo pilota Sauber) come sostituto dell'infortunato Michael Schumacher, contribuendo alla vittoria del team di Maranello del titolo Costruttori.\nPer il secondo sedile \u00e8 stato confermato il pilota brasiliano Pedro Paulo Diniz.\nLivrea.\nLa livrea della C19 rimase praticamente invariata rispetto a quella della C18: i colori dominanti della vettura erano il blu e il verde acqua (quest'ultimo dato principalmente dallo sponsor Petronas) presenti rispettivamente nella parte superiore e nella parte inferiore mentre invece sparisce il rosso dall\"'headrest\", rimanendo solo sugli specchietti. I main sponsor erano la gi\u00e0 citata Petronas (di cui il logo \u00e8 presente in entrambe le pance laterali) e il marchio austriaco di energy drink Red Bull che ricopriva gli spazi ai lati dell'airscope, gli alettoni, la punta del musetto e la parte frontale all'altezza del pilota.\nAltri sponsor secondari erano Parmalat (sponsor personale di Diniz), Bridgestone e Magneti Marelli.\nLa stagione.\nL'inizio di campionato non fu molto felice per la Sauber: Mika Salo infatti giunse 6\u00b0 in Australia, ma fu squalificato per un'irregolarit\u00e0 all'alettone anteriore; in Brasile poi, durante le prove libere, la monoposto di Diniz perse l'ala posteriore e il team, non avendo tempo di analizzare le cause, prefer\u00ec non partecipare alla corsa, per precauzione.\nLe cose iniziarono per\u00f2 a migliorare dalla gara dopo, a Imola, in cui Salo giunse 6\u00b0 duellando a lungo con la BAR di Villeneuve; il prosieguo di stagione fu discretamente positivo: la C19 infatti, pur non essendo molto veloce in qualifica, si rivel\u00f2 molto pi\u00f9 affidabile della C18, riuscendo ad arrivare molto spesso al traguardo, anche se in tutto vennero conquistati solo altri cinque punti, tutti da Salo, che giunse 5\u00b0 a Montecarlo e in Germania, e 6\u00b0 in Austria.\nLo scarso rendimento del brasiliano Diniz (che non riusc\u00ec a conquistare un punto malgrado i miglioramenti), invece, condizion\u00f2 il risultato finale della Sauber che chiuse nuovamente 8\u00aa nel campionato costruttori con 6 punti complessivi, venendo superata di appena un punto dalla Arrows.\nAlla fine della stagione, Salo lasci\u00f2 il team per accasarsi alla neonata Toyota in fase di sviluppo mentre Diniz non fu confermato."}
{"id": "2588918", "revid": "26630", "url": "https://it.wikipedia.org/wiki?curid=2588918", "title": "Romeo e Giulietta (Prokof'ev)", "text": "Romeo e Giulietta (Op. 64) (dal russo: \u0420\u043e\u043c\u0435\u043e \u0438 \u0414\u0436\u0443\u043b\u044c\u0435\u0442\u0442\u0430) \u00e8 un balletto di Sergej Sergeevi\u010d Prokof'ev tratto dall'omonima tragedia di William Shakespeare scritto fra il 1935 e il 1936. Alcuni brani del balletto sono stati raccolti dall'autore in tre suite per orchestra nel 1936 e nel 1946; nel 1937 ne trascrisse dieci pezzi per pianoforte come op. 75.\nStoria del balletto.\nRientrando definitivamente in Russia alla fine del 1932 Prokof'ev sperava di poter scrivere liberamente le proprie opere. In realt\u00e0 si scontr\u00f2 ben presto con una situazione culturale imprevista che, con i suoi esponenti ufficiali, contrast\u00f2 il musicista accusandolo di individualismo e di arte avvizzita. Le autorit\u00e0 sovietiche, nonostante il successo del \"Tenente Kij\u00e9\", ebbero parole durissime per il \"Canto sinfonico\" per cui il compositore cerc\u00f2 allora di attenersi alle perentorie richieste di musica facile e melodica. Nel contempo il Teatro Kirov di Leningrado, su suggerimento del drammaturgo Adrian Piotrovskij, aveva chiesto a Prokof'ev la composizione di un balletto tratto da \"Romeo e Giulietta\" di Shakespeare. Il libretto venne scritto, adattando la tragedia, da Piotrovskij, da Sergej Radlov, regista e amico di Prokof'ev, dal coreografo Leonid Lavronskij e dal musicista stesso; insieme crearono un balletto in quattro atti e dieci scene di cui Prokof'ev termin\u00f2 la partitura nell'estate del 1935 e l'orchestrazione nel settembre 1936.\nIl maggior problema che gli autori riscontrarono fu il finale; la direzione del Teatro Bol'\u0161oj e Radlov volevano infatti un finale lieto, cosa che fu definita da Prokof'ev \"un bocconcino di barbarie\". Le esigenze erano, oltre che ideologiche, anche coreografiche, poich\u00e9, come scusa, fu detto che i vivi possono danzare mentre i morti no. Il musicista per\u00f2 sapeva bene che la danza poteva realizzare insieme alla musica espressioni intense di dolore e morte e scelse cos\u00ec la strada giusta, forte anche delle reazioni sfavorevoli all'idea degli studiosi shakespeariani. \nPer contrasti fra il Kirov e il Bol'\u0161oj, con cui Pokof'ev aveva firmato il regolare contratto, la rappresentazione non and\u00f2 in scena. Prokof'ev aveva gi\u00e0 nel 1936 tratto una prima suite orchestrale dal balletto che fu eseguita a Parigi diretta da Georges S\u00e9bastian e subito dopo una seconda che egli stesso diresse a Leningrado il 15 aprile 1937. La prima rappresentazione a Mosca venne definitivamente archiviata perch\u00e9 sia il corpo di ballo sia il coreografo Lavronskij ritenevano i passi eccessivamente difficili a causa del ritmo della musica di Prokof'ev che subiva continui ed eccessivi cambiamenti. L'opera completa debutt\u00f2 al Mahen Theatre di Brno in Cecoslovacchia solo il 30 dicembre 1938 con la coreografia di Vanja Psota, interpreti lo stesso Psota (Romeo) e Zora Semberova (Giulietta). \nLa versione pi\u00f9 accreditata e pi\u00f9 conosciuta \u00e8 per\u00f2 quella, significativamente rivista, che fu per la prima volta presentata al Teatro Kirov di Leningrado l'11 gennaio del 1940, con la coreografia di Leonid Lavrovskij, con Galina Ulanova e Konstantin Sergeev nei ruoli principali. Nonostante le sue iniziali opposizioni, Prokof'ev dovette apportare alcune modifiche alla partitura, aggiungendo dei brani per allungarla come richiesto dal coreografo. \nTrama.\nAtto I.\n\"Scena I\": Sorge l'alba e le strade di Verona iniziano a popolarsi di gente intenta nelle faccende quotidiane; nella folla si distinguono Romeo e Tebaldo, discendenti delle famiglie Montecchi e Capuleti (tra le quali da tempo sussiste una violenta faida) e gli amici del primo, Mercuzio e Benvolio. Tra i giovani scoppia un litigio che sfocia presto in una lotta a cui prendono parte tutti i cittadini; \u00e8 il principe di Verona a porre fine alle ostilit\u00e0, imponendo inoltre alle famiglie una tregua.\n\"Scena II\": In casa dei Capuleti si sta preparando una grande festa da ballo a cui prenderanno parte i notabili della citt\u00e0. Giulietta, la pi\u00f9 giovane della famiglia, viene aiutata dalla sua nutrice a prepararsi, e le due colgono l'occasione per scambiarsi dispetti; i loro giochi vengono per\u00f2 interrotti da Donna Capuleti, la madre di Giulietta, che le impone severamente di comportarsi come si conviene. Poco dopo arrivano gli ospiti e il ballo ha inizio; nella folla, mascherati, si sono introdotti anche Romeo, Mercuzio e Benvolio. Giunge Giulietta: tra lei e Romeo nasce l'amore al primo sguardo; intanto la presenza di Romeo e le tenere effusioni tra i due non sfuggono all' invidioso Tebaldo, segretamente innamorato di sua cugina Giulietta. Al termine della festa, Romeo si nasconde nel giardino dei Capuleti e osserva Giulietta struggersi d'amore per lui: felice di essere ricambiato, il giovane le si palesa e i due danzano insieme una gioiosa danza d'amore.\nAtto II.\n\"Scena I\": L'indomani la citt\u00e0 \u00e8 in festa per la tregua fra le due famiglie. Nel mezzo dei festeggiamenti, Romeo rivela a Mercuzio e Benvolio il suo amore per Giulietta. I suoi amici appaiono disorientati, ma gli giurano di sostenere ogni sua scelta.\n\"Scena II\": Romeo e Giulietta vivono in gran segreto la loro storia d'amore, aiutati dalla nutrice e da Frate Lorenzo, un monaco che prende a cuore i due ragazzi e celebra il loro matrimonio segreto.\n\"Scena III\": I cittadini continuano a festeggiare. Intanto Tebaldo, ancora furioso per ci\u00f2 che ha visto al ballo, cerca Romeo per sfidarlo a duello, ma questi rifiuta poich\u00e9 il suo nemico \u00e8 cugino di quella che \u00e8 appena divenuta sua moglie. Tebaldo se la prende allora con i suoi amici: tra i tre nasce una lotta al termine della quale Mercuzio viene ucciso. Furibondo, Romeo decide di vendicare il suo amico e uccide a sua volta Tebaldo. La felicit\u00e0 dei cittadini \u00e8 quindi infranta dal lutto per i due giovani, e tutti si riuniscono intorno ai loro corpi per piangerli.\nAtto III.\n\"Scena I\": Romeo, incolpato della morte di Tebaldo, deve fuggire dalla citt\u00e0: i due amanti si scambiano uno struggente addio. Subito dopo irrompono la nutrice e la madre di Giulietta, la quale impone alla fanciulla di sposare il nobile conte Paride: Giulietta rifiuta, scatenando le ire di Donna Capuleti. Rimasta sola, la ragazza piange la sua sventura.\n\"Scena II\": Giulietta si rivolge a Frate Lorenzo, il quale le propone di bere una pozione che la far\u00e0 apparire morta in attesa del ritorno di Romeo, col quale poi fuggir\u00e0, allo scopo di evitare il matrimonio con Paride. Dopo un'iniziale resistenza, la ragazza acconsente.\n\"Scena III\": Sola nella sua stanza, Giulietta trascorre una notte insonne in preda all'esitazione e ai ripensamenti; alla fine, tuttavia, beve la pozione fatale. Al sorgere dell'alba la nutrice la trova nel suo letto, apparentemente morta: l'intera famiglia \u00e8 sconvolta dal dolore, e un corteo di fanciulle viene a rendere omaggio alla povera Giulietta.\nAtto IV - Epilogo.\nGiulietta viene deposta nella tomba di famiglia. Poco dopo giunge Romeo, il quale non ha ricevuto per tempo il dispaccio con cui Frate Lorenzo lo informava dell'inganno, e dunque crede la sua amata morta per davvero; sconvolto dal dolore, il giovane si avvelena a sua volta. Attimi dopo Giulietta si risveglia: per un attimo, vedendo il suo amato accanto a lei, gioisce; quando per\u00f2 si accorge della sua morte, decide di uccidersi a sua volta. La giovane si accascia morente accanto al suo amato, ponendo fine alla loro infelice storia d'amore.\nStruttura del balletto.\nAtto primo \n\"Scena 1\" (La piazza del mercato)\n\"Scena 2\" (Anticamera di Giulietta)\nAtto secondo\n\"Scena 1\" (La piazza principale)\n\"Scena 2\" \n\"Scena 3\"\nAtto terzo \n\"Scena 1\" (camera da letto di Giulietta)\n\"Scena 2\"\n\"Scena 3\" \nAtto quarto. Epilogo\nStrumentazione.\nIn aggiunta a una strumentazione standard, la partitura richiede anche un sassofono tenore. Questa voce aggiunge un suono all'orchestra ed \u00e8 usato sia nella parte da solista sia nella parte d'insieme. Prokof'ev utilizz\u00f2 anche la cornetta, la viola d'amore e mandolini nel balletto, aggiungendo un sapore italiano alla musica.\nLa strumentazione completa \u00e8 la seguente:\nAnalisi.\nMolti critici sono concordi nel riconoscere in \"Romeo e Giulietta\" una delle vette pi\u00f9 alte non solo fra le composizioni di Prokof'ev, ma di tutta la musica del XX secolo. Con questo lavoro \u00e8 platealmente smentita l'offensiva affermazione di Kolomitsev, critico conservatore, che alla prima della \"Suite scita\" aveva affermato: \"a certuni \u00e8 dato di cantare l'amore di Romeo e Giulietta ad altri \u00e8 dato di imitare i selvaggi latrati e le stolte piroette delle scimmie\". Prokof'ev fu assolutamente in grado non solo di creare l'innovativa \"Suite scita\", ma anche di cantare splendidamente l'amore di Romeo e Giulietta. Se si pu\u00f2 riassumere in un solo termine la musica di questo balletto bisogna ricorrere alla parola \"poesia\". Momenti poetici percorrono tutta la partitura, a volte intrisi di malinconia, a volte drammatici, a volte di intenso lirismo. Come \u00e8 spesso presente nella musica di Prokof'ev, la caratterizzazione dei personaggi, delineati con fine psicologia, \u00e8 affidata a dei brevi leitmotiv, come nella scena della giovane Giulietta o in quella dell'incontro fra i due giovani del primo atto, o ancora l'odio dei Capuleti e dei Montecchi nella celebre scena. La padronanza del compositore nella scrittura orchestrale e nell'uso del timbro degli strumenti gli offr\u00ec una tavolozza incredibile di colori e sfumature con cui connotare i caratteri, i sentimenti e gli umori dei suoi personaggi. \nL'aspetto lirico e poetico si fonde per\u00f2 con le altre caratteristiche peculiari della musica di Prokof'ev; le brillanti e asciutte partiture delle opere precedenti si possono ritrovare nelle armonie particolari, nell'energia timbrica e soprattutto nel ritmo marcato, presente e talmente variato da creare difficolt\u00e0 agli esecutori, e ancora quel senso della \"giocosit\u00e0\" che affiora in diversi momenti come nella \"Danza con i mandolini\" del secondo atto. \nAltre coreografie.\nIl Bol'\u0161oj ripropose il balletto il 28 dicembre 1946 con l'aggiunta di importanti caratterizzazioni, probabilmente un po' forzate, anche dei personaggi meno importanti, quali Marcuzio.. Negli anni successivi il balletto fu rappresentato anche all'estero, grazie soprattutto alle tourn\u00e9e del Bol'\u0161oj. Sulla musica di Prokof'ev molti coreografi hanno creato nuove realizzazioni: Frederick Ashton, 19 maggio 1955, al Teatro reale danese di Copenaghen con il Balletto Reale Danese, interpreti Mona Vangsaae e Henning Kronstam. John Cranko, inizialmente a Venezia al Teatro Verde, il 26 luglio 1958 con il Corpo di Ballo del Teatro alla Scala, interprete Carla Fracci, ripreso quindi (con alcune revisioni) il 2 novembre 1962 con lo Stuttgart Ballet, versione rimasta a lungo in repertorio e che ha portato a compagnia a conseguire una reputazione di livello mondiale. Kenneth MacMillan il 9 febbraio 1965, per il Royal Ballet, esord\u00ec alla Royal Opera House, a Covent Garden. Margot Fonteyn e Rudol'f Nuriev portarono nuova vita ai personaggi, come fece lo scenografo e costumista Nicholas Georgiadis. L'interpretazione della Fonteyn e di Nureev \u00e8 rimasta celebre ed \u00e8 un esempio di grande eleganza e forza, messa in risalto da una coreografia lineare e scrupolosa. Birgit Cullberg il 28 settembre 1969 al Teatro Reale Drammatico di Stoccolma con interpreti Niklas Ek e Lena Wennergren, versione ridotta a un solo atto di 50 minuti che si basa esclusivamente sull'amore dei due giovani. John Neumeier il 20 dicembre 1974 al Teatro Reale di Copenaghen con il Balletto Reale Danese. Il Joffrey Ballet present\u00f2 la prima produzione americana nella sua stagione 1984-1985, includendo esecuzioni a New York al New York State Theater e a Washington al Kennedy Center. Nel 1985 la produzione del coreografo L\u00e1szl\u00f3 Seregi debutt\u00f2 all'Hungarian National Ballet a Budapest. Nel 2007 Peter Martins realizz\u00f2 \"Romeo and Juliet\" al New York City Ballet con le musiche di Prokof'ev. \nIl 4 luglio del 2008, con l'approvazione degli eredi di Prokof'ev e il permesso dall'Archivio di Stato Russo, la versione originale ebbe la sua prima mondiale. Il musicologo Simon Morrison, autore di \"The People's Artist: Prokofiev's Soviet Years\", recuperati gli originari materiali negli archivi di Mosca, ottenne i permessi e ricostru\u00ec l'intera versione. Mark Morris cre\u00f2 la coreografia per la produzione. Il Mark Morris Dance Group esord\u00ec al Fisher Center per la Performing Arts al Bard College nello Stato di New York. La produzione inizi\u00f2 successivamente un tour di un anno, includendo tappe come Londra, New York e Chicago.\nSuite.\nSubito dopo aver terminato la partitura del balletto Prokof'ev scrisse nel 1936 due suite per orchestra, ciascuna costituita da sette parti. Nel 1937 trascrisse per pianoforte dieci brani tratti sempre dal balletto e realizz\u00f2 ancora una terza suite orchestrale nel 1946 che per\u00f2 fu meno riuscita e meno eseguita rispetto alla prime due. La scrittura musicale di \"Romeo e Giulietta\" non \u00e8 strettamente legata alla danza, ha sostanzialmente una struttura autonoma che \"pu\u00f2 essere\" anche danzata; come dimostrano le suite tratte dalla partitura originale, che se pure, per forza di cose, dovettero essere ridotte rispetto al lavoro principale, la musica di Prokof'ev ripropone in tutte le sue diversit\u00e0 di espressione e di accenti le vicende dei due giovani; vicende che, se nel balletto erano in parte dilatate e con ampi spazi narrativi dovuti alla realizzazione scenica, nelle suite ritrovano una grande concentrazione lirica ed emotiva. "}
{"id": "2588920", "revid": "1543377", "url": "https://it.wikipedia.org/wiki?curid=2588920", "title": "Campagna della Nuova Guinea", "text": "La campagna della Nuova Guinea fu una serie di fatti bellici occorsi durante la seconda guerra mondiale nel teatro dell'Oceano Pacifico e iniziati l'8 marzo 1942, quando l'esercito imperiale sbarc\u00f2 sull'isola conquistandone rapidamente il litorale settentrionale. La mancata conquista della base alleata a Port Moresby, per\u00f2, che pure era stata tentata nel maggio e nel settembre 1942, provoc\u00f2 il progressivo ripiegamento del Giappone, che per il luglio 1944 aveva perduto tutte le posizioni strategiche dell'isola, ove rimasero poche deboli guarnigioni.\nI combattimenti videro le forze armate giapponesi all'attacco dell'isola di Nuova Guinea, suddivisa tra i possedimenti australiani, (odierna Papua Nuova Guinea) e la Nuova Guinea olandese (attuale Irian Jaya): la conquista dell'isola era condizione necessaria per minacciare l'invasione dell'Australia.\nA questi si opposero le truppe dei paesi del Commonwealth nell'area del Pacifico, assistite dalle forze britanniche e statunitensi, oltre che da quanto rimaneva delle forze olandesi originariamente stazionate nelle allora Indie Olandesi, arresesi ai giapponesi il 9 marzo 1942.\nIl dilagare giapponese in Nuova Guinea.\nDopo l'attacco di Pearl Harbor del 7 dicembre 1941 il Giappone si era impegnato in una enorme campagna militare in tutto il Pacifico, combattendo simultaneamente contro Regno Unito, Stati Uniti e Paesi Bassi. Dopo i primi quattro mesi di guerra i Paesi Bassi erano gi\u00e0 stati estromessi da ogni loro colonia, l'Inghilterra era stata premuta alle frontiere dell'India, nelle Filippine gli americani resistevano solo nella penisola di Bataan e a Corregidor. L'ottima situazione strategica consent\u00ec ai giapponesi di iniziare l'attacco alla grande isola della Nuova Guinea, l'ultimo scudo naturale dell'Australia. Partiti dalle basi di recente acquisite nella Nuova Britannia, i giapponesi sbarcarono l'8 marzo nel golfo di Houn, abbattendo rapidamente le simboliche guarnigioni australiane e conquistando in poco tempo tutta la parte settentrionale dell'isola. Nonostante, per\u00f2, il continuo rafforzamento delle nuove posizioni quali Lae, rimaneva in mano alleata ancora un ostacolo: la citt\u00e0 di Port Moresby, sulla costa sud. Tra giapponesi e australiano-americani inizi\u00f2 allora una quotidiana lotta aerea, con i primi che bombardavano la base alleata e i secondi che contrastavano le incursioni nipponiche e attaccavano a loro volta gli aeroporti a Lae e Salamua. Era chiaro ai giapponesi che Port Moresby doveva essere conquistata. Ma lo sbarco, organizzato per il 7 maggio, dovette essere rimandato a causa della troppo forte presenza navale alleata, che avrebbe massacrato il convoglio, al quale fu ordinato di ripiegare: Port Moresby, rimasta in mano australiana, avrebbe giocato il ruolo di trampolino per la riconquista di tutta la Nuova Guinea.\nVittoria alleata nel sud della Nuova Guinea.\nNonostante la sconfitta del Mar dei Coralli e la disfatta alle Midway, i capi dell'esercito programmarono una nuova offensiva in Nuova Guinea: infatti i militari giapponesi non avevano rinunciato ai loro piani di conquista dell'isola, ritenuta base indispensabile per l'invasione dell'Australia, che veniva creduta ancora possibile. Visto che l'assalto anfibio da solo non si era dimostrato un buon approccio, si organizz\u00f2 un attacco via terra alla base alleata di Port Moresby, anche importante aeroporto della Royal Australian Air Force: mentre si sarebbe conquistata la punta sud orientale della Nuova Guinea con uno sbarco nella baia di Milne, condotto da chiatte e battelli, sarebbe stata condotta una pazzesca avanzata attraverso il territorio accidentato e praticamente senza vie di comunicazione dei Monti Owen Stanley fino alla citt\u00e0. Da parte alleata la difesa di Port Moresby era stata affidata all'Esercito australiano e ad alcuni reparti statunitensi, in larga parte genieri. Inopinatamente, furono per\u00f2 le forze australiane a prendere l'iniziativa: condussero un veloce raid contro le basi nipponiche di Lae e Salamaua agli inizi di luglio, disorganizzando momentaneamente gli avversari; il 12, secondo le direttive della \"Operazione Providence\", occuparono il minuscolo villaggio di Kokoda nella zona centrale dei Monti Owen Stanley per prevenire le puntate giapponesi.\nIl 21 luglio circa 16.000 soldati della Kaigun Tokubetsu Rikusentai misero piede a terra a Buna e Gona, sorprendendo gli australiani inferiori di numero che, dinanzi all'avanzata nipponica cominciata a inizio agosto decisero di ritirarsi a Port Moresby. Mentre le forze di terra penetravano nell'impervia regione montana, la flotta d'invasione, partita lo stesso giorno, giunse a destinazione il 25 agosto sbarcando a Rab\u00ed, ma dopo due settimane di feroci combattimenti i giapponesi abbandonarono la zona. Nel frattempo, alcuni battaglioni della milizia australiana, molti di essi di recente costituzione e non ancora addestrati, combatterono una testarda azione di retroguardia contro le numerose forze giapponesi in avanzata per il sentiero Kokoda, in un territorio aspro e malarico. La milizia, esaurita e severamente decimata dalle perdite, venne progressivamente sostituita alla fine di agosto da truppe regolari della seconda forza imperiale australiana, che tornavano dal fronte in Medio Oriente. Nonostante questo apporto, i nipponici si avvicinavano sempre pi\u00f9 alla base alleata tanto che il 4 settembre si trovavano a 80 chilometri di distanza, mentre il 14 gli australiani cedettero Cima Imita, l'ultima montagna prima della citt\u00e0: ma il giorno successivo le colonne giapponesi, spossate dalle malattie tropicali e dall'inaudita marcia, furono sanguinosamente fermate a 35 chilometri da Port Moresby, subendo cos\u00ec la prima grave sconfitta terrestre dal 1939. Contemporaneamente truppe statunitensi sbarcarono per dare manforte alle truppe australiane\nRicacciate indietro le sfibrate truppe giapponesi e dopo aver lanciato a sua volta un attacco attraverso le piste dei Monti Owen Stanely per inseguire i nipponici in rotta, il generale MacArthur ide\u00f2 una strategia innovativa, il cosiddetto metodo dei \"salti della rana\", che prevedeva attacchi mirati ad obiettivi importanti, avvicinandosi progressivamente al Giappone, ma trascurando volutamente presidi periferici di scarsa rilevanza operativa, come ad esempio le Indie Olandesi, che infatti furono liberate solo con la resa del Giappone.\nLa situazione continuava a deteriorarsi per il Giappone, in quanto le sempre pi\u00f9 importanti e costose battaglie per Guadalcanal costrinsero il Quartier Generale imperiale a dirottare ogni rinforzo e approvvigionamento all'isola come anche le scarse riserve, ordinando di sospendere ogni altra azione offensiva in qualsiasi teatro e d'attestarsi: le truppe nipponiche in Nuova Guinea subirono cos\u00ec passivamente le iniziative alleate, tanto che MacArthur continu\u00f2 la controffensiva australiano-americana: il 3 novembre, risalendo le piste montane, le forze alleate riconquistarono Kokoda nonostante la feroce resistenza giapponese e proseguendo a nord investirono il 9 dicembre 1942 le basi chiave di Buna e Gona sulla costa, accanitamente difese da circa 12.000 soldati imperiali, che cedettero solo dopo una settimana di battaglia. Per il 2 gennaio del 1943 tutta la parte orientale dell'isola era in mani alleate, e MacArthur inizi\u00f2 a raggruppare e aumentare le proprie truppe, per riprendere il prima possibile l'offensiva. Gi\u00e0 il 16 gennaio erano ripresi i combattimenti quando forze australiano-statunitensi attaccarono la base nipponica di Sanananda, infine conquistata il 25.\nLo scacco nel mare di Bismarck.\nProprio al largo della Nuova Guinea i giapponesi subirono una prima catastrofe tra il 3 e il 5 marzo, quando il convoglio del contrammiraglio Masatomi Kimura fu completamente distrutto dall'aviazione australiano-americana: le navi trasportavano materiali, armi e benzina avio di fondamentale importanza per le truppe e i mezzi a Lae e Salamaua, posizioni che il Quartier Generale imperiale sapeva essere gli obiettivi della prossima offensiva di MacArthur. Il rifornimento continu\u00f2 precariamente mediante sommergibili o piccole navi che scaricavano a Wewak, molto a ovest delle due basi giapponesi.\nLa seconda offensiva di MacArthur.\nI timori delle alte sfere giapponesi erano fondati: dopo l'occupazione preliminare di alcune isole dell'arcipleago Trobriand, a nord-est della Nuova Guinea, il 30 giugno in contemporanea all'offensiva di Halsey nelle Salomone MacArthur dette avvio a un massiccio bombardamento aereo sulle basi giapponesi in Nuova Guinea, subito seguiti da uno sbarco nella baia di Nassau; le forze americane, riunitesi a una divisione australiana circondata da un anno nella giungla a sud di Salamaua, accerchiarono la base giapponese. A settembre un secondo sbarco fu eseguito nel golfo di Houn senza che l'aviazione nipponica riuscisse a sventarlo, e il 5 vi fu il lancio di 1700 paracadutisti a Nadzab, dove fu trasportata anche la 7\u00aa divisione australiana: tutte queste forze puntarono su Lae o andarono a rafforzare le truppe alleate a Salamaua.\nIl comando giapponese ordin\u00f2 allora di evacuare le due basi, ormai inutilizzabili e costantemente bombardate dal mare e dal cielo. Le truppe nipponiche di Salamaua furono quasi tutte distrutte, mentre i 7500 uomini di stanza a Lae riuscirono, dopo una marcia di un mese, a raggiungere Sio, sulla costa nord,\nInfine, il 2 ottobre, dopo feroci combattimenti, gli Alleati conquistarono Finschhafen, nella parte pi\u00f9 orientale della costa nord: i giapponesi ripiegarono sulle montagne, dove si attestarono in attesa di rinforzi.\nMacArthur era riuscito a scalzare i giapponesi dalle loro preziose basi aeree e a rendere sicuro lo Stretto di Vittiaz per il passaggio delle navi americane, oltre ad acquisire posizioni eccellenti per l'attacco a Rabaul e per sostenere l'attacco di Halsey nelle Salomone. Il generale dedic\u00f2 i mesi di ottobre e novembre a riordinare e ingrossare le file delle sue truppe per una nuova offensiva.\nIl 2 gennaio 1944 scatt\u00f2 la \"Operazione Dexterity\", lo sbarco nei pressi di Saidor per sloggiarne i giapponesi, che cost\u00f2 loro 1275 morti. Respinti dagli statunitensi, truppe e civili nipponici, dei quali molti reduci da Lae, dovettero compiere una terribile marcia di 300 chiolometri fino a Madang tartassati dagli australiani: alla fine quasi 10.000 erano morti di stenti e fame.\nLe operazioni nel 1944.\nEliminata con Rabaul ogni possibilit\u00e0 di rifornimento per le guarnigioni giapponesi in Nuova Guinea, MacArthur radun\u00f2 quasi 90.000 uomini per lanciare una vasta offensiva al fine di riprendere l'isola, tenuta dalla 18\u00aa Armata nipponica. Le operazioni ebbero inizio il 21 aprile con un bombardamento aereo di tutte le basi e le piste giapponesi sulla costa settentrionale; gli americani sbarcarono poi il 22 aprile ad Aitape (operazione Persecution) e ad est e ovest di Hollandia (operazione Reckless), che furono teatro di aspri scontri con le guarnigioni giapponesi che riunivano 15.000 uomini: alla fine 12.811 di loro erano stati uccisi, contro 527 statunitensi soltanto; molti soldati nipponici continuarono per\u00f2 a combattere per mesi nascondendosi nella giungla. Il 19 maggio era conquistata l'isola di Wakde e dopo due mesi di feroce lotta anche Biak fu presa. La marina imperiale tent\u00f2 d'intervenire ma la squadra riunita per la Nuova Guinea fu dirottata sulle Marianne, per cui MacArthur prosegu\u00ec senza troppe preoccupazioni la serie di sbarchi e attacchi aerei: con la conquista finale di Sansapor nella penisola di Volgelkop il 30 luglio 1944, tutta la costa nord della Nuova Guinea era stata liberata, il fronte era avanzato di 700 chilometri verso nord e le basi catturate sarebbero servite da trampolino per l'invasione delle Filippine, primario obiettivo di MacArthur, il quale s'impossess\u00f2 il 15 settembre anche di Morotai nelle Isole Molucche per assicurarsi un ulteriore base di partenza."}
{"id": "2588921", "revid": "132266", "url": "https://it.wikipedia.org/wiki?curid=2588921", "title": "Episodi di GSG9 - Squadra d'Assalto (prima stagione)", "text": ""}
{"id": "2588923", "revid": "599013", "url": "https://it.wikipedia.org/wiki?curid=2588923", "title": "Valerio Terzi", "text": "Carriera.\nCrebbe nel Novara, club con il quale trascorse la prima parte della sua carriera prima del conflitto mondiale.\nCon i piemontesi ottenne come massimo risultato il quarto posto del girone semifinale B nella Prima Categoria 1914-1915.\nDurante la Grande Guerra milit\u00f2 nella Juventus, disputando la Coppa Federale 1915-1916, ottenendo il secondo posto nelle finali nazionali ad un punto dai campioni del .\nDopo la guerra fu tra le file del , club con il quale esord\u00ec il 12 ottobre 1919 nel derby casalingo vinto per cinque reti ad una contro l'Andrea Doria.\nNella stagione con i \"Grifoni\" dopo avere vinto i due gironi preliminari, termin\u00f2 al terzo ed ultimo posto nella classifica della fase finale.\nTorn\u00f2 al Novara nella stagione 1920-1921, con cui vinse il campionato piemontese di categoria e raggiunse il terzo posto del girone semifinale A. La stagione seguente ottenne il secondo posto del Girone A della Lega Nord.\nDopo le due stagioni tra gli \"azzurri\" piemontesi, pass\u00f2 al , dove rimase sino al 1924-1925, di cui l'ultima stagione come riserva.\nCon il club torinese ottenne il secondo posto del girone A della Lega Nord nella Prima Divisione 1922-1923, come in quella successiva, ma nel girone B.\nCon i \"granata\" esord\u00ec l'8 ottobre 1922 nella vittoria casalinga per due a zero contro la Pro Vercelli."}
{"id": "2588927", "revid": "767487", "url": "https://it.wikipedia.org/wiki?curid=2588927", "title": "Laurie Berkner", "text": ""}
{"id": "2588930", "revid": "124607221", "url": "https://it.wikipedia.org/wiki?curid=2588930", "title": "Paolo Veronese (traghetto)", "text": "Il Paolo Veronese \u00e8 un traghetto della compagnia regionale Siremar, destinato ai collegamenti tra Sicilia e le isole minori, prevalentemente sulle linee per Pantelleria o Lampedusa.\nCostruita alla Fincantieri di Palermo nel 1985 per la compagnia regionale Siremar, la nave \u00e8 studiata appositamente per effettuare servizi regionali e poter approdare nei difficili porti minori, spesso non protetti dalle avversit\u00e0 meteomarine. Nel 2017 la nave \u00e8 rientrata ai cantieri navali di Messina per lavori di manutenzione. Il 9 giugno 2018 la nave sostituisce il traghetto Lampedusa sulla rotta Trapani-Pantelleria per un'avaria al motore.\nLa \"Paolo Veronese\", essendo destinata a rotte di medio-lungo raggio, dispone di 26 cabine di prima classe di cui 16 doppie e 10 quadruple, 36 cabine doppie di seconda classe, e 28 scompartimenti cuccette da quattro letti di tipo ferroviario.\nIl traghetto \u00e8 stato sottoposto ad importanti lavori di ammodernamento nei primi sette mesi del 2020, tornando in servizio a fine luglio. In particolare, sono stati sostituiti i motori con due unit\u00e0 General Electric che assicureranno maggiore velocit\u00e0, minori consumi ed emissioni. In occasione degli stessi lavori, sono state ricavate 14 cabine passeggeri in pi\u00f9 e sono stati ristrutturati alcuni spazi comuni e sono state sostituite le poltrone ed \u00e8 stato ristrutturato anche il bar."}
{"id": "2588932", "revid": "62004", "url": "https://it.wikipedia.org/wiki?curid=2588932", "title": "Roman Zozulya", "text": ""}
{"id": "2588934", "revid": "785863", "url": "https://it.wikipedia.org/wiki?curid=2588934", "title": "Russell Metty", "text": "Vinse l'Oscar alla migliore fotografia nel 1961 per il film \"Spartacus\"."}
{"id": "2588937", "revid": "1305772", "url": "https://it.wikipedia.org/wiki?curid=2588937", "title": "Snuff (singolo)", "text": "Snuff \u00e8 un singolo del gruppo musicale statunitense Slipknot, pubblicato il 28 settembre 2009 come quinto estratto dal quarto album in studio \"All Hope Is Gone\".\nVideo musicale.\nDalla canzone \u00e8 stato tratto un video di circa 6 minuti diretto da Shawn Crahan e P.R. Brown, in cui compare anche l'attore Malcolm McDowell.\nAccoglienza.\n\"Snuff\" ha raggiunto il secondo posto della Mainstream Rock Songs, sorpassando dunque \"Dead Memories\" (terzo posto) e diventando il singolo di maggior successo in classifica del gruppo."}
{"id": "2588941", "revid": "287204", "url": "https://it.wikipedia.org/wiki?curid=2588941", "title": "Gissar", "text": "I monti Hisor, chiamati anche Gissar, Hisar o Hissar (in tagico \u049a\u0430\u0442\u043e\u0440\u043a\u04ef\u04b3\u0438 \u04b2\u0438\u0441\u043e\u0440, \"Qatork\u016dhi Hisor\"; in uzbeco \"Hisor tizmasi\"; in russo \u0413\u0438\u0441\u0441\u0430\u0440\u0441\u043a\u0438\u0439 \u0445\u0440\u0435\u0431\u0435\u0442, \"Gissarskij chrebet\") sono una catena montuosa dell'Asia centrale nella parte occidentale del Pamir-Alaj, che si estendono in Uzbekistan e in Tagikistan. Rappresentano uno spartiacque dei bacini idrografici del fiume Zeravshan e dell'Amu Darya.\nDescrizione.\nLa catena dei monti Hisor si estende per circa 200\u00a0km; passa a sud dei monti Zeravshan e a nord di Du\u0161anbe, attraversa il distretto di Hisor in Tagikistan e la parte settentrionale della regione di Surxondaryo in Uzbekistan. Il punto pi\u00f9 alto nella catena Hisor \u00e8 rappresentato dal monte Khazret Sultan (4 643\u00a0m s.l.m.), che si trova in Uzbekistan, al confine con il Tagikistan, a nord-ovest di Du\u0161anbe. Il Khazret Sultan \u00e8 anche il punto pi\u00f9 alto di tutto l'Uzbekistan. I monti Hisor sono composti da rocce cristalline, scisti e arenaria, caratterizzati da inclusioni granitiche. Nella parte centrale della catena montuosa si trova il lago Iskanderkul (ad un'altitudine di 2176\u00a0m).\nRiserva naturale Hisor.\nLa riserva naturale Hisor, costituita in Uzbekistan nel 1983, comprende pi\u00f9 di 80.000 ettari nella regione di Kashkadarya, di cui 50.000 nel distretto di Shahrisabz, 16.000 nel distretto di Yakkabog e 14.000 nel distretto di Kamashi. Si trova nelle zone medio-alte della catena montuosa a un'altezza di 1 750-4 421\u00a0m. L'altezza dei picchi di montagna varia da 2 500 a 4 421\u00a0m."}
{"id": "2588942", "revid": "1498232", "url": "https://it.wikipedia.org/wiki?curid=2588942", "title": "Oglasa", "text": "La nave Oglasa (dal nome latino dell'isola di Montecristo) \u00e8 un traghetto della compagnia regionale Toremar, destinato ai collegamenti tra Piombino e Portoferraio. Costruito alla Fincantieri (all'epoca denominati Cantieri Navali del Tirreno e Riuniti) di Palermo nel 1980 per la compagnia regionale toscana, la nave \u00e8 studiata appositamente per effettuare servizi regionali e poter approdare nei difficili porti minori, spesso non protetti dalle avversit\u00e0 meteomarine. Dal 5 dicembre 2016 al 6 febbraio 2017 viene noleggiata da Moby per sostituire la nave Bastia che per problemi ha avuto immediato bisogno di interventi in cantiere a Livorno. Dal 21 novembre 2018 la nave rimane ferma a Napoli, per rientrare in servizio nella primavera 2019.\nIncidenti.\nIl 6 ottobre 2012 alle ore 16.20, la Oglasa, proveniente da Portoferraio (Isola d'Elba), durante la manovra di attracco nel porto di Piombino, ha urtato la banchina di ormeggio, riportando uno squarcio di mezzo metro sulla fiancata sopra la linea di galleggiamento. I 236 passeggeri a bordo non hanno riportato conseguenze.\nNavi gemelle.\nLa nave fa parte di una serie di quattro navi traghetto costruite nei medesimi cantieri."}
{"id": "2588943", "revid": "62004", "url": "https://it.wikipedia.org/wiki?curid=2588943", "title": "Denys Garmash", "text": ""}
{"id": "2588944", "revid": "110157", "url": "https://it.wikipedia.org/wiki?curid=2588944", "title": "Internet Leaks", "text": "Internet Leaks \u00e8 il terzo EP del cantante statunitense \"Weird Al\" Yankovic, pubblicato nell'estate del 2009.\nLe canzoni presenti nell'EP faranno parte del tredicesimo album in uscita nel 2010.\nVideo.\nAd eccezione di \"Whatever You Like\", vennero fatti dei video per tutti i singoli di questo EP."}
{"id": "2588945", "revid": "62004", "url": "https://it.wikipedia.org/wiki?curid=2588945", "title": "Vitaliy Reva", "text": ""}
{"id": "2588946", "revid": "1233442", "url": "https://it.wikipedia.org/wiki?curid=2588946", "title": "IRICAV Uno", "text": "Il consorzio IRICAV Uno, altrimenti noto come Consorzio IRI per l'Alta Velocit\u00e0 Uno, \u00e8 il consorzio che si \u00e8 occupato della progettazione e della costruzione della Linea Ferroviaria ad Alta Velocit\u00e0 Roma-Napoli.\nStoria.\nIRICAV Uno nasce nel 1991 su iniziativa di Iritecna (20%), Ansaldo Trasporti (15%), Societ\u00e0\nItaliana per Condotte D'Acqua Spa (15%), Italstrade (5%), Astaldi (14%), ICLA Costruzioni Generali Spa (14%), Vianini Lavori (14%), Consorzio\ncooperative Costruzioni (3%).\nIl 15 ottobre 1991 firmano la convenzione con TAV S.p.A. per la progettazione esecutiva e la realizzazione della linea ad alta velocit\u00e0 Roma-Napoli.\nNel 1994 iniziano i lavori, caratterizzati da ritardi burocratici per via dei ricorsi esperiti dai soggetti colpiti da espropri e dai ritrovamenti archeologici: il primo lotto funzionale (dal Km 12 al Km 198) venne consegnato per l'esercizio commerciale a dicembre 2005. Il secondo e ultimo lotto (dal Km 198 al Km 216) a dicembre 2009.\nAd oggi il consorzio \u00e8 ancora esistente, ma con il passare del tempo e il subentro di Fintecna ad Iritecna, \u00e8 cambiato l'azionariato: Condotte ha il 34.87%, Astaldi il 27.91%, Ansaldo STS il 17.44%, Vianini il 16.28%, CCC il 3.49, Fintecna 0.01%."}
{"id": "2588947", "revid": "124123", "url": "https://it.wikipedia.org/wiki?curid=2588947", "title": "Giacomo Bergamino", "text": "Nato nel quartiere di Marassi, proprio a fianco del campo del Genoa, era noto come Bergamino II, per distinguerlo dai fratelli Augusto e Giuseppe, anch'essi calciatori.\nCarriera.\nCresciuto nel , vi gioca dal 1919 al 1921. Il suo esordio in \"rossoblu\" \u00e8 datato 12 ottobre 1919, nel derby vinto per cinque ad uno contro l'.\nNella sua prima stagione con il Grifone ottiene il terzo posto nel girone finale della Lega Nord mentre in quella seguente non supera il girone semifinale.\nNel 1921 passa allo , con cui raggiunge la salvezza nel girone A della Lega Nord nella Prima Divisione 1921-1922.\nLa stagione successiva \u00e8 all', con cui ottiene il sesto posto del girone C.\nNel sodalizio \"biancoblu\" rimane una sola stagione, infatti passa nel 1923 alla dove rimane sino al 1927, disputandovi quattro stagioni tutte in massima serie.\nDisputa la stagione 1927-1928 con i \"grigi\" dell', con cui raggiunge il terzo posto della classifica finale a tre punti dai campioni del .\nChiude la sua carriera con la , militante in Terza Divisione 1928-1929, con cui ottenne il quinto posto del girone B della Liguria. Nel club ligure chiuse la carriera agonistica."}
{"id": "2588950", "revid": "62004", "url": "https://it.wikipedia.org/wiki?curid=2588950", "title": "Mykola Morozyuk", "text": ""}
{"id": "2588952", "revid": "709565", "url": "https://it.wikipedia.org/wiki?curid=2588952", "title": "Enomao (guerriero troiano)", "text": "Enomao () \u00e8 un personaggio della mitologia greca, un guerriero troiano.\nMitologia.\nEnomao era uno degli eroi che guidarono l'avanzata troiana contro l'accampamento acheo, descritta nel libro XII dell\"'Iliade\", al seguito dello sfortunato Asio, figlio di Irtaco. Nel corso del duello tra Enea e Idomeneo presso le navi greche, Enomao venne colpito al ventre dalla lancia di quest'ultimo e la punta, attraversando la piastra della sua armatura, trapass\u00f2 anche gli intestini.\nIl suo cadavere, dal quale poi Idomeneo estrasse l'arma fatale, rotol\u00f2 nella polvere, ma l'eroe non riusc\u00ec a sfilargli la corazza perch\u00e9 oppresso dalle frecce nemiche."}
{"id": "2588954", "revid": "62004", "url": "https://it.wikipedia.org/wiki?curid=2588954", "title": "Oleksiy Hodin", "text": ""}
{"id": "2588961", "revid": "306856", "url": "https://it.wikipedia.org/wiki?curid=2588961", "title": "Cima Bianca Grande", "text": "La Cima Bianca Grande (3.281 - \"Hohe Wei\u00dfe\" in tedesco) \u00e8 una montagna delle Alpi Venoste nelle Alpi Retiche orientali. Appartiene al Gruppo Tessa. Si trova in Alto Adige."}
{"id": "2588962", "revid": "228587", "url": "https://it.wikipedia.org/wiki?curid=2588962", "title": "Minareto di Burana", "text": ""}
{"id": "2588963", "revid": "1498232", "url": "https://it.wikipedia.org/wiki?curid=2588963", "title": "Marmorica (traghetto)", "text": "La nave Marmorica (dal nome latino dell'isola di Capraia) \u00e8 un traghetto della compagnia regionale Toremar, destinato ai collegamenti tra Piombino e Portoferraio. Costruito alla Fincantieri di Palermo (all'epoca denominati Cantieri Navali del Tirreno e Riuniti) nel 1980 per la compagnia regionale toscana, fino al 2012 veniva impiegata in alternanza con lo \"Stelio Montomoli\" sulla Livorno-Gorgona-Capraia in sostituzione della \"Liburna\" durante i lavori di manutenzione, la nave \u00e8 studiata appositamente per effettuare servizi regionali. Dispone di un garage principale con due piattaforme laterali per una maggiore capacit\u00e0 di carico delle autovetture.\nNavi gemelle.\nLa nave fa parte di una serie di quattro navi traghetto costruite nei medesimi cantieri."}
{"id": "2588964", "revid": "373458", "url": "https://it.wikipedia.org/wiki?curid=2588964", "title": "National Underwater and Marine Agency", "text": ""}
{"id": "2588969", "revid": "1669094", "url": "https://it.wikipedia.org/wiki?curid=2588969", "title": "Pietro Novelli (traghetto)", "text": "La nave Pietro Novelli \u00e8 un traghetto della compagnia regionale Siremar appartenente al Gruppo Caronte &amp; Tourist destinato ai collegamenti tra Sicilia e le isole minori, prevalentemente sulle linee Trapani-Pantelleria, Milazzo-Isole Eolie e Porto Empedocle-Lampedusa. A marzo 2018 la nave entra ai cantieri navali di Augusta per lavori di manutenzione. Il 3 agosto 2018 la nave viene noleggiata alla compagnia Traghetti delle Isole per sostituire il traghetto Lampedusa, fermo per un'avaria al motore. Il 20 marzo 2019 il traghetto entra nel porto di Palermo per un'avaria al motore sostituendolo con il traghetto cossyra ad aprile 2019 il traghetto viene sostituito dal traghetto Lampedusa . Il 13 maggio 2019 il traghetto viene riparato tornando in servizio sulla tratta Trapani-Pantelleria. Costruito alla Fincantieri (all'epoca denominati Cantieri Navali del Tirreno e Riuniti) di Palermo nel 1979 per la compagnia regionale siciliana, la nave \u00e8 studiata appositamente per effettuare servizi regionali. Dispone di un garage principale con due piattaforme laterali per una maggiore capacit\u00e0 di carico delle autovetture. Il 9 settembre viene rimessa sulla tratta porto Empedocle - Isole pelagie. Il 19 marzo 2021 viene rimessa sulla tratta Trapani - Pantelleria sostituendo il traghetto Lampedusa. Il 25 maggio il traghetto fa rotta per Trapani - Isole egadi. \nDal 6 luglio 2021 opera nella tratta Mazara del Vallo - Pantelleria. Il 16 settembre 2021 il traghetto fa rotta a Porto Empedocle per sostituire il traghetto cossyra sulla tratta porto Empedocle - isole Pelagie. Ad ottobre 2021 il traghetto rientra ai cantieri navali di Augusta per lavori di manutenzione. Il 26 febbraio 2022 dopo i lavori in cantiere il traghetto torna in servizio per sostituire il traghetto Laurana sulla tratta Milazzo - isole Eolie. \nLa \"Pietro Novelli\" dispone di 18 cabine quadruple con servizi e le cuccette con all'interno delle poltrone in fila.\nNavi gemelle.\nLa nave fa parte di una serie di quattro navi traghetto costruite nei medesimi cantieri."}
{"id": "2588973", "revid": "1983214", "url": "https://it.wikipedia.org/wiki?curid=2588973", "title": "Episodi di Bayside School - Un anno dopo", "text": "La prima ed unica stagione del telefilm Bayside School - Un anno dopo \u00e8 andata in onda negli USA dal 14 settembre 1993 all'8 febbraio 1994 sulla NBC (l'episodio pilota, tuttavia, era gi\u00e0 stato trasmesso in anteprima il 22 maggio 1993, assieme all'ultimo episodio della serie originale). In Italia \u00e8 stata trasmessa dall'11 gennaio al 6 febbraio 1995 dal canale privato Italia 1."}
{"id": "2588975", "revid": "287204", "url": "https://it.wikipedia.org/wiki?curid=2588975", "title": "The Essential &quot;Weird Al&quot; Yankovic", "text": "The Essential \"Weird Al\" Yankovic \u00e8 una raccolta in due CD delle canzoni di \"Weird Al\" Yankovic, distribuito nel 2009.\nL'album \u00e8 stato pubblicato dalla Legacy Recordings per la loro serie \"The Essential\"."}
{"id": "2588984", "revid": "122949766", "url": "https://it.wikipedia.org/wiki?curid=2588984", "title": "IRICAV Due", "text": "IRICAV Due - Consorzio IRI per l'Alta Velocit\u00e0 Due \u00e8 il consorzio che si occupa della progettazione e della costruzione della ferrovia ad alta velocit\u00e0 Verona - Padova.\nStoria.\nIl consorzio nasce nel 1991 ad opera di Iritecna (21,5%), Ansaldo Trasporti (15%), Italstrade (19%), Societ\u00e0 Italiana per le Condotte d'Acqua (2,5%), Girola (12%), Salini (12%), Torno (12%) e Del Favero (6%).\nNell'ottobre 1991 sottoscrive con TAV S.p.A. la convenzione per la progettazione e l'esecuzione lavori della Linea Ferroviaria ad Alta Velocit\u00e0 Verona-Venezia. \nNel 1992 realizza il primo progetto della linea AV Verona-Venezia, il quale sar\u00e0 rivisto e ripubblicato nel 1996. Nessuno dei due progetti arriva ad approvazione.\nCon Lodo arbitrale del 2003, tuttavia, viene sciolto il contratto con TAV limitatamente al tracciato tra Padova e Venezia, mentre si conferma la validit\u00e0 per quello tra Verona e Padova.\nIl Decreto Legge 7 del 2007 stabilisce la revoca della concessione a IRICAV Due anche per la tratta Verona - Padova in quanto affidata senza procedura di gara. Il consorzio decide allora di ricorrere al Tar del Lazio avverso la decisione del Governo ma il tribunale rimanda gli atti alla Corte di Giustizia Europea.\nL'Avvocato della Corte di Giustizia Europea ha riconosciuto la legittimit\u00e0 degli atti del Governo, per cui il consorzio rinuncia a proseguire il giudizio amministrativo presso il Tar del Lazio ed instaura un contenzioso con TAV S.p.A. (poi RFI) a seguito della risoluzione del contratto per ottenere un indennizzo relativo ai costi sostenuti, le progettazioni rese e i danni subiti. Si arriva pertanto al 2012 quando un lodo arbitrale tra le parti, anche sulla scorta di quanto previsto dalla Legge 133/2008, conferma l'aggiudicazione ad IRICAV Due, condannando RFI a risarcire IRICAV Due con 11.2 milioni di euro.\nA dicembre 2014 RFI ha sottoscritto con IRICAV DUE l\u2019accordo per la progettazione definitiva del primo lotto funzionale della linea AV Verona-Padova (Verona - Altavilla Vicentina). Il progetto, pubblicato nel 2016, \u00e8 stato approvato dal CIPE in via definitiva con la delibera numero 84, del 22 Dicembre 2017.\nIn data 06.06.2020 \u00e8 stato firmato tra RFI ed IRICAV Due l'Atto Integrativo per l'avvio dei lavori del primo Lotto Funzionale Verona - Bivio Vicenza. \nIl CIPE nella seduta del 26 Novembre 2020 ha approvato il Progetto Preliminare del 2\u00ba Lotto Funzionale - Attraversamento di Vicenza. \nLa restante parte tra Vicenza e Padova sar\u00e0 affrontata da RFI e IRICAV Due non appena saranno disponibili i fondi per il finanziamento dell'opera.\nSoci.\nCon il passare degli anni ed il subentro di Fintecna ad Iritecna, la composizione dell'azionariato \u00e8 variata. Ad oggi, si registra il seguente assetto:"}
{"id": "2588986", "revid": "30300", "url": "https://it.wikipedia.org/wiki?curid=2588986", "title": "Carmelita Toniolo", "text": ""}
{"id": "2588987", "revid": "31269", "url": "https://it.wikipedia.org/wiki?curid=2588987", "title": "Skippy il canguro", "text": "Skippy il canguro (\"Skippy the Bush Kangaroo\") \u00e8 una serie televisiva australiana prodotta tra il 1968 e il 1970 dal canale televisivo Nine Network.\nTrama.\nLa serie racconta le avventure di Sonny, il figlio di una guardia forestale, e del suo canguro, Skippy, nel Waratah National Park.\nNote.\nAl pari di altri animali della televisione, Skippy ha in apparenza capacit\u00e0 innaturali, come maneggiare vari oggetti con le zampe anteriori, ottenute in gran parte con trucchi; lo stesso vale per alcuni dei suoni emessi dal canguro, in realt\u00e0 effetti sonori.\nProduzione.\nLa serie fu prodotta da Fauna Productions e Nine Network Australia e girata nel Waratah Park, nel New South Wales, Australia, e nei Fauna Studios a Sydney.. La musica \u00e8 composta da Eric Jupp.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa in Australia dal 5 febbraio 1968 al 3 marzo 1970.\nAlcune delle uscite internazionali sono state:"}
{"id": "2588988", "revid": "287204", "url": "https://it.wikipedia.org/wiki?curid=2588988", "title": "Cratere Davisson", "text": "Davisson \u00e8 il nome di un cratere lunare da impatto intitolato al fisico statunitense Clinton J. Davisson, Premio Nobel per la fisica nel 1937. Davisson \u00e8 situato nell'emisfero meridionale della faccia nascosta della Luna, ed attraversa il bordo orientale del grande cratere Leibnitz, sino a penetrarne il pianoro interno. A est-nord-est si trova il cratere Oppenheimer, appena pi\u00f9 piccolo di Leibnitz.\nIl bordo di Davisson \u00e8 parzialmente eroso da impatti successivi, in particolare verso nord-est, ma conserva ancora le proprie caratteristiche e si presenta pi\u00f9 irregolare agli estremi meridionale e settentrionale. Nel lato occidentale, le pendici interne presentano alcuni terrazzamenti, mentre il pianoro centrale \u00e8 livellato e privo di caratteristiche, tranne che per un basso picco lievemente spostato verso sud-ovest rispetto al centro geometrico."}
{"id": "2588989", "revid": "767487", "url": "https://it.wikipedia.org/wiki?curid=2588989", "title": "Mapleton (Dakota del Nord)", "text": "Mapleton \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 606 abitanti. La citt\u00e0 \u00e8 stata fondata nel 1875.\nGeografia fisica.\nSecondo i rilevamenti dell'United States Census Bureau, la localit\u00e0 di Mapleton si estende su una superficie di 10,40\u00a0km\u00b2, tutti occupati da terre.\nPopolazione.\nSecondo il censimento del 2000, a Mapleton vivevano 606 persone, ed erano presenti 160 gruppi familiari. La densit\u00e0 di popolazione era di 58,5 ab./km\u00b2. Nel territorio comunale si trovavano 193 unit\u00e0 edificate. Per quanto riguarda la composizione etnica degli abitanti, il 98,18% era bianco e lo 0,17% era afroamericano. L'1,49% apparteneva ad altre razze e lo 0,17% apparteneva a due o pi\u00f9 razze. La popolazione di ogni razza ispanica corrispondeva all'1,98% degli abitanti.\nPer quanto riguarda la suddivisione della popolazione in fasce d'et\u00e0, il 35,8% era al di sotto dei 18, l'8,7% fra i 18 e i 24, il 35,0% fra i 25 e i 44, il 17,8% fra i 45 e i 64, mentre infine il 2,6% era al di sopra dei 65 anni di et\u00e0. L'et\u00e0 media della popolazione era di 29 anni. Per ogni 100 donne residenti vivevano 102,0 maschi."}
{"id": "2588996", "revid": "767487", "url": "https://it.wikipedia.org/wiki?curid=2588996", "title": "Carlo Ghigliano", "text": "Carriera.\nClub.\nTra le file del Savona dal 1909, ottenne la promozione dalla cadetteria nella stagione 1912-1913, partecipa con i biancoblu a due stagioni in massima serie, prima dell'interruzione dei campionati a causa dell'entrata dell'Italia nella Grande Guerra.\nAl termine del conflitto Ghigliano \u00e8 tra le file del , club con cui raggiunge il terzo posto del girone finale della Prima Categoria 1919-1920. L'esordio in \"rossoblu\" \u00e8 datato 12 ottobre 1919 nella vittoria per cinque ad uno nel derby contro l'Andrea Doria.\nLa stagione seguente torna al Savona con cui ottiene il terzo posto della Prima Categoria Ligure.\nNella stagione 1922-1923 con il club ligure retrocede in cadetteria. Con i \"biancoblu\" milit\u00f2 sino al 1926.\nNel 1928 svolge presso l'Albenga il ruolo di capitano/allenatore, ottenendo il terzo posto del girone A della Liguria in Terza Divisione 1928-1929.\nNazionale.\nGhigliano venne convocato nella nazionale azzurra, dove gioc\u00f2 nell'incontro amichevole contro la Svizzera. L'incontro venne disputato a Berna il 28 marzo 1920 e termin\u00f2 tre a zero a favore degli elvetici."}
{"id": "2588997", "revid": "547034", "url": "https://it.wikipedia.org/wiki?curid=2588997", "title": "Cepav Uno", "text": "CEPAV Uno - Consorzio Eni Per l'Alta Velocit\u00e0 \u00e8 il consorzio che si \u00e8 occupato della progettazione e della realizzazione della Linea Ferroviaria ad Alta Velocit\u00e0 Milano-Bologna.\nStoria.\nNasce il 19 luglio 1991 formato da Snamprogetti (35%), Saipem (12%), Aquater (5%), Consorzio Cooperative Costruzioni, Impresa Pizzarotti &amp; C., Grandi Lavori Fincosit, Cogei tutte con il 12% cadauno.\nNell'ottobre 1991 sottoscrive con TAV S.p.A. la convenzione per la progettazione e la costruzione della linea ad alta velocit\u00e0 Milano-Bologna.\nNel 2002 i lavori partono definitivamente, coinvolgendo 1067 imprese fornitrici tra prodotti, servizi e manodopera.\nLa tratta \u00e8 stata aperta nel dicembre 2008.\nSebbene i lavori siano terminati, Cepav Uno \u00e8 ad oggi esistente: \u00e8 ancora in essere una fideiussione di 6.12 milioni di euro a beneficio di RFI che il consorzio vers\u00f2 a TAV nel 1991 a garanzia del puntuale e corretto adempimento dei progetti e dei lavori."}
{"id": "2588998", "revid": "1793900", "url": "https://it.wikipedia.org/wiki?curid=2588998", "title": "North River (Dakota del Nord)", "text": "North River \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 65 abitanti. La citt\u00e0 \u00e8 stata fondata nel 1973.\nGeografia fisica.\nSecondo i rilevamenti dell'United States Census Bureau, la localit\u00e0 di North River si estende su una superficie di 0,20\u00a0km\u00b2, tutti occupati da terre.\nPopolazione.\nSecondo il censimento del 2000, a North River vivevano 65 persone, ed erano presenti 19 gruppi familiari. La densit\u00e0 di popolazione era di 393 ab./km\u00b2. Nel territorio comunale si trovavano 19 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 32,3% era al di sotto dei 18, il 7,7% fra i 18 e i 24, il 23,1% fra i 25 e i 44, il 36,9% fra i 45 e i 64. L'et\u00e0 media della popolazione era di 38 anni. Per ogni 100 donne residenti vivevano 140,7 maschi."}
{"id": "2589015", "revid": "767487", "url": "https://it.wikipedia.org/wiki?curid=2589015", "title": "Alice Dona", "text": "Biografia.\nNata da padre italiano e madre francese, entrambi musicisti, dopo aver imparato a suonare il pianoforte entra come cantante in un'orchestra nel 1960, a soli 14 anni.\nOttenuto un contratto con la Path\u00e9, inizia ad incidere canzoni di cui spesso \u00e8 autrice, in stile \"y\u00e9-y\u00e9\" e beat, sulle orme di Fran\u00e7oise Hardy: tra i suoi successi ricordiamo \"Demain, j'ai dix-sept ans\" (che, tradotta e pubblicata in italiano, diventa \"Diciott'anni\"), \"Les Gar\u00e7ons\" (in italiano \"I ragazzi\"), \"Folle de t'aimer\" (\"Impazzir\u00f2 per te\"), \"Surboum 63\" e \"Mon train de banlieue\".\nArriva anche ad esibirsi all'Olympia: poi, a seguito del matrimonio con Bernard Ricci (il cantante dei Les C\u00e9libataires) nel 1965, ed alla nascita due anni pi\u00f9 tardi di sua figlia Rapha\u00eblle, si ritira dall'attivit\u00e0, dedicandosi per molti anni solo alla composizione per altri artisti.\nEcco alcuni dei suoi successi come autrice:\nLa sua collaborazione pi\u00f9 fruttuosa \u00e8 per\u00f2 quella con Serge Lama, insieme a cui compone molti successi come \"Star\", \"L'enfant d'un autre\", \"Chez moi\", \"Tous les Auf Wiedersehen\", \"L'Alg\u00e9rie\", \"Le dimanche en famille\", \"Du ventre plat au ventre rond\", \"La chanteuse a vingt ans\", \"La vie lilas\", \"Femme, femme, femme\", \"Un jardin sur la terre\", e soprattutto la notissima \"Je suis malade\", incisa in italiano da Ornella Vanoni con il titolo \"Sto male\" (ed il testo, tradotto da Giorgio Calabrese, leggermente attenuato nella sua drammaticit\u00e0 rispetto a quello originale).\nOltre che da Lama, \"Je suis malade\" viene anche incisa da Dalida nel 1973.\nA partire dal 1976 riprende ad incidere, pubblicando otto album fino al 1986, ottenendo nuovamente il successo con \"Chanson hypocalorique\", \"L'antistar\", \"La nana 77\" e \"Femme et musique\".\nDopo essersi separata dal marito, nel 1980 diventa la compagna del conduttore radiofonico Laurent Boyer.\nContinua l'attivit\u00e0 anche nei decenni successivi.\nNel 1996 ha inciso una sua versione di Laisse tomber les filles, canzone scritta da Serge Gainsbourg ed incisa da France Gall nel 1964.\nNel 2006 tutta la sua produzione in francese del periodo 1963 - 1966 \u00e8 stata racchiusa in un doppio CD, intitolato L'Int\u00e9grale 1963-1966: si tratta di 41 canzoni, pi\u00f9 due incisioni in italiano, \"I ragazzi\" e \"Impazzir\u00f2 per te\".\nAd ottobre del 2009 \u00e8 prevista la partenza del suo nuovo tour francese."}
{"id": "2589016", "revid": "203463", "url": "https://it.wikipedia.org/wiki?curid=2589016", "title": "Vladislav Tka\u010d\u00ebv", "text": "Trasferitosi con la famiglia all'et\u00e0 di 11 anni in Kazakistan, impar\u00f2 a giocare a scacchi un anno dopo.\nNel 1985 vinse il campionato giovanile del Kazakistan e poi per due volte il campionato nazionale assoluto.\nNel 1996 si trasfer\u00ec a Cannes, prendendo la cittadinanza francese.\nNello stesso anno vinse il forte torneo open di Cannes, ottenendo il titolo di Grande Maestro.\nNel 2005 ha vinto il campionato di Mosca blitz, precedendo tra gli altri a Alexander Morozevich.\nHa vinto due volte il campionato francese (2006 e 2009).\nNel 2007 ha ottenuto il suo pi\u00f9 grande successo, vincendo a Dresda il campionato europeo individuale dopo aver superato allo spareggio Emil Sutovsky, Dmitry Jakovenko e Ivan \u010ceparinov.\nOttenne altre vittorie a Oakham nel 1993, Isola di Man 1996, Macarsca 1997 e Cannes 1999.\nNella lista FIDE di settembre 2009 ha raggiunto il proprio record Elo con 2669 punti, terzo francese e 58\u00ba al mondo ."}
{"id": "2589017", "revid": "120292824", "url": "https://it.wikipedia.org/wiki?curid=2589017", "title": "Paolo Corazzon", "text": "Biografia.\nSecondogenito di una famiglia milanese di lontane origini venete, ottiene la maturit\u00e0 scientifica e consegue poi una laurea con lode in Fisica dell'atmosfera presso l'Universit\u00e0 degli Studi di Milano, pagandosi gli studi lavorando da bagnino in piscina. Si occupa anche dell'insegnamento della fisica nella societ\u00e0 di preparazione per il test di ammissione delle lauree sanitarie.\nConosciuto il colonnello Mario Giuliacci durante la preparazione della tesi di laurea e contattatolo pi\u00f9 volte, viene da questi chiamato al Centro Epson Meteo nel 1997, dopo un'esperienza come insegnante di matematica e fisica nelle scuole superiori. Dal 2003 si occupa della rubrica del meteo dell'edizione serale di \"Studio Aperto Meteo\", alle 18.55, su Italia 1, e della medesima rubrica del TG4. A partire dal 2008 si occupa della rubrica del meteo nella trasmissione \"Mattino Cinque\" durante l'intera conduzione di Barbara D'Urso.\nDal settembre 2009 con il supporto del produttore tv e del grafico specializzato in effetti digitali Federico Surace, segue la D'Urso nei programmi \"Pomeriggio cinque\" e \"Domenica cinque\", nelle quali si occupa sempre delle rubriche meteorologiche con sketch divertenti, animazioni grafiche circondate da effetti speciali portando con s\u00e9 uno stile giovane e graficamente innovativo.\nLa sua esperienza in qualit\u00e0 di meteorologo \u00e8 proseguita con la partecipazione al programma del preserale di Canale 5 \"A gentile richiesta\", ancora una volta condotto da Barbara d'Urso, andato in onda nel giugno e nel luglio 2010: a dicembre dello stesso anno, sempre sotto la conduzione della D'Urso, ha partecipato, sempre in tale veste, al cast di \"Capodanno Cinque\" (insieme al valletto Marco Ceriani e agli inviati Veronica Ciardi, Serena Garitta e Patrick Ray Pugliese). Nel settembre 2011 lascia \"Pomeriggio 5\" e passa al canale all-news TGcom24.\nDall'ottobre 2013 \u00e8 entrato a far parte dello staff di 3BMeteo.com, che fornisce le previsioni del tempo a vari quotidiani (la Repubblica, Il Sole 24 ORE), settimanali (Tv Sorrisi e Canzoni, Panorama), siti web, canali televisivi e radiofonici a livello nazionale e regionale. Cos\u00ec, ha modo di apparire sulle reti nazionali Alice, Leonardo e Marcopolo e sulle emittenti regionali Bergamo TV, TeleBoario e Antennasud. Inoltre, \u00e8 protagonista di divertenti sketch, alternati ad aggiornamenti meteo, insieme ad Alex Morelli nel programma \"Viva la vida\" su Radio Viva FM, con Francesco Nava e Daniela Invernizzi in \"Radio Zeta Buongiorno\" su Radio Zeta, ed \u00e8 anche in onda su R 101, Radio Number One, M2o, Radio 105, Virgin Radio e Radio Reporter.\nHa pubblicato svariati libri di testo di matematica e fisica per le scuole superiori e diversi libri sulla meteorologia, per le case editrici Hoepli e Alpha Test.\nHa partecipato anche a 2 edizioni del TornadoTour, organizzato da 3BMeteo, nel 2014 e nel 2015.\nVita privata.\nHa conosciuto sua moglie Sabrina ai tempi dell'universit\u00e0 con la quale \u00e8 sposato dal 2003. Ha due figli: Matteo (2004) e Filippo (2007)."}
{"id": "2589026", "revid": "287204", "url": "https://it.wikipedia.org/wiki?curid=2589026", "title": "Cima del Lago Bianco", "text": "La Cima del Lago Bianco (3.518 - \"Wei\u00dfseespitze\" in tedesco) \u00e8 una montagna delle Alpi Venoste nelle Alpi Retiche orientali. Si trova lungo la linea di confine tra l'Italia e l'Austria.\nSalita alla vetta.\nLa montagna fu salita la prima volta nel 1870 da parte di Franz Senn, V. v. Mayrl. J. Wanderer e la guida I. Sch\u00f6pf.\nDal versante italiano si pu\u00f2 salire sulla montagna partendo da Melago, frazione di Curon Venosta e passando per il Rifugio Pio XI (2.560\u00a0m).\nDal versante austriaco la cima \u00e8 raggiungibile partendo dal parcheggio degli impianti sciistici del Kaunertalergletscher, quindi percorrendo la Cresta Ovest, classificata F/F+, oppure per la pi\u00f9 impegnativa parete Nord (AD-, Firn 45/55\u00b0, se le condizioni lo consentono)."}
{"id": "2589027", "revid": "599013", "url": "https://it.wikipedia.org/wiki?curid=2589027", "title": "Fausto Lazotti", "text": "Carriera.\nGenoa.\nFormatosi nel , esord\u00ec nella stagione 1919-1920 nell'incontro che vide i \"rossoblu\" imporsi sulla SPES Genova per tre a zero il 19 ottobre 1919. Con i liguri raggiunge il terzo posto del girone finale della Prima Categoria 1919-1920.\nCanottieri Lecco.\nPass\u00f2 la stagione seguente al Canottieri Lecco, militante in cadetteria. La prima stagione si concluse con il quarto posto del girone finale lombardo come nella seconda.\nNella stagione 1922-1923, in terza serie, vinse il girone finale lombardo ma non ottenne la promozione nella serie superiore poich\u00e9 perse lo spareggio con il .\nLa promozione giunse al termine della Terza Divisione 1923-1924, poich\u00e9 il Canottieri Lecco vinse il girone finale lombardo, superando in uno spareggio l'Ardita-Ausonia.\nNuovamente in cadetteria, Lazotti con il club lombardo ottenne il settimo posto del Girone B della Seconda Divisione 1924-1925."}
{"id": "2589029", "revid": "92723", "url": "https://it.wikipedia.org/wiki?curid=2589029", "title": "Diocesi di Orte", "text": "La diocesi di Orte (in latino: \"Dioecesis Hortana\") \u00e8 una sede soppressa della Chiesa cattolica, oggi sede vescovile titolare.\nTerritorio.\nLa diocesi si estendeva nella parte settentrionale dell'odierna diocesi di Civita Castellana. Sede vescovile era la citt\u00e0 di Orte, dove fungeva da cattedrale la chiesa di Santa Maria Assunta, oggi concattedrale della diocesi civitonica.\nStoria.\nIncertissime sono le origini della diocesi di Orte, che autori locali vogliono far risalire ai primi tempi del cristianesimo con il martire san Lanno. Ancora tradizioni locali assegnano a Orte Giovanni Montano, vissuto all'epoca di papa Silvestro I, e san Cassiano, che, secondo Gregorio di Tours, fu il successore immediato di san Reticio (documentato nel 314) sulla cattedra di Autun, e che \u00abtradizioni di assai dubbio valore\u00bb hanno fatto vescovo di Orte e di Ostia.\nSui successivi vescovi attribuiti da Ughelli a Orte fino a Giuliano, \u00abnessuno di questi - secondo Lanzoni - resiste alla critica\u00bb. Secondo Mommsen, Martiniano o Marziano (502) sarebbe vescovo di Ostra nelle Marche. Ubaldo Prosenio \u00e8 completamente ignoto all'epistolario di Gregorio Magno e forse per questo motivo eliminato dalla cronotassi di Orte da Mamachi, da Gams e da Cappelletti. Discussa \u00e8 invece l'appartenenza dei vescovi Blando e Calunnioso, menzionati in alcune lettere di Gregorio Magno, che alcuni attribuiscono alla diocesi di Ortona in Abruzzo. Resta infine il vescovo Leone, di cui \u00e8 stata scoperta l'epigrafe funeraria, ascritta da Ughelli alla seconda met\u00e0 del IV secolo, ma spostata da Mamachi al V o VI secolo: l'analisi e i caratteri paleografici dell'epigrafe rimandano tuttavia al VII o VIII secolo.\nIl primo vescovo di Orte sul quale v'\u00e8 unanime accordo \u00e8 Giuliano, che prese parte al concilio lateranense indetto da papa Martino I nel 649 per condannare l'eresia monotelita. Fino all'XI secolo, i vescovi di Orte sono noti per la loro partecipazione ai sinodi indetti a Roma dai pontefici. Tra questi si distinse in modo particolare Arsenio, \u00abuna delle pi\u00f9 spiccate figure della diplomazia pontificia nella seconda met\u00e0 del secolo IX\u00bb.\nIl XIII secolo vide la diocesi percorsa da movimenti ereticali, come quelli dei patari e dei fraticelli. In questo clima la diocesi fu per\u00f2 terreno fertile anche per fondazioni francescane: per mano dello stesso santo di Assisi sorse il convento di Orte. Antica \u00e8 la presenza benedettina nel territorio di Orte, che viene fatta risalire al VI secolo, secondo quanto racconta il \"Liber pontificalis\" nella biografia di papa Vigilio (537-555), dove si accenna alla fondazione del monastero di San Giovenale. Altro monastero ortano era quello femminile di San Giorgio, menzionato nel \"Liber censuum\", che fu posto sotto la diretta protezione della Santa Sede da papa Alessandro IV nel 1260. Nel 1366 fu fondato l'oratorio di Sant'Antonio Abate delle \"pauperculae mulieres\" (le \"poverelle religiose\"), le quali professarono a partire dal XVI secolo la regola di san Benedetto, diventando un vero e proprio monastero; dopo varie vicissitudine, dal 1958 il monastero ha sede nell'antico santuario di Santa Maria delle Grazie.\nIl 5 ottobre 1437, con la bolla \"Sacrosancta romana Ecclesia\" di papa Eugenio IV, a causa della scarsit\u00e0 delle sue rendite, la diocesi di Orte fu unita a quella di Civita Castellana. Tuttavia la bolla d'unione stabil\u00ec che doveva essere vescovo delle due chiese unite il vescovo sopravvissuto delle due sedi. L'unione ebbe effetto a partire dal 15 maggio 1439, quando il vescovo Giovanni di Civita Castellana venne deposto: Valentino fu dunque il primo vescovo delle sedi unite, che da questo momento assunsero la denominazione di \"diocesi di Civita Castellana e Orte\". Quando, nel 1805, la collegiata di Gallese riebbe il titolo di cattedrale, la diocesi assunse il titolo di \"diocesi di Civita Castellana, Orte e Gallese\". L'unione delle tre sedi lasci\u00f2 tuttavia inalterati giurisdizioni, curie e residenze vescovili.\nL'unione di Orte con Civita Castellana port\u00f2 ad una annosa controversia fra i capitoli delle due cattedrali su quale delle due sedi avesse la precedenza nella titolatura, controversia che si protrasse fino al Settecento. \u00abVenne allora prevista per il vescovo l'alterna residenza semestrale nelle due sedi e la sepoltura in quella del decesso. Il suo cuore veniva invece tumulato nell'altra cattedrale; uso praticato fino al 1872.\u00bb\nNel 1967, per iniziativa del vescovo Roberto Massimiliani, venne aperto il museo diocesano di Orte, costituito da due sezioni, con sedi nella chiesa di San Silvestro e nell'ex palazzo vescovile. Nel 1973 i territori del comune di Soriano nel Cimino passarono dalla diocesi di Bagnoregio a quella di Orte.\nL'11 febbraio 1986 la diocesi di Orte, assieme a quelle di Sutri, di Nepi e di Gallese, \u00e8 stata soppressa ed il suo territorio incorporato in quello della diocesi di Civita Castellana; contestualmente l'ex cattedrale di Orte ha assunto il titolo di concattedrale della diocesi civitonica.\nDal 16 febbraio 1991 Orte \u00e8 annoverata tra le sedi vescovili titolari della Chiesa cattolica; dal 20 maggio 2017 il vescovo titolare \u00e8 Andrzej Przybylski, vescovo ausiliare di Cz\u0119stochowa."}
{"id": "2589030", "revid": "47767", "url": "https://it.wikipedia.org/wiki?curid=2589030", "title": "Jenny Greenteeth", "text": ""}
{"id": "2589033", "revid": "24443", "url": "https://it.wikipedia.org/wiki?curid=2589033", "title": "Wei\u00dfseespitze", "text": ""}
{"id": "2589039", "revid": "2063781", "url": "https://it.wikipedia.org/wiki?curid=2589039", "title": "Polipersonalismo", "text": "In linguistica, il polipersonalismo o concordanza polipersonale \u00e8 il fenomeno per cui un verbo concorda con pi\u00f9 di uno dei suoi argomenti (che in genere possono ammontare fino a quattro). Si tratta di una caratteristica morfologica e le lingue che la presentano sono dette lingue polipersonali.\nIn una lingua non polipersonale il verbo pu\u00f2 o non concordare con nessuno dei suoi argomenti o concordare solo con l'argomento primario, cio\u00e8 il soggetto (quest'ultimo \u00e8 il caso dell'italiano). In una lingua polipersonale, invece, il verbo dispone di morfemi di concordanza che possono indicare il soggetto, l'oggetto diretto, l'oggetto indiretto o secondario, il beneficiario dell'azione, ecc. La marcatura polipersonale pu\u00f2 essere obbligatoria o opzionale (in quest'ultimo caso, un morfema di concordanza potr\u00e0 essere eliso se il relativo argomento \u00e8 espresso esplicitamente e non \u00e8 sottinteso).\nUna concordanza polipersonale \u00e8 spesso presente nelle lingue polisintetiche. \u00c8 stata anche correlata alla nozione di ergativit\u00e0.\nEsempi di lingue a concordanza polipersonale sono: il basco, il georgiano, il magadhi; in misura minore l'ungherese (che marca sul verbo la definitezza dell'oggetto diretto) e molte altre lingue uraliche come il vogulo, le lingue mordvine e la lingua nenec; le lingue bantu; la maggior parte delle lingue polisintetiche, come il mohawk, l'inuktitut e molte altre delle lingue native americane.\nEsempi.\nGeorgiano.\nNel georgiano, il verbo \u00e8 costituito da una radice e diversi affissi opzionali. I marcatori del soggetto e dell'oggetto possono presentarsi come suffissi o prefissi, a seconda della classe verbale, la persona e il numero, il tempo e l'aspetto del verbo, ecc.; essi interagiscono anche l'un l'altro fonologicamente. Il sistema verbale polipersonale del georgiano permette al composto verbale di trasmettere i significati di soggetto, oggetto diretto, oggetto indiretto, genitivo, locativo e causativo. Come esempi della morfologia del verbo georgiano, estremamente complicata, questi sono alcuni semplici verbi polipersonali (i trattini indicano i limiti del morfema):\nUn esempio di un verbo polipersonale che ha il significato genitivo incorporato pu\u00f2 essere:\nQui, \"xelebi\" significa \"mani\". Il secondo morfema nel verbo (-\"m\"-) veicola il significato di \"mio\". Nel georgiano questa costruzione \u00e8 molto comune con i verbi intransitivi; l'aggettivo possessivo (\"mio, tuo\", ecc.) viene omesso prima del soggetto, e il verbo prende il significato del genitivo.\nBasco.\nNel basco, una lingua isolata con un sistema verbale polisintetico, comprendente due sotto-tipi di verbi, sintetico e analitico, tre del basco, cio\u00e8 assolutivo (il caso per i verbi transitivi), ergativo (il caso per i verbi intransitivi), e dativo, pu\u00f2 essere trasmessa da diversi affissi incorporati ai temi verbali. Diversamente dal georgiano, il basco in realt\u00e0 possiede soltanto due tempi sintetici capaci di prendere questi affissi: il presente semplice e il passato semplice. I cosiddetti verbi analitici sono verbi costruiti con l'aiuto dei verbi sintetici \"izan\" \u2018esse-re\u2019, \"ukan\" \u2018ave-re\u2019, \"egin\" \u2018fa-re\u2019, che giocano il ruolo di verbi ausiliari. Ecco alcuni esempi:\nForme sintetiche:\nForme analitiche o semi-sintetiche:\nEbraico biblico.\nNell'ebraico biblico, o nelle forme poetiche ebraiche, un oggetto diretto pronominale pu\u00f2 essere incorporato in una coniugazione verbale piuttosto che venire incluso come una parola separata. Per esempio, \"ahavtikha\", con il suffisso \"-kha\" indicante la seconda-persona di un oggetto diretto maschile, singolare, \u00e8 un modo poetico di dire \"ahavti otkha\" (\"io ti amo\"). Ci\u00f2 cambia anche la posizione dell'accento; mentre \"ahavti\" mette l'accento su \"hav\" (/a 'hav ti/), \"ahavtikha\" lo mette su \"ti\" (/a hav 'ti xa/). Lo stesso si realizza anche nell'arabo classico e nell'accadico, mentre alcuni dialetti arabi egiziani sono polisintetici.\nPronomi clitici.\nIl polipersonalismo coinvolge i morfemi legati che sono parte della morfologia verbale e dunque non possono trovarsi separati dal verbo. Questi morfemi non devono essere confusi con i clitici pronominali, come l'inglese \" 'em\" o i clitici dell'oggetto spagnolo \"lo, le\", ecc., (o italiano o francese). Mentre nello spagnolo \u00e8 abbastanza fattibile esprimere i significati come \"dandolo a lui/lei\" o \"mostrali a me\" in una parola (\"dandoglielo\", \"mostrandomeli\"), i morfemi pronominali indicanti gli oggetti diretti e indiretti (per es, in spagnolo: \"se\", \"lo\", \"me\", \"los\") non fanno parte del verbo.\nAlcuni hanno osservato che le particelle clitiche pronominali francesi (comuni a tutte le lingue romanze) si sono evolute, nell'uso colloquiale, in parti inseparabili incorporate nel verbo, e cos\u00ec, suggerirono che il francese potrebbe essere analizzato come lingua polipersonale. Ma questi morfemi potrebbero semplicemente essere visti come nomi clitici inseparabili."}
{"id": "2589041", "revid": "188402", "url": "https://it.wikipedia.org/wiki?curid=2589041", "title": "J\u00f3zsef Attila", "text": ""}
{"id": "2589044", "revid": "352448", "url": "https://it.wikipedia.org/wiki?curid=2589044", "title": "Concordanza polipersonale", "text": ""}
{"id": "2589046", "revid": "352448", "url": "https://it.wikipedia.org/wiki?curid=2589046", "title": "Lingua polipersonale", "text": ""}
{"id": "2589056", "revid": "599013", "url": "https://it.wikipedia.org/wiki?curid=2589056", "title": "Mario Capurro", "text": "Carriera.\nFormatosi calcisticamente nel Calcio Ligure, pass\u00f2 al nel 1919 dove rimase sino al 1922.\nIn \"rossoblu\" esord\u00ec il 9 novembre 1919 nella vittoria esterna per quattro a zero contro la Sampierdarenese, ottenendo il terzo posto nel girone finale della Prima Categoria 1919-1920 e raggiungendo la finale della Lega Nord della Prima Divisione 1921-1922.\nNella stagione 1922 passa tra le file del Grifone Ausonia. Torna poi nel Genoa, dove rimane fino al 1930, e prosegue l'attivit\u00e0 fino al 1936 con la squadra del Dopolavoro Dipendenti Provincia di Genova."}
{"id": "2589057", "revid": "767487", "url": "https://it.wikipedia.org/wiki?curid=2589057", "title": "Man on Wire - Un uomo tra le Torri", "text": "Man on Wire - Un uomo tra le Torri \u00e8 un documentario anglo-statunitense del 2008 diretto da James Marsh.\nTrama.\nIl film racconta l'impresa del funambolo Philippe Petit, che nel 1974 cammin\u00f2 in equilibrio su un cavo metallico teso tra le Torri Gemelle del World Trade Center.\nSceneggiatura.\nIl documentario si basa sul libro scritto da Petit, \"Toccare le nuvole\".\nProduzione.\nIl produttore del film, Simon Chinn, ha incontrato Philippe Petit nell'aprile del 2005, dopodich\u00e9 ha acquistato i diritti del libro \"Toccare le nuvole\". Dopo mesi di discussione, Petit ha dato il via libera alla realizzazione del film con la condizione che avrebbe avuto un ruolo attivo nella realizzazione. Il film \u00e8 stato realizzato mescolando rari filmati dei preparativi dell'evento, ricostruzioni, con Paul McGill nei panni del giovane Petit, e interviste con i reali protagonisti della vicenda.\nPremi.\nPresentato al Sundance Film Festival, dove ha vinto due premi, successivamente ha ottenuto numerosi riconoscimenti, tra cui un BAFTA, un National Board of Review Award, un Independent Spirit Award e un Oscar al miglior documentario. In Italia il film \u00e8 stato presentato al Festival internazionale del film di Roma 2008 nella sezione \"L'altro cinema - Extra\", successivamente \u00e8 stato immesso direttamente nel circuito televisivo, trasmesso dal canale satellitare Cult il 21 settembre 2009, la commercializzazione in DVD \u00e8 avvenuta grazie al contributo della Fondazione Cinema per Roma e de LaFeltrinelli."}
{"id": "2589058", "revid": "71433", "url": "https://it.wikipedia.org/wiki?curid=2589058", "title": "Man on Wire", "text": ""}
{"id": "2589064", "revid": "62004", "url": "https://it.wikipedia.org/wiki?curid=2589064", "title": "FK Dnipro", "text": ""}
{"id": "2589068", "revid": "1442080", "url": "https://it.wikipedia.org/wiki?curid=2589068", "title": "Cimitero monumentale della Certosa di Ferrara", "text": "Il cimitero monumentale della Certosa di Ferrara \u00e8 il principale luogo di sepoltura della citt\u00e0, situato all'interno della cinta muraria di Ferrara, incluso nell'area dell'Addizione Erculea.\nStoria.\nIl complesso (che include anche la chiesa di San Cristoforo alla Certosa) venne fondato originariamente come monastero certosino nel 1452, per volere di Borso d'Este, e sorse, come da tradizione, al di fuori delle mura (in quel periodo la cinta muraraia della citt\u00e0 non si spingeva pi\u00f9 a nord dell'asse poi occupato dal corso della Giovecca).\nDopo la chiusura del monastero, a seguito delle soppressioni napoleoniche, i monaci vennero cacciati e gli edifici furono adibiti a caserma militare. \nFu poi acquistato dal comune di Ferrara e trasformato definitivamente in cimitero cittadino a partire dal 1813.\nAd occuparsi della modifica dell'area, con i portici curvi che delimitano l'ampio prato verde che porta a San Cristoforo ed ai due ingressi principali del cimitero fu l'architetto Ferdinando Canonici. Per Carlo Bassi il grande spazio verde anteriore richiama alla mente il Prato dei Miracoli, a Pisa. Le celle monacali della Certosa sono divenute, col tempo, cappelle gentilizie, e l'intero complesso \u00e8 stato oggetto di ampliamenti negli anni trenta, negli anni cinquanta e negli anni settanta.\nCon il sisma che ha colpito la citt\u00e0 di Ferrara il 20 ed 29 maggio 2012 molte parti della struttura storica sono rimaste danneggiate e sono state chiuse al pubblico per il pericolo di crolli e quindi transennate.\nIl vicino cimitero ebraico.\nNon lontano dalla Certosa ma nettamente separato anche per gli accessi stradali, si trova il cimitero ebraico di via delle Vigne, dove riposano, tra gli altri:\nFamedio di Borso d'Este.\nIl primo \"Gran Claustro\" (Chiostro Grande), al fianco sud della Chiesa di San Cristoforo alla Certosa, venne edificato da Pietrobono Brasavola in circa dieci anni a partire dal 1452, e il suo modello di arcata nel loggiato venne poi ripreso dall'architetto Canonici nella sua opera di ampliamento ottocentesca.\nAl suo centro, sul fondo, \u00e8 situato il monumento funebre a Borso d'Este.\nIl sarcofago quattrocentesco si ammira oggi all'interno del famedio che venne eretto in seguito. Accanto, in un periodo antecedente all'Addizione Erculea, partiva un'antica stradina di campagna che arrivava alla zona dell'attuale piazza Ariostea.\nFamedio dei Caduti in guerra.\nAl fianco nord della Chiesa, pi\u00f9 vicino alle mura, negli anni trenta venne edificato il secondo \"Gran Claustro\". Venne progettato nel 1933 da Carlo Savonuzzi ma solo dopo il secondo conflitto mondiale, il 20 agosto 1956, inizi\u00f2 il completamento dell'opera con l'edificazione di un Famedio destinato principalmente ai Caduti durante la prima e la seconda guerra mondiale.\nSacello dei Caduti per la Libert\u00e0.\nIl Sacello si trova nel secondo \"Gran Claustro\", vicino al Famedio dei Caduti in guerra. Il 16 novembre del 2006 vi sono state traslate le ceneri di Alda Costa. Dopo il sisma del 20 e 29 maggio 2012 l'area non \u00e8 stata raggiungibile a lungo.\nOpere artistiche e monumenti funebri di personaggi celebri.\nNel cimitero monumentale sono presenti molti monumenti funebri di personalit\u00e0 importanti o opera di artisti famosi.\nMonumenti funebri.\nAlcune sepolture sono importanti dal punto di vista storico, artistico e religioso:\nnonch\u00e9 i monumenti nel prato antistante il complesso. Oltre a queste, vi sono opere e monumenti di Pietro Canonica, Lorenzo Bartolini, Salvino Salvini, \nLeonardo Bistolfi (l'angelo nella \"Tomba Forti\" e il \"Busto di Giorgio Baruffaldi\"), Arrigo Minerbi, Mario Sarto, Adolfo Magrini, Ciro Contini, Alfonso Borghesani, Libero Andreotti, Giuseppe Virgili, Enzo Nenci, Annibale Zucchini, Sergio Zanni, Maurizio Camerani e Mirella Guidetti Giacomelli ed opere di artisti minori, svariati decoratori e marmisti, nonch\u00e9 di artisti operanti a Ferrara, sia ferraresi che non, quali ad esempio Stefano Galletti, ferrarese.\nConseguenze del sisma del 2012.\nIn seguito al terremoto che ha colpito la citt\u00e0 nel 2012 anche la Certosa ha riportato seri danni.\nLa chiesa di San Cristoforo \u00e8 stata dichiarata inagibile e molte aree monumentali sono state chiuse ai visitatori per pericolo di crolli. In seguito sono iniziati i lavori per la messa in sicurezza di tutto il complesso.\nIl complesso \u00e8 tornato quasi completamente agibile a partire dalla primavera del 2019."}
{"id": "2589075", "revid": "585241", "url": "https://it.wikipedia.org/wiki?curid=2589075", "title": "Alpi Passirie", "text": "Le Alpi Passirie (\"Passeirer Alpen\" in tedesco) sono un gruppo montuoso delle Alpi Orientali. Si trovano lungo il confine tra l'Italia (provincia autonoma di Bolzano) e l'Austria (Tirolo). Prendono il nome dalla Val Passiria che le contorna ad est.\nClassificazione.\nLa SOIUSA le vede come una parte delle Alpi Venoste. Distingue inoltre tra Alpi Passirie (in senso ampio) ed Alpi Passirie in senso stretto.\nLe Alpi Passirie (in senso ampio) sono un supergruppo delle Alpi Venoste nelle Alpi Retiche orientali ed hanno come codice SOIUSA il seguente: \"II/A-16.I-B\". Le Alpi Passirie in senso stretto sono le precedenti senza la Giogaia di Tessa, ovvero il Crinale di Gurgle (in tedesco \"Gurgler Kamm\").\nSecondo la Partizione delle Alpi, le Alpi Passirie appartengono alle Alpi Retiche.\nSecondo la suddivisione didattica tradizionale, le Alpi Passirie sono invece un gruppo delle Alpi Atesine.\nNel senso ampio vengono anche indicate col nome \"Catena Tessa-Cima delle Anime\" (\"Texelgruppe\") dalle due montagne pi\u00f9 rappresentative: la Cima Tessa e la Cima delle Anime.\nDelimitazioni.\nRuotando in senso orario i limiti geografici delle Alpi Passirie (in senso ampio) sono i seguenti: passo del Rombo, val Passiria, Merano, bassa val Venosta, val Senales, val di Fosse, passo Gelato, punta di Vallelunga (Langthaler Joch), Gurglertal, passo del Rombo.\nSuddivisione.\nSecondo la SOIUSA le Alpi Passirie (in senso ampio) sono suddivise in due gruppi ed otto sottogruppi:\nMontagne.\nLe montagne principali delle Alpi Passirie, in senso ampio, sono:"}
{"id": "2589076", "revid": "165197", "url": "https://it.wikipedia.org/wiki?curid=2589076", "title": "Cristalvioletto", "text": ""}
{"id": "2589077", "revid": "599013", "url": "https://it.wikipedia.org/wiki?curid=2589077", "title": "Emanuele Dellepiane", "text": "Carriera.\nGioc\u00f2 la maggior parte della sua carriera tra due piccoli club del genovesato, il ed il .\nLa sua massima stagione fu quella 1919-1920, dove gioc\u00f2 con i \"grifoni\" del , riuscendo a scendere in campo quattro volte, ed ottenendo il terzo posto nel girone finale.\nLa stagione seguente la disputa in cadetteria, tra le file della , con cui arriva a disputare il girone finale del Piemonte.\nDopo questa stagione torn\u00f2 a militare nel .\nNella stagione 1927-1928 gioc\u00f2 per il , in quarta serie, ottenendo il sesto posto del girone C della Liguria."}
{"id": "2589079", "revid": "729019", "url": "https://it.wikipedia.org/wiki?curid=2589079", "title": "Heinkel HE 5", "text": "L'Heinkel HE 5 era un idroricognitore a scarponi ad ala bassa sviluppato dall'azienda tedesca Ernst Heinkel Flugzeugwerke negli anni venti e prodotto, oltre che dalla stessa, anche in Svezia su licenza, con la designazione ufficiale Svenska S 5 ma noto come \"Hansa\" per la sua diretta parentela e somiglianza con gli idrovolanti precedentemente progettati da Ernst Heinkel per la Hansa und Brandenburgischen Flugzeugwerke.\nSviluppato su richiesta della Svenska Flygvapnet, l'aeronautica militare svedese, per integrare la flotta dei precedenti pari ruolo acquistati dalla Heinkel, rimase in servizio fino al 1945.\nStoria.\nA causa delle limitazioni imposte alla Germania dal Trattato di Versailles in seguito alla fine della prima guerra mondiale, la produzione aeronautica tedesca dovette essere interrotta, tuttavia pot\u00e9 riprendere le attivit\u00e0 nei primi anni venti, su permesso della Commissione Aeronautica Interalleata. Intuendo le potenzialit\u00e0 dell'apertura del nuovo mercato Ernst Heinkel decise di fondare l'azienda che porter\u00e0 il suo nome, indirizzando la sua attenzione verso l'aviazione militare, sviluppando nuovi modelli che, date le limitazioni per i velivoli ad uso bellico ancora presenti nella Repubblica di Weimar, furono commissionate da nazioni straniere.\nUna delle nazioni maggiormente interessata dalla prima produzione Heinkel fu la Svezia, la quale commission\u00f2 alcuni nuovi modelli per fornirli come equipaggiamento ai propri reparti di Marinen (marina militare) e Flygvapnet (aeronautica militare), acquistando in seguito la licenza per produrli localmente.\nSviluppo.\nLa Heinkel venne contattata dalle autorit\u00e0 militari svedesi interessate a integrare la propria flotta di idrovolanti da ricognizione con nuove unit\u00e0. Per Ernst Heinkel, proprietario e progettista dell'azienda che aveva fondato solo qualche anno prima, fu l'occasione per avviare lo sviluppo di un nuovo modello grazie all'esperienza acquisita nella tecnica mista adottata sul precedente HE 4, che prevedeva una fusoliera con struttura in tubi d'acciaio ricoperta da tela verniciata e pannelli di compensato, mantenendo inalterata quella della velatura, in legno, adottata dal progenitore HE 1, e del quale adottava la stessa configurazione di base. L'equipaggio era costituito da due membri, pilota ed osservatore con funzione di mitragliere, che occupavano due distinti abitacoli aperti posti in tandem. Alcuni esemplari tuttavia, adottarono anche una terza cabina, che poteva essere utilizzata da un allievo negli esemplari utilizzati per la formazione dei nuovi equipaggi.\nVennero realizzati due prototipi, entrambi costruiti nel corso del 1926, il primo, che assunse la designazione HE 5a, equipaggiato con un motore Napier Lion IX, un 12 cilindri a W raffreddato a liquido da 450 hp (336 kW), il secondo, l'HE 5b, che adottava un radiale Bristol Jupiter raffreddato ad aria da 420\u00a0hp (316\u00a0kW). Al termine della prima fase di prove di volo vennero entrambi trasferiti al centro di studi tedesco per idrovolanti a Warnem\u00fcnde e in seguito utilizzati in alcune competizioni aeronautiche dove riuscirono a conquistare un primo ed un secondo posto. Durante quello stesso anno le autorit\u00e0 militari svedesi stipularono un contratto di fornitura ed il nuovo modello venne avviato alla produzione in serie andando ad integrare gli HE 1, HE 2, e HE 4 che la Svezia aveva gi\u00e0 acquistato per l'aviazione navale nel 1926. Successivamente venne acquistata una licenza di produzione e quaranta nuovi HE 5 vennero costruiti dalla Svenska Aero.\nNel 1927 anche l'Unione Sovietica espresse l'interesse di valutare l'HE 5 per l'esigenza di rinnovare la sua flotta di idrovolanti oramai basata su modelli dichiarati obsoleti. Venne quindi emesso un ordine per la fornitura di un prototipo, il quale venne testato nel Mar Nero nel marzo dell'anno seguente. Le prove di volo tuttavia non risultarono soddisfacenti in quanto le prestazioni dell'aereo risultarono significativamente inferiori a quelle dichiarate dalla Heinkel. Per ovviare al problema si intervenne su un secondo prototipo, fornito alle autorit\u00e0 militari e testato nel novembre 1928. L'HE 5 cos\u00ec modificato riusc\u00ec a convincere la commissione esaminatrice che emise un contratto di fornitura.\nImpiego operativo.\nGermania.\nIl modello rimase in servizio fino al 1933, con macchine costruite su licenza dalla Focke-Wulf, equipaggiando unit\u00e0 di aviazione navale clandestine mascherate da scuole di volo per linee aeree.\nUnione Sovietica.\nL'HE 5 cominci\u00f2 ad essere consegnato ai reparti di volo della VVS tra la fine del 1928 ed i primi mesi del 1929, tuttavia non rimasero in servizio a lungo, sostituiti gradualmente da modelli pi\u00f9 efficienti, fino alla loro eliminazione. Entro il 1930 non risultava pi\u00f9 alcun esemplare in servizio attivo.\nEsemplari attualmente esistenti.\nSono due gli esemplari HE 5 attualmente conservati presso strutture museali, uno al \"Flygvapenmuseum\" (museo dell'aviazione) di Link\u00f6ping, in Svezia, e l'altro al \"Muzeum Lotnictwa Narodowe\" di Cracovia, in Polonia."}
{"id": "2589083", "revid": "725642", "url": "https://it.wikipedia.org/wiki?curid=2589083", "title": "Fluttuazione quantistica", "text": "In meccanica quantistica le fluttuazioni quantistiche sono continui mutamenti temporanei nello stato di energia dello spazio vuoto, in accordo con il principio di indeterminazione di Heisenberg, che consentono la creazione di coppie virtuali particella-antiparticella. Pertanto lo spazio vuoto \u00e8 in realt\u00e0 un tumultuoso ribollire di creazione e annichilazione, che appare calmo solo perch\u00e9 la scala delle fluttuazioni \u00e8 piccola e le fluttuazioni tendono ad annullarsi l'un l'altra. \nPrincipi.\nIn base al principio di indeterminazione, l'energia e il tempo sono legati tra loro dalla relazione\nQuesto significa che la conservazione dell'energia pu\u00f2 essere violata, ma solo per brevissimi periodi di tempo: minore \u00e8 l'energia presente nella fluttuazione, tanto pi\u00f9 a lungo la violazione pu\u00f2 persistere. L'indeterminazione quantistica permette quindi l'apparizione nel vuoto di piccole quantit\u00e0 di energia di un valore sufficiente ad assumere la forma di coppie particella-antiparticella di vita molto breve, ad esempio una coppia elettrone-positrone. Gli effetti di queste particelle sono misurabili, ad esempio sulla carica effettiva dell'elettrone, che \u00e8 diversa dalla sua carica \"nuda\", o nell'effetto Casimir.\nL'energia \u00e8 sempre conservata, ma gli autovalori dell'operatore hamiltoniano dell'energia osservabile non sono gli stessi (cio\u00e8 non commutano) degli operatori numerici delle particelle. Le fluttuazioni quantistiche avrebbero giocato un ruolo molto importante nel determinare la struttura dell'universo primordiale dopo il Big Bang, essendo state amplificate dall'espansione nel modello dell'inflazione cosmica e formando il nucleo originario di tutte la strutture attualmente osservabili."}
{"id": "2589084", "revid": "767487", "url": "https://it.wikipedia.org/wiki?curid=2589084", "title": "Non mi spezzo", "text": "Non mi spezzo \u00e8 il terzo album da solista del rapper Esa. Distribuito gratuitamente dalla sua etichetta indipendente Funk Ya Mama, l'album \u00e8 stato registrato e masterizzato a Milano al FYM lab studio."}
{"id": "2589089", "revid": "212348", "url": "https://it.wikipedia.org/wiki?curid=2589089", "title": "Match dei candidati", "text": ""}
{"id": "2589090", "revid": "293377", "url": "https://it.wikipedia.org/wiki?curid=2589090", "title": "Ottavio Faini", "text": "Carriera.\nEsord\u00ec tra le file del nella stagione 1919-1920 nell'incontro di campionato tra e che termin\u00f2 tre a zero a favore dei \"rossoblu\".\nLa stagione seguente Faini gioc\u00f2 con le riserve, disputando l'incontro amichevole contro l' del 28 giugno 1921.\nFaini non disput\u00f2 altri match ufficiali tra le file del \"Grifone\" rimanendo comunque nei ranghi del club almeno sino al 4 novembre 1921, quando fu scelto insieme ai compagni di squadra Enrico Sardi e Augusto Bergamino per portare il gagliardetto societario al settore Trento e Trieste del cimitero monumentale di Staglieno per le commemorazioni del Milite Ignoto."}
{"id": "2589091", "revid": "76963", "url": "https://it.wikipedia.org/wiki?curid=2589091", "title": "James Marsh (regista)", "text": "Biografia.\nNato in Cornovaglia, con gli anni Marsh si \u00e8 costruito una solida fama come regista di documentari e lungometraggi per il cinema. Tra i documentari da lui realizzati vi sono \"The Burger &amp; the King: The Life &amp; Cuisine of Elvis Presley\" (1996) e \"The Team\" (2005). \nIl suo primo lungometraggio per il cinema \u00e8 stato \"Wisconsin Death Trip\" (1999) basato sul volume di Michael Lesy; nel 2005 Marsh ha curato la regia di \"The King\" con Gael Garc\u00eda Bernal e William Hurt. Nel 2008 ha diretto il film-documentario \"Man on Wire - Un uomo tra le Torri\" sull'impresa del funambolo Philippe Petit che nel 1974 cammin\u00f2 in equilibrio su un cavo teso tra le Torri Gemelle di New York. \"Man on Wire\" si \u00e8 aggiudicato numerosi premi tra cui un Oscar al miglior documentario. Nel 2009 Marsh ha diretto \"Red Riding 1980\", secondo film tratto dalla tetralogia letteraria \"Red Riding Quartet\" di David Peace. \nNel 2010 ha diretto \"Project Nim\", un documentario su uno studio condotto negli anni settanta da ricercatori della Columbia University sulla possibilit\u00e0 di acquisizione del linguaggio umano da parte di animali oggetto dello studio: uno scimpanz\u00e9, battezzato Nim Chimpsky venne sottratto alla propria madre e affidato a degli esseri umani; l'esperimento si risolse in un drammatico fallimento."}
{"id": "2589094", "revid": "287204", "url": "https://it.wikipedia.org/wiki?curid=2589094", "title": "James Marsh", "text": ""}
{"id": "2589095", "revid": "599013", "url": "https://it.wikipedia.org/wiki?curid=2589095", "title": "Valentino Gola", "text": "Carriera.\nGioc\u00f2 tra le file del nella stagione 1920-1921 totalizzando una presenza, nell'incontro perso uno a zero dai \"rossoblu\" contro la Sampierdarenese.\nCon il \"Grifone\" raggiunse il secondo posto del girone semifinale A della Prima Categoria 1920-1921."}
{"id": "2589099", "revid": "258380", "url": "https://it.wikipedia.org/wiki?curid=2589099", "title": "Batteri Gram-positivi", "text": "Si definiscono Gram-positivi quei batteri che rimangono colorati di blu o viola dopo aver subito la colorazione di Gram. Si contrappongono ai batteri Gram-negativi, che invece subiscono la decolorazione. I batteri Gram-positivi sono in grado di trattenere la colorazione del cristalvioletto a causa dello strato di peptidoglicano presente nella loro parete cellulare. \nQueste caratteristiche strutturali distinguono i batteri Gram-positivi dall'altro grande gruppo di batteri, i batteri Gram-negativi, cos\u00ec chiamati per l'incapacit\u00e0 di trattenere la colorazione di cristalvioletto. \nQuesti ultimi microrganismi, al contrario, trattengono altre colorazioni di contrasto (safranina o fucsina) e appaiono di colore rosso o rosa. \nIl diverso comportamento rispetto alla colorazione di Gram \u00e8 dovuto al fatto che i batteri Gram-negativi presentano uno strato di peptidoglicano decisamente pi\u00f9 sottile. Inoltre il peptidoglicano si trova localizzato tra due membrane cellulari: una membrana cellulare interna e una membrana esterna batterica.\nColorazione di Gram.\nSuddividere i batteri in funzione della colorazione che presentano dopo essere stati soggetti al metodo di Gram \u00e8 il modo pi\u00f9 utilizzato per distinguere i diversi batteri, anche se ci\u00f2 non comporta alcun grado di parentela filogenetica tra le diverse specie batteriche.\nI Gram-positivi si contraddistinguono, come detto, per mantenere la colorazione dopo trattamento con il metodo di Gram. \nDapprima trattate con cristalvioletto, le colture batteriche vengono lavate con un mordenzante, il liquido di Lugol. Poi si utilizza un decolorante, per esempio alcol etilico. \nSe i batteri rimangono colorati di viola o blu anche dopo essere stati trattati con il decolorante, vengono definiti Gram positivi. Ci\u00f2 \u00e8 dovuto al fatto che i Gram positivi possiedono una spessa parete cellulare esterna, che permette al colorante di penetrare e colorare la cellula, mentre impedisce al decolorante di penetrare e decolorare la cellula. \u00c8 questa sostanzialmente la differenza pi\u00f9 grande che caratterizza e differenzia i Gram positivi dai Gram negativi.\nParete cellulare.\nLa funzione della parete cellulare \u00e8 quella di fornire un supporto strutturale, protezione e rigidit\u00e0 alla cella. In linea generale i batteri gram positivi presentano le seguenti caratteristiche comuni:\nSpecie.\nVengono qui di seguito elencati alcuni dei generi di batteri positivi alla colorazione di Gram:"}
{"id": "2589103", "revid": "165197", "url": "https://it.wikipedia.org/wiki?curid=2589103", "title": "Gram positivi", "text": ""}
{"id": "2589104", "revid": "1543377", "url": "https://it.wikipedia.org/wiki?curid=2589104", "title": "Eat It (singolo)", "text": "Eat It \u00e8 un singolo del cantante statunitense \"Weird Al\" Yankovic estratto dall'album \"\"Weird Al\" Yankovic in 3-D\" ed \u00e8 la parodia della canzone \"Beat It\" del cantante pop Michael Jackson. Il singolo raggiunse la dodicesima posizione nella Billboard Hot 100, diventando cos\u00ec il primo singolo di Yankovic a raggiungere una posizione in classifica maggiore fino all'ottobre 2006, dove il singolo \"White &amp; Nerdy\" raggiunger\u00e0 la nona posizione in classifica.\nIl singolo vinse anche un Grammy Awards come \"Registrazione dell'anno\". Il 19 ottobre 1989, la RIAA certific\u00f2 \"Eat It\" come disco d'oro.\nSignificato.\nLa canzone parla di un genitore esasperato che cerca di insegnare ai suoi figli come mangiare bene.\nTracce.\nRilascio 1984\nRilascio 1985-1993\nIl video.\nIl video di \"Eat It\" \u00e8 la parodia del video di \"Beat It\", dove si possono notare alcuni cambiamenti e vari effetto sonori comici.\nL'assolo di chitarra \u00e8 fatto dal produttore Rick Derringer, ma nel video si pu\u00f2 vedere che \u00e8 fatto dal chitarrista Jim West.\nLa fine del video invece \u00e8 ispirata alla fine del video della canzone \"Thriller\"."}
{"id": "2589108", "revid": "834", "url": "https://it.wikipedia.org/wiki?curid=2589108", "title": "Tornado (varianti)", "text": ""}
{"id": "2589110", "revid": "757396", "url": "https://it.wikipedia.org/wiki?curid=2589110", "title": "K\u014dstas Papanikolaou", "text": "Carriera.\nProtagonista nella stagione 2011-12 della vittoria dell'Olympiakos nel campionato greco e, ancor pi\u00f9 importante, della vittoria in Eurolega.\nViene selezionato al secondo giro del Draft NBA 2012 dai New York Knicks con la 48\u00aa scelta. I diritti del giocatore sono poi passati ai Portland Trail Blazers ed in seguito agli Houston Rockets che lo ingaggiano per la stagione 2014-2015.\nIl 20 luglio 2015 passa ai Denver Nuggets, nella trade che porta Ty Lawson a Houston. A Denver viene tagliato una prima volta il 25 settembre, salvo poi essere reintegrato in squadra il 5 novembre successivo. Un secondo taglio giunge tuttavia il 7 gennaio 2016. Il 20 gennaio seguente fa ritorno in Grecia all'Olympiacos, firmando un contratto di due anni e mezzo."}
{"id": "2589115", "revid": "1297576", "url": "https://it.wikipedia.org/wiki?curid=2589115", "title": "Parco nazionale Biogradska gora", "text": "Il parco nazionale di Biogradska Gora \u00e8 uno dei quattro parchi nazionali del Montenegro. Il nome deriva da quello della foresta omonima, una delle ultime foreste vergini d'Europa.\nIl parco \u00e8 situato nel territorio del comune di Kola\u0161in nella parte centrale del paese e pi\u00f9 precisamente nell'area montuosa della Bjelasica tra i fiumi Tara e Lim."}
{"id": "2589121", "revid": "599013", "url": "https://it.wikipedia.org/wiki?curid=2589121", "title": "Pietro Braga", "text": "Carriera.\nGioc\u00f2 la sua prima stagione tra le file del esordendo nell'incontro del 5 dicembre 1920 contro la SPES Genova.\nCon il \"Grifone\" raggiunge il secondo posto del girone semifinale A della Prima Categoria 1920-1921.\nDal 1922 \u00e8 alla , e con gli \"alabardati\" rimarr\u00e0 sino al 1926.\nCon i triestini otterr\u00e0 una promozione a tavolino in Seconda Divisione dalla Terza Divisione Giuliana, disputando due stagioni in cadetteria ottenendo due salvezze."}
{"id": "2589123", "revid": "124262174", "url": "https://it.wikipedia.org/wiki?curid=2589123", "title": "Classe Emanuele Filiberto", "text": "Le navi da battaglia della classe Emanuele Filiberto sono state delle unit\u00e0 della Regia Marina che hanno servito nei primi due decenni del XX secolo. La classe era composta da due unit\u00e0: e .\nCaratteristiche.\nLe navi costruita su progetto elaborato dal Generale del Genio navale Giacinto Pullino, erano delle unit\u00e0 veloci con un limitato dislocamento ed armamento ed un basso bordo libero che portava le navi a soffrire il mare, specie durante le operazioni con mare grosso.\nLa propulsione era a vapore costituito da 12 caldaie a combustione mista (carbone e nafta) che alimentavano con il loro vapore due motrici alternative a triplice espansione.\nNel XX secolo questo tipo di caldaia divent\u00f2 il modello standard per tutte le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore forniva una Potenza di 14000 hp e consentiva di raggiungere la velocit\u00e0 massima di 18 nodi, con un'autonomia che ad una velocit\u00e0 di 10 nodi era di 4000 miglia.\nL'armamento principale era costituito da quattro cannoni da 254/40 installati in due torri binate corazzate a prora e a poppa, che costituivano anche l'armamento principale degli incrociatori classe Garibaldi.\nL'armamento secondario principale era costituito da otto cannoni da 152/40 in batteria e otto cannoni da 120/40 scudati, sistemati in coperta ed era completato da otto cannoni da 76/40, da otto cannoni da 47/40 e due mitragliere.\nL'armamento silurante era di quattro tubi lanciasiluri.\nServizio.\nLe due unit\u00e0 vennero costruite a Castellammare di Stabia l'\"Emanuele Filiberto\" e all'Arsenale di Venezia l'\"Ammiraglio di Saint Bon\". La prima venne impostata sugli scali nel nave venne impostata sugli scali nel 1893, la seconda nel 1894; le due unit\u00e0, varate nel 1897 sono entrate in servizio nel 1901.\nNel 1911-12 le due navi presero parte alla guerra italo-turca nella I Divisione Corazzate, impiegata nelle acque della Libia.\nLe navi progettate per restare in servizio attivo sino al 1913-14, a causa dello scoppio della prima guerra mondiale rimasero ancora in servizio e durante la grande guerra erano dislocate a Venezia.\nAl termine del conflitto le due unit\u00e0 nel 1920 vennero radiate e demolite."}
{"id": "2589124", "revid": "113757", "url": "https://it.wikipedia.org/wiki?curid=2589124", "title": "Islas de la Bah\u00eda", "text": ""}
{"id": "2589133", "revid": "27025057", "url": "https://it.wikipedia.org/wiki?curid=2589133", "title": "Naval Investigative Service", "text": ""}
{"id": "2589140", "revid": "767487", "url": "https://it.wikipedia.org/wiki?curid=2589140", "title": "Piz Corvatsch", "text": "Il Piz Corvatsch (3.451\u00a0) \u00e8 una montagna del Massiccio del Bernina nelle Alpi Retiche occidentali.\nDescrizione.\nSi trova nello svizzero Canton Grigioni. Una funivia parte da Silvaplana ed arriva appena sotto il \"Piz Murtel\" (3.304\u00a0m), anticima del Piz Corvatsch."}
{"id": "2589144", "revid": "599013", "url": "https://it.wikipedia.org/wiki?curid=2589144", "title": "Tullio Caviglia", "text": "Carriera.\nSqualificato per la stagione 1919-1920 per aver firmato due cartellini con l'Andrea Doria ed il Grifone Giovani Calciatori, passa quella successiva al .\nNella stagione 1920-21 gioca un solo incontro con i \"rossoblu\", ovvero la sconfitta casalinga con la Sampierdarenese per 1-0.\nCon il \"Grifone\" raggiunse il secondo posto del girone semifinale A della Prima Categoria 1920-1921."}
{"id": "2589147", "revid": "595821", "url": "https://it.wikipedia.org/wiki?curid=2589147", "title": "Cepav Due", "text": "Cepav Due - Consorzio Eni Per l'Alta Velocit\u00e0 Due \u00e8 il consorzio che si occupa della progettazione e della realizzazione della Linea Ferroviaria ad Alta Velocit\u00e0 Milano-Verona. \nStoria.\nNasce il 19 luglio 1991 fondato da Snamprogetti (35%), Aquater (5%), Saipem (12%), Ferrocemento Costruzioni e Lavori Pubblici Spa (poi Condotte d'Acqua) (12%), Fioroni Costruzioni (12%), Impresa Costruzioni G. Maltauro (12%), Todini Costruzioni Generali (12%).\nNell'ottobre 1991 sottoscrive con TAV S.p.A. la convenzione per la progettazione e la realizzazione della linea ad alta velocit\u00e0 Milano - Verona.\nLa Legge 388/2000 revoca a Cepav Due la concessione per i lavori non ancora iniziati, ma la successiva Legge 166/2002 ripristina il contratto.\nNel 2001, Garboli Conicos entra in Cepav Due, acquistando Fioroni Ingegneria. Con l'arrivo del 2003, Impresa Pizzarotti &amp; C. SpA rileva da Todini la partecipazione in Cepav Due, salendo al 24% nel 2005 dopo aver acquisito proprio Garboli Conicos.\nNel 2007, con Legge 40 viene disposta la revoca della concessione con TAV nel 1991 perch\u00e9 affidata senza gara. Cepav Due promuove ricorso al Tar del Lazio avverso la decisione del Governo con il tribunale che rimanda gli atti alla Corte di Giustizia Europea.\nL'Avvocato della Corte di Giustizia Europea ha riconosciuto la legittimit\u00e0 degli atti del Governo, per cui Cepav Due instaura un contenzioso con RFI per i danni subiti a seguito dello scioglimento del contratto. Nel 2010 un Lodo tra le parti conferma la validit\u00e0 della convenzione, anche sulla scorta della Legge 133/2008.\nConsegna la tratta Milano-Treviglio nel 2007 e la Treviglio-Brescia nel 2016.\nNel giugno 2018 RFI e Cepav Due siglano il contratto per la costruzione del tracciato Brescia-Verona per un importo di 1.64 miliardi a fronte di un valore totale dell'opera di 2.16 miliardi."}
{"id": "2589149", "revid": "767487", "url": "https://it.wikipedia.org/wiki?curid=2589149", "title": "Quell'ultimo ponte", "text": "Quell'ultimo ponte (\"A Bridge Too Far\") \u00e8 un film di guerra del 1977, diretto da Richard Attenborough e scritto da William Goldman.\nProdotto da Joseph E. Levine e Richard P. Levine, il film \u00e8 basato sul saggio storico \"Quell'ultimo ponte\" di Cornelius Ryan e ricostruisce le fasi dell\"'Operazione Market Garden\", un'operazione militare avvenuta nei Paesi Bassi durante la Seconda guerra mondiale.\nIl film \u00e8 interpretato da un cast corale che include Dirk Bogarde, James Caan, Michael Caine, Sean Connery, Edward Fox, Elliott Gould, Gene Hackman, Anthony Hopkins, Hardy Kr\u00fcger, Laurence Olivier, Ryan O'Neal, Robert Redford, Maximilian Schell e Liv Ullmann. Nonostante sia stato accolto tiepidamente dalla critica cinematografica, il film venne nominato a otto premi BAFTA, vincendo in quattro categorie, tra cui Miglior attore non protagonista e Miglior colonna sonora.\nTrama.\nPaesi Bassi, settembre 1944: viene pianificata l'operazione Market Garden, consistente in un aviolancio di 35.000 paracadutisti Alleati in Olanda. Due divisioni di paracadutisti statunitensi hanno il compito di rendere sicura la strada e i ponti fino a Nijmegen. Una divisione britannica, sotto il comando del maggior generale Roy Urquhart, dovr\u00e0 invece atterrare a diversi chilometri da Arnhem e conquistare entrambe le sponde del ponte della cittadina con il supporto di una brigata polacca comandata dal generale Stanis\u0142aw Sosabowski. Il XXX corpo d'armata ha il compito di farsi strada lungo la strada occupata dai soldati statunitensi e raggiungere Arnhem due giorni dopo il lancio. Arnhem \u00e8 vitale per la vittoria Alleata, poich\u00e9 \u00e8 l'unica via di fuga dall'Olanda per i tedeschi e un valido ingresso per gli Alleati per entrare nella Germania nazista.\nI soldati britannici sono scettici sulla riuscita del piano, poich\u00e9 ritengono che sia rischioso atterrare cos\u00ec lontano dal ponte. Il quartier generale britannico ritiene tuttavia che la divisione non incontrer\u00e0 che poca resistenza. Il generale Browning ignora delle fotografie aeree che mostrano carri armati tedeschi ad Arnhem e gli avvertimenti della resistenza olandese. Gli ufficiali britannici inoltre si rendono conto che le radio trasmittenti in dotazione all'esercito non sono cos\u00ec potenti da permettere di comunicare dalla zona di atterraggio fino ad Arnhem, rischiando cos\u00ec di isolare i soldati.\nL'operazione ha inizio: il lancio lascia di sorpresa i tedeschi e l'esercito Alleato incontra inizialmente poca resistenza. L'esercito si raduna e si prepara all'attacco, ma i tedeschi fanno saltare in aria il ponte di Son. Inoltre, poco dopo l'atterraggio, la divisione di Urquhart scopre che le radio non funzionano e viene attaccata dai tedeschi, che distruggono molte loro jeep.\nIl XXX corpo d'armata \u00e8 rallentato dal contrattacco tedesco, e le strette strade olandesi rendono difficile l'avanzata. Le truppe costruiscono un ponte Bailey per sostituire quello distrutto a Son ma vengono poi fermati a Nijmegen. I soldati della 82nd Airborne Division effettuano un pericoloso attraversamento diurno del fiume su barche di legno e riescono a catturare il ponte. Il XXX corpo d'armata tuttavia non pu\u00f2 avanzare e deve attendere che la fanteria arrivi in loro soccorso per assaltare il paese. Nel frattempo, in Inghilterra, le truppe paracadutiste della seconda ondata sono impossibilitate a partire a causa delle nebbia. I tedeschi accerchiano i paracadutisti britannici isolati ad Arnhem, occupando le zone di lancio dei rifornimenti. Urquart si ritrova isolato dai suoi uomini ma si salva grazie all'aiuto di una famiglia olandese. I tedeschi acconsentono a un breve cessate il fuoco per permettere agli Alleati di evacuare i feriti da Arnhem. Gli Alleati chiedono aiuto a Kate ter Horst, una facoltosa donna del luogo, che acconsente a ospitare nella sua villa i feriti.\nDopo giorni di scontri, Arnhem viene rasa al suolo e molti soldati Alleati sono catturati. Il comando militare ordina infine la ritirata generale. Urquart ha perso oltre ottomila uomini negli scontri e ha lasciato i feriti indietro in modo da coprire la ritirata. Al quartier generale, Urquart affronta Browning, che tuttavia cerca di difendere le sue decisioni.\nKate ter Horst abbandona la sua casa insieme ai suoi figli mentre i soldati Alleati rimasti attendono di essere catturati dai tedeschi.\nPersonaggi e interpreti.\nCivili.\nRichard Attenborough appare in un cameo.\nAccoglienza.\nIl film \u00e8 stato accolto tiepidamente dalla critica cinematografica. Sull'aggregatore di recensioni Rotten Tomatoes\u00a0ha un indice di gradimento del 64%, con un voto medio di 6.10 basato su 25 recensioni. Il commento del sito recita: \"Quell'ultimo ponte\" \u00e8 un film di guerra troppo lungo, anche se talenti di prima qualit\u00e0 da entrambe le parti della macchina da presa rendono il prodotto finale costantemente guardabile\".\nRoger Ebert del \"Chicago Sun-Times\" ha dato al film 2 stelle su 4, scrivendo che \"il film \u00e8 enorme e pieno di star, ma non \u00e8 epico. \u00c8 il pi\u00f9 lungo di guerra di serie B mai girato\". Alex von Tunzelmann di \"The Guardian\" ha dato al film una D, definendolo \"un fantastico film storico e un grande impresa cinematografica ma, a meno che non siate grandi appassionati di guerra, preparatevi a dormire\"."}
{"id": "2589150", "revid": "339392", "url": "https://it.wikipedia.org/wiki?curid=2589150", "title": "Pirosolfito di potassio", "text": ""}
{"id": "2589151", "revid": "339392", "url": "https://it.wikipedia.org/wiki?curid=2589151", "title": "Potassio metabisolfito", "text": ""}
{"id": "2589158", "revid": "1005847", "url": "https://it.wikipedia.org/wiki?curid=2589158", "title": "Ammiraglio di Saint Bon (nave da battaglia)", "text": "La nave da battaglia Ammiraglio di Saint Bon \u00e8 stata un'unit\u00e0 della Regia Marina, della classe Emanuele Filiberto, che comprendeva anche l'unit\u00e0 gemella capoclasse Emanuele Filiberto.\nCaratteristiche.\nL'unit\u00e0, costruita su progetto elaborato dal Generale del Genio navale Pullino, era veloce con un limitato dislocamento ed armamento ed un basso bordo libero che portava la nave a soffrire il mare, specie durante le operazioni con mare grosso.\nLa propulsione era a vapore costituito da 12 caldaie a combustione mista (carbone e nafta) che alimentavano con il loro vapore due motrici alternative a espansione.\nNel XX secolo questo tipo di caldaia divent\u00f2 il modello standard per tutte le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore forniva una Potenza di 14000 hp e consentiva alla nave di raggiungere la velocit\u00e0 massima di 18 nodi, con un'autonomia che ad una velocit\u00e0 di 10 nodi era di 4000 miglia.\nL'armamento principale era costituito da quattro cannoni da 254/40 installati in due torri binate corazzate a prora e a poppa, che costituivano anche l'armamento principale degli incrociatori classe Garibaldi.\nL'armamento secondario principale era costituito da otto cannoni da 152/40 in batteria e otto cannoni da 120/40 scudati, sistemati in coperta ed era completato da otto cannoni da 76/40, da otto cannoni da 47/40 e due mitragliere.\nL'armamento silurante era di quattro tubi lanciasiluri.\nNome.\nLa nave fu battezzata con questo nome in onore di Simone Pacoret De Saint-Bon ammiraglio della Regia Marina nato a Chamb\u00e9ry in Savoia, facente parte all'epoca della sua nascita del Regno di Sardegna e Ministro della Marina del Regno d'Italia nei Governi Minghetti II, Giolitti I e Di Rudin\u00ec I e senatore del Regno d'Italia nella XVI legislatura.\nServizio.\nLa nave, costruita all'Arsenale di Venezia venne impostata sugli scali nel 1894, varata il 29 aprile 1897 ed entr\u00f2 in servizio nel 1901.\nNel 1911-12 prese parte alla guerra italo-turca nella \"I Divisione Corazzate\", impiegata nelle acque della Libia.\nLa nave progettata per restare in servizio attivo sino al 1913-14, a causa dello scoppio della prima guerra mondiale rimase ancora in servizio e durante la grande guerra al comando del Capitano di Fregata Lovatelli era dislocata insieme all'unit\u00e0 gemella a Venezia.\nAl termine del conflitto la nave venne radiata nel 1920 e demolita."}
{"id": "2589159", "revid": "1793900", "url": "https://it.wikipedia.org/wiki?curid=2589159", "title": "Sinagoga portoghese di Amsterdam", "text": "La sinagoga portoghese (in olandese: Portugees-Isra\u00eblietische Synagoge o\u00a0\u2013 semplicemente \u2013 Portugese Synagoge; nota anche come Esnoga o Snoge) \u00e8 una sinagoga di Amsterdam, costruita tra il 1671 al 1675 su commissione della comunit\u00e0 ebrea sefarditi portoghese e su progetto dell'architetto Elias Bouman, che si ispir\u00f2 al tempio di Salomone di Gerusalemme.\nSi tratta della pi\u00f9 antica sinagoga della capitale olandese e dell'unica ancora utilizzata per celebrare delle funzioni religiose.\nLa sinagoga ospita anche una mostra permanente sulla storia della comunit\u00e0 ebraica di Amsterdam dal XVII secolo all'occupazione nazista del 1940.\nNel cosiddetto Canon van Amsterdam, la sinagoga portoghese occupa il 19\u00ba posto.\nUbicazione.\nLa sinagoga portoghese si trova al nr. 3 di Mr. Visserplein, una piazza situata accanto a Waterlooplein, nel Quartiere Ebraico (Jodenbuurt) di Amsterdam, nella zona detta Oude Zijde (\u201czona vecchia\u201d, nel nord-est della citt\u00e0), al confine con il quartiere di Plantage e la cosiddetta \u201cCerchia dei Canali Est\u201d (detta anche \u201cCerchia dei Canali Sud\u201d). \n\u00c8 situata nei pressi dello Joods Historisch Museum (\u201cMuseo storico ebraico\u201d) e nelle vicinanze di Rembrandtplein, del Museo Willet-Holthuysen e del Blauwbrug (\u201cPonte Blu\u201d).\nCaratteristiche.\nL'edificio, rivolto verso sud-est, ovvero in direzione di Gerusalemme, \u00e8 a pianta rettangolare, \u00e8 suddiviso da tre navate e presenta un soffitto in legno.\nGli interni sono illuminati da 1.000 candele e dalla luce proveniente dalle 72 finestre. Vi sono poi 24 candelabri in ottone, utilizzati per le funzioni serali.\nNella sinagoga portoghese, si trova una delle pi\u00f9 importanti biblioteche al mondo, la \"Ets Haim\", inaugurata nel 1615."}
{"id": "2589169", "revid": "6923", "url": "https://it.wikipedia.org/wiki?curid=2589169", "title": "Parafatura", "text": "La parafatura \u00e8 un metodo di adesione ad un trattato internazionale mediante l'apposizione delle iniziali dei plenipotenziari, che in tal modo ne affermano l'autenticazione.\nLa parafa viene apposta alla fine del trattato, obbligando lo Stato firmatario a non agire contrariamente agli obiettivi del patto stesso, a meno che non decida di liberarsi dagli stessi non disponendo la firma e la successiva ratifica.\nLa parafatura \u00e8 perci\u00f2 a tutti gli effetti una forma di accordo preliminare, che raggiunge validit\u00e0 solo dopo la firma da parte di un organo come il parlamento o la ratifica mediante un istituto quale il referendum confermativo."}
{"id": "2589170", "revid": "380654", "url": "https://it.wikipedia.org/wiki?curid=2589170", "title": "La canzone di Brian", "text": "La canzone di Brian (\"Brian's Song\") \u00e8 un film del 1971 diretto da Buzz Kulik e interpretato da James Caan e Billy Dee Williams.\nIl film \u00e8 basato sulla storia del giocatore di football americano Brian Piccolo, malato terminale di cancro.\nTrama.\nIl giovane talento di colore Gale Sayers, giocatore di football, approda alla squadra dei Chicago Bears impressionando i nuovi compagni di squadra sulle sue possibilit\u00e0 come runner diventando amico del veterano Brian Piccolo. Questo lo aiuter\u00e0 ad ambientarsi ed a rimettersi da un infortunio di gioco ma la loro grande amicizia per\u00f2 presto verr\u00e0 funestata dalla malattia di Brian che lo porter\u00e0 alla morte."}
{"id": "2589171", "revid": "125170623", "url": "https://it.wikipedia.org/wiki?curid=2589171", "title": "Adrienne Wilkinson", "text": "Biografia.\nAdrienne Marie Wilkinson pu\u00f2 vantare origini irlandesi, scozzesi, Cherokee, danesi e tedesche. A due anni incomincia a prendere lezioni di ballo.\nSi \u00e8 diplomata nella stessa scuola di Brad Pitt la Kickapoo High School a Springfield. Subito dopo il diploma si \u00e8 trasferita a Los Angeles per intraprendere la carriera di attrice. Ha due sorelle ed un fratello pi\u00f9 giovani. Entrambe le sorelle sono artiste: Tracey Bradley \u00e8 una regista e produttrice che lavora per i Pulse Studio, mentre Aimee Wilkinson \u00e8 una musicista. Tutte e tre hanno lavorato insieme nel 2005 nel film \"Expectation\".\nAdrienne \u00e8 famosa per avere interpretato il ruolo di Evi, la figlia della principessa guerriera Xena nella popolare serie: \"Xena - Principessa guerriera\". Ha incominciato la carriera di attrice in un episodio della serie televisiva \"Sweet Valley High\" nel 1996; partecipa ad altre due serie Tv \"\" nel 1997 e, nel 2000, \"Chicken Soup for the Soul\". Nel 2001 \u00e8 protagonista di quattro puntate della serie tv di Mtv \"Undressed\". Nel 2002 \u00e8 \"Nikki\" nella versione statunitense della serie drammatica \"As if\". Nel 2003 ha una piccola parte in un episodio di \"Angel\" e, nel ruolo di \"Linda Browning\", nella popolare soap opera della NBC \"Il tempo della nostra vita\". Nel 2005 ha un ruolo nel primo episodio dell'ottava stagione della serie Tv \"Streghe\", in cui interpreta \"Julie Bennett\" (personaggio che momentaneamente \"prende il posto\" di Phoebe Halliwell); nello stesso anno ha due ruoli in una puntata di \"Eye\" e \"E.R. - Medici in prima linea\".\nLa sua carriera cinematografica ha avuto una svolta tra il 2005 e il 2006, in cui interpreta sei film il pi\u00f9 importante dei quali \u00e8 \"Lakeshore Drive\", scritto e diretto da Michael Grais con Adrienne e Peter Dobson, nel quale \u00e8 la protagonista.\nNel 2008 vince quattro premi per la sua interpretazione nel cortometraggio \"Reflection\" diretto da Barry Caldwell e con co-protagonisti Matt Long, James Morrison, Louis Lombardi, Jim Beaver, Zo\u00eb Bell e Ana Harrison.\n\u00c8 anche doppiatrice ed ha lavorato in pi\u00f9 di 40 tra videogiochi, film d'animazione e pubblicit\u00e0. Ha dato la propria voce al personaggio di Maris Brood, la Jedi del videogioco \"\"; ma non solo, le sue caratteristiche fisiche sono state utilizzate anche per la creazione del personaggio, grazie a un'avanzata versione della tecnologia motion capture.\nNell'ottobre del 2007 debutta come produttrice nel cortometraggio indipendente \"Seconds\", un film che racconta la storia di una donna che lotta contro la depressione. All'inizio Adrienne avrebbe voluto interpretare il ruolo di protagonista, ma non gli fu possibile a causa di numerosi impegni. Entr\u00f2 comunque nel progetto come produttrice poich\u00e9 era molto interessata alla storia.\nAltre attivit\u00e0.\nAdrienne \u00e8 impegnata in molte attivit\u00e0 di carit\u00e0 incentrate sull'animalismo e sull'alfabetizzazione dei bambini. Ogni anno a novembre, sul suo sito internet ufficiale, si tiene un'asta di beneficenza, il cui ricavato serve a sostenere le spese mediche di famiglie bisognose."}
{"id": "2589172", "revid": "106908", "url": "https://it.wikipedia.org/wiki?curid=2589172", "title": "Scouse", "text": "Lo Scouse (pronuncia\" \u02c8ska\u028as\") \u00e8 l'accento della lingua inglese nella zona di Liverpool e nelle zone adiacenti del Merseyside. La variet\u00e0 di scouse parlata nello Wirral \u00e8 conosciuta come \"Posh Scouse\" a causa di innumerevoli differenze nella pronuncia e le notevoli varianti presenti tra il paese di Runcorn e quello di Skelmersdale. L'accento scouse \u00e8 fortemente distintivo e suona completamente diverso da quello delle vicine regioni del Cheshire e del Lancashire. Gli abitanti di Liverpool sono detti in inglese \"Liverpudlians\" ma spesso nel linguaggio colloquiale sono definiti \"Scousers\"."}
{"id": "2589174", "revid": "124800843", "url": "https://it.wikipedia.org/wiki?curid=2589174", "title": "Azzurro 1991", "text": "La decima edizione di Azzurro si \u00e8 tenuta in Piazza dei Signori di Vicenza il 22 aprile 1991. \u00c8 stata trasmessa in un'unica serata su Italia 1, denominata \"Azzurro '91 - Il Gala\".\nLa conduzione venne affidata a Gerry Scotti e Susanna Messaggio con il patron della manifestazione Vittorio Salvetti.\nLa sigla iniziale era \"Azzurro\" di Adriano Celentano, intonata dai conduttori e dal pubblico in piazza."}
{"id": "2589177", "revid": "105219237", "url": "https://it.wikipedia.org/wiki?curid=2589177", "title": "Heinrich George", "text": "Ottenne alcuni dei suoi primi ruoli sul grande schermo nei film di Fritz Lang \"Metropolis\" e \"Berlin Alexanderplatz\" (1931). Apparve anche nel film \"Dreyfus\" del 1930.\n\u00c8 famoso per aver messo in gravi difficolt\u00e0 un giovane Bertolt Brecht alla sua prima regia teatrale, un allestimento di \"Parricida\" di Arnolt Bronnen (1922), rifiutandosi di continuare a lavorare con lui.\nPrima della presa del potere da parte dei nazisti era stato membro attivo del Partito Comunista Tedesco e di conseguenza non gli fu permesso di continuare a lavorare e venne inserito in una lista di attori \"indesiderabili\". Alla fine per\u00f2 venne a patti con il nuovo regime e durante la seconda guerra mondiale interpret\u00f2 un certo numero di film di propaganda come \"S\u00fcss l'ebreo\" e \"La cittadella degli eroi\".\nMor\u00ec di fame nel 1946 nel campo di concentramento sovietico di Sachsenhausen, poco a nord di Berlino, anche se la versione ufficiale disse che perse la vita in seguito ad un intervento di appendicectomia.\nNel 1994, dopo il crollo del regime comunista e il ritiro delle truppe di occupazione sovietiche dalla Germania nella zona del campo furono trovati migliaia di corpi. Quello di Heinrich George pot\u00e9 essere identificato grazie alla comparazione del suo DNA con quello del figlio.\nEra padre dell'attore G\u00f6tz George."}
{"id": "2589181", "revid": "86341", "url": "https://it.wikipedia.org/wiki?curid=2589181", "title": "Libera nos a malo (film)", "text": "Libera nos a malo \u00e8 un film documentario del 2008, diretto dal regista Fulvio Wetzl.\nIl documentario.\nL'opera ripercorre, con un'intervista a Don Marcello Cozzi, responsabile di Libera Basilicata, i delitti e le sparizioni, irrisolti da anni, di una regione del Sud Italia, la Basilicata, a torto considerata \"isola felice\", perch\u00e9 a differenza delle regioni circostanti, ciascuna caratterizzata da criminalit\u00e0 organizzate autonome (camorra in Campania, 'ndrangheta in Calabria, Sacra Corona Unita in Puglia), non ha una propria organizzazione radicata dopo la fine dei Basilischi.\nSi passano in rassegna alcuni casi molto conosciuti, come la sparizione di Elisa Claps nel 1993 a Potenza, andando a messa, rievocata, ripercorrendo l'ipotetico tragitto della ragazza prima della sparizione, insieme alla mamma Filomena Claps e al fratello Ermenegildo Claps. Altro caso conosciuto, la \"morte per folgorazione\" nella vasca da bagno dei fidanzatini di Policoro, Luca e Marirosa, il 23 marzo del 1988, attraverso l'appassionata rievocazione della madre del ragazzo Olimpia Fuina Orioli, da cui si evincerebbe come l'incidente sia stato un duplice omicidio, mascherato per il coinvolgimento di familiari di \"poteri forti\" locali.\nCon il giornalista del Quotidiano della Basilicata Fabio Amendolara e con l'ex sindaco di Nemoli Gerardo Melchionda si analizzano altri delitti irrisolti: la sparizione di Maria Antonietta Flora, maestra elementare di 24 anni, la cui utilitaria fu ritrovata vuota e accesa in una piazzola d'emergenza dell'autostrada Salerno-Reggio Calabria; l'imprenditore Domenico Di Lascio, ucciso a colpi di pistola nel suo ufficio; Il camionista Vincenzo De Mare, ucciso a Scanzano Ionico, probabilmente perch\u00e9 si rifiut\u00f2 di trasportare rifiuti tossici; i coniugi Gianfredi, freddati con tipica tecnica mafiosa, davanti ai figli al parco Aurora di Potenza. Il quadro che ne viene fuori \u00e8 quello di una regione che, pur non producendo una mafia indigena, \u00e8 stata infiltrata dalle mafie circostanti. Una regione per\u00f2 che, grazie anche al lavoro per tener desta la memoria fatto dall'associazione Libera, e alla pertinacia civile di familiari ostinati, si rifiuta di far calare il silenzio su omicidi e sparizioni, indegni di una societ\u00e0 civile."}
{"id": "2589182", "revid": "1355461", "url": "https://it.wikipedia.org/wiki?curid=2589182", "title": "Corpo nazionale dei vigili del fuoco", "text": "Il Corpo nazionale dei vigili del fuoco (in acronimo C. N. VV. F. ed abbreviato VV. F.) \u00e8 un corpo civile della Repubblica italiana, con funzioni di polizia giudiziaria, dipendente dal Ministero dell'interno.\nCostituisce estensione operativa e amministrativa del Dipartimento dei vigili del fuoco, del soccorso pubblico e della difesa civile del predetto ministero, per mezzo del quale vengono espletati i compiti istituzionali previsti dalla legge. Fa anche parte del servizio nazionale di protezione civile.\nOltre al contrasto e prevenzione degli incendi, ha diverse funzioni, come ricerca e soccorso, difesa civile, polizia amministrativa, polizia giudiziaria, e si occupa della formazione degli addetti antincendio aziendali (vigili del fuoco aziendali). La festa del Corpo si celebra il 4 dicembre in onore del patrono Santa Barbara.\nStoria.\nLa costituzione e l'attivit\u00e0 di Alberto Giombini.\nIl primo corpo di pompieri nell'era moderna nella penisola italiana e preunitaria fu fondato a Napoli da re Giuseppe Bonaparte il 22 febbraio 1806. Dopo l'unit\u00e0 d'Italia si pose il problema di creare un corpo che potesse superare i corpi pompieristici locali degli stati preunitari italiani, cos\u00ec durante il ventennio fascista venne affidato l'incarico di effettuare una riforma organica ad uno degli ex arditi della prima guerra mondiale, Alberto Giombini, che venne chiamato dal Ministero dell'Interno per coordinare la nascita di un unico corpo di vigili del fuoco in Italia. L'attivit\u00e0 del prefetto Giombini, che si avvalse dell'ingegnere Agostino Felsani per gli aspetti tecnici, fu fondamentale per la riorganizzazione del corpo. Giombini divent\u00f2 poi il primo direttore della \"Direzione generale servizi antincendi\" (DGSA), mentre Felsani fu comandante delle Scuole centrali antincendio e poi comandante dei vigili del fuoco di Napoli. Allo scopo di uniformare la materia, che non aveva mai avuto una disciplina unitaria a livello nazionale, venne emanato il regio decreto legge 10 ottobre 1935, n. 2472, che istitu\u00ec il Corpo pompieri, posto alla diretta dipendenza del Ministero dell'interno, e che ne decret\u00f2 l'organizzazione su base provinciale e distaccamenti nei centri pi\u00f9 importanti. Il successivo regio decreto legge 16 giugno 1938 n. 1021 sostitu\u00ec alla parola pompieri quelle di \"vigili del fuoco\" Il regio decreto-legge 27 febbraio 1939, convertito in legge 22 maggio 1939, n. 960, abol\u00ec tutti i vari servizi pompieristici locali e le relative coordinazioni nazionali, nonch\u00e9 le varie organizzazioni provinciali.\nLa seconda guerra mondiale.\nCon l'istituzione del servizio antincendio comunale, ad opera della legge 27 dicembre 1941, n. 1570, il corpo sub\u00ec un primo riordino ed assunse la denominazione di \"Corpo nazionale dei vigili del fuoco\", venendo posto alle dirette dipendenza del Ministero dell'interno. Nel 1942 viene creato il Battaglione Santa Barbara e la creazione avviene in un momento particolare della guerra, quando cio\u00e8 le sorti si ribaltano a favore degli anglo-americani, segnata da episodi quali la seconda battaglia difensiva del Don, e la seconda battaglia di El Alamein. \nNello stesso anno venne concepita l'idea dell'invasione di Malta, chiamata operazione C3; l'attacco avrebbe dovuto svolgersi a mezzo delle autoscale dei vigili del fuoco, montate su posamine che avrebbero dovuto raggiungere e circondare l'isola e poi, sviluppate le volate delle scale, far salire i soldati che avrebbero cos\u00ec invaso il territorio. In ottobre i selezionati si ritrovarono a Roma, non alloggiati presso la scuole centrali antincendi a Capannelle, bens\u00ec attendati accanto nel terreno adiacente, ed il comando venne affidato all'ingegnere Osvaldo Piermarini. L'operazione militare, fu per\u00f2 di colpo abbandonata nello stesso mese di ottobre, il battaglione venne sciolto, ed ai primi di novembre, causa l'aumento dei bombardamenti anglo-americani sulle citt\u00e0 italiane, gli uomini furono suddivisi in 5 centurie ed inviati nelle citt\u00e0 maggiormente colpite dai bombardamenti delle forze alleate (Torino, Genova, Roma, Napoli, Milano) in aiuto ai vigili del fuoco dei comandi interessati. Le scale smontate furono restituite ai comandi ed il personale che aveva fatto parte del battaglione fu autorizzato a portare sulla divisa lo stemma della Santa Barbara, ebbe un diploma di appartenenza e l'amministrazione statale si riserv\u00f2 la prerogativa, in caso di necessit\u00e0, di ricostituire lo stesso.\nIl secondo dopoguerra e le iniziative umanitarie.\nCon la fine della seconda guerra mondiale il Corpo venne ulteriormente riordinato e smilitarizzato con la legge 13 maggio 1961 n. 469, venendo nuovamente posto sotto le dirette dipendenze del Ministero dell'interno. A partire dal secondo dopoguerra \u00e8 inoltre stato impegnato in diverse iniziative umanitarie, come ad esempio nel 1989, da quando cio\u00e8 ha ricevuto la nomina di \"ambasciatore di buona volont\u00e0\" da parte del Comitato italiano per l'Unicef. \nL'inclusione nel servizio nazionale di protezione civile.\nCon l'emanazione della legge 24 febbraio 1992, n. 225 e l'istituzione del Dipartimento della protezione civile, il Corpo \u00e8 successivamente entrato a far parte del servizio nazionale della protezione civile nel 2012. Il decreto legislativo 30 luglio 1999, n. 300 prevedeva che questo dipendesse funzionalmente da una istituenda Agenzia della protezione civile e gerarchicamente dal Ministero dell'Interno, da cui dipende funzionalmente anche per le attivit\u00e0 diverse dalla protezione civile. Tuttavia il decreto legge 7 settembre 2001, n. 343, convertito in legge 9 novembre 2001, n. 401, elimin\u00f2 tale previsione, riportando la dipendenza funzionale al dicastero. Infine nel 2005 \u00e8 stato dotato di un proprio ordinamento, e nel 2006 un decreto legislativo ne ha rivisto i compiti istituzionali.\nCompiti istituzionali.\nLe competenze, le funzioni e di compiti del Corpo sono stabilite dal ricordato decreto legislativo 8 marzo 2006, n. 139; in particolare esso esercita attivit\u00e0 di vigilanza sull'applicazione della normativa di prevenzione incendi in relazione alle attivit\u00e0, costruzioni, impianti, apparecchiature e prodotti assoggettati ad essa, soccorso pubblico e di difesa civile, oltre a tutte le attivit\u00e0 assegnate al Corpo da eventuali ed ulteriori leggi e regolamenti; le competenze principali consistono nell'individuare le cause degli incendi e stabilire se si tratti di incendi dolosi, anche attraverso l'attivit\u00e0 del nucleo investigativo antincendi (NIA), ed operando anche se necessario in collaborazione con le forze di polizia italiane. In particolare, nel caso degli incendi, la competenza riguarda anche quelli di tipo boschivo.\nTra i compiti rientrano quindi la salvaguardia di persone, animali e beni, il soccorso tecnico urgente; inoltre il Corpo si adopera per garantire la sicurezza dello stato in casi di emergenza, anche da aggressioni esterne. Il Ministero della difesa prevede la stesura di un piano nazionale che definisce le minacce, quali: chimiche, batteriologiche, radiologiche e nucleari.\nAl personale nell'esercizio delle funzioni istituzionali, \u00e8 attribuita la qualifica di agente di polizia giudiziaria, nonch\u00e9 dei benefici concessi ai funzionari e agli agenti di polizia giudiziaria e di pubblica sicurezza per l'utilizzo dei mezzi pubblici di trasporto urbano e metropolitano.\nOrganizzazione.\nOrgani centrali.\nL'organizzazione degli uffici centrali e dirigenziali \u00e8 stata operata con il decreto del Presidente della Repubblica 7 settembre 2001, n. 398; al vertice del Corpo vi \u00e8 il Dipartimento dei vigili del fuoco, del soccorso pubblico e della difesa civile, presso il Ministero dell'interno. Direttore del Dipartimento dei vigili del fuoco \u00e8 un prefetto, nominato dal ministro dell'interno, che non appartiene ai ruoli del Corpo ma alla carriera prefettizia.\nIl capo del Corpo \u00e8 invece un dirigente generale interno allo stesso. L'ordinamento del Corpo \u00e8 regolato dal decreto legislativo 8 marzo 2006, n. 139.\nPresenza territoriale.\nL'organizzazione livello territoriale \u00e8 invece disciplinata dal decreto del Presidente della Repubblica 23 dicembre 2002, n. 314 che ha articolato il Corpo in:\nIl Corpo \u00e8 presente in tutte le regioni italiane in oltre cento comandi provinciali con alle dipendenze un numero variabile di distaccamenti, situati prevalentemente nei comuni pi\u00f9 estesi e popolati della provincia, nonch\u00e9 in comuni distanti dal capoluogo di provincia. I comandi provinciali e i distaccamenti sono organizzati secondo una serie di livelli che determinano il numero di personale ivi assegnato nonch\u00e9 la dotazione di attrezzature.\nI distaccamenti sono permanenti o volontari a seconda del personale in servizio presso la relativa struttura; quelli permanenti sono classificati in 4 livelli:\nIl personale.\nModalit\u00e0 di reclutamento.\nDopo la sospensione operativa del servizio militare di leva in Italia, il reclutamento del personale \u00e8 aperto sia a civili che militari, i requisiti sono stabiliti dall'art. 5 del d.lgs. 13 ottobre 2005, n. 217 (con alcune incompatibilit\u00e0 riguardo ai vigili volontari, agli appartenenti ad altre forze di polizia e forze armate nonch\u00e9 agli amministratori di societ\u00e0 e dei titolari di impresa che operino nel settore antincendio); il reclutamento avviene previo superamento di un concorso pubblico bandito dal Ministero dell'Interno. La disciplina sul reclutamento e l'avanzamento di carriera del personale \u00e8 invece normata dal D.P.R. 6 febbraio 2004, n. 76.\nTra i requisiti vi sono limiti di et\u00e0, previsti dal decreto del Ministero dell'interno 5 novembre 2019, n. 167: in particolare 26 anni per i vigili operativi semplici e 30 per gli ispettori antincendio, ulteriori prescrizioni psico-fisiche sono previste dal decreto del Ministero dell'interno 3 maggio 1993, n. 228 e dal decreto del Presidente del Consiglio dei ministri 27 aprile 1993, n. 233. Inoltre, alcune norme sono contenute nel d.lgs. 15 marzo 2010, n. 66, che oltre a prevedere disposizioni di carattere generale, contempla anche riserva in posti nei casi tassativamente indicati dalla legge.\nInfine, le modalit\u00e0 di selezione del personale del ruolo SATI avviene tramite concorso pubblico, secondo le modalit\u00e0 stabilite dal decreto del Ministero dell'interno 24 luglio 2014, n. 131.\nClassificazione.\nL'ordinamento dei ruoli del personale \u00e8 regolato dal decreto legislativo 13 ottobre 2005, n. 217, emanato ai sensi della legge delega 30 settembre 2004, n. 252; successivamente il d.lgs. 8 marzo 2006, n. 139 ha provveduto ad un ulteriore riassetto delle funzioni e dei compiti dei vigili.\nIl personale operativo dei vigili del fuoco riveste la qualifica di agente o ufficiale di polizia giudiziaria , nonch\u00e9 di polizia amministrativa. Il decreto del presidente della Repubblica 21 marzo 2005, n. 85 ne ha disciplinato la consistenza organica, dando la facolt\u00e0 al Ministero dell'interno di provvedere a nuove rideterminazioni in funzione di sopravvenute necessit\u00e0. Nonostante il personale abbia un rapporto di lavoro disciplinato dal CCNL del comparto \"Vigili del fuoco e soccorso pubblico\", istituito ai sensi della legge del 2004, \u00e8 in linea generale oggetto di disciplina di diritto pubblico.\nL'organico \u00e8 composto oltre che dai vigili, anche da personale non appartenente ai ruoli operativi e costituito da ruoli Tecnici, Amministrativo Contabili e Tecnico Informatici (SATI). Ne fanno parte anche i vigili discontinui che espletano servizi nei comandi di appartenenza sopperendo le carenze organiche. C'\u00e8 da precisare che tali richiami in servizio non costituiscono rapporto d'impiego con il corpo.\nAi sensi del decreto legislativo 8 marzo 2006, n. 139 il personale operativo \u00e8 oggi articolato in due categorie: permanente e volontario:\nI vigili sono delle seguenti tipologie:\nI vigili volontari ausiliari rappresentavano una categoria costituita dai militari di leva incorporati nel CNVVF detti ausiliari. Attualmente risulta essere sospesa, poich\u00e9 le chiamate al servizio militare di leva in Italia sono state sospese e limitate a particolari circostanze.\nI vigili discontinui, invece, sono distinti in due diverse categorie di accesso:\nIl personale discontinuo percepisce una retribuzione alla stregua dei permanenti, anche se \u00e8 essenzialmente impiegato solo come figura di sostegno come, un tempo, lo erano i militari di leva, e prestano servizio presso i comandi provinciali e i rispettivi distaccamenti; tale personale sar\u00e0 tuttavia collocato a riposo al 45\u00ba anno di et\u00e0 salvo riconferma volontaria. In ogni caso, i discontinui possono essere richiamati in servizio per 14 giorni, fino ad un massimo di 160 giorni all'anno. Quando sono in servizio svolgono tutte le funzioni come un vigile del fuoco permanente.\nI volontari invece, prestano servizio presso specifici distaccamenti detti volontari. Essendo loro in sostanziale autogestione, ricoprono tutti ruoli tipici dei permanenti (a partire dal vigile semplice fino al funzionario di rango pi\u00f9 elevato). Tuttavia i volontari hanno diritto alla retribuzione (una sorta di rimborso) esclusivamente per l'addestramento mensile di 5 ore, per corsi svolti presso il comando o la regione e per le ore prestate per l'evento che determina il loro intervento, ed \u00e8 su base oraria.\nI vigili del fuoco in servizio permanente sono invece tali dopo aver superato un concorso pubblico, per titoli ed esami, bandito dal Ministero dell'interno. A loro volta, sono suddivisi in: VF, VE, VC (vigile del fuoco, vigile esperto, vigile coordinatore).\nPer svolgere adempimenti di natura amministrativa-contabile, tecnica ed informatica esiste apposito ruolo del personale del corpo, che raccoglie il personale del settore amministrativo tecnico ed informatico - SATI; la categoria \u00e8 addetta ad incombenze di tipo amministrativo e logistico - mansioni in precedenza svolte anche dal personale ex-militare (ausiliario).\nIl SATI \u00e8 inquadrato nel ruolo non operativo ma pu\u00f2 essere impiegato in supporto a strutture operative in localit\u00e0 colpite da grave calamit\u00e0 pubblica o in altre situazioni di emergenza in cui il C.N.VV.F. sia chiamato a svolgere i propri compiti istituzionali. In tali situazioni coadiuva il personale operativo nello svolgimento delle proprie mansioni. I ruoli del personale SATI sono equivalenti a quelli del personale operativo, e le progressioni di carriera avvengono per concorso interno e sono contemplate relativamente alla categoria ruoli appositi dei funzionari (direttori amministrativi e informatici) e le varie figure degli operatori, assistenti, collaboratori e sostituti direttori sia amministrativi che informatici.\nEssi si occupano del rispetto delle regole contrattuali e regolamentari da parte dei dipendenti in materia di diritti dei lavoratori, gestiscono i capitoli di spesa, i pagamenti ai fornitori, i pagamenti degli stipendi, l'approvvigionamento di materiali e mezzi, pratiche di prevenzione incendi ed tutte le altre incombenze amministrative. Il settore tecnico-informatico, si occupa invece di attivit\u00e0 informatica, l'elettrotecnica e le telecomunicazioni oltre a professionalit\u00e0 con caratteristiche di manualit\u00e0 come elettricisti, elettrauto, tornitori, falegnami, ecc. Esso prevede la figura di tecnici informatici presenti in ogni comando provinciale e negli uffici centrali, ove svolgono mansioni di amministratori di sistema (quindi gestiscono le reti interne dei vari comandi provinciali e delle direzioni regionali e/o degli uffici centrali) o di analisti di sistema e programmatori (per sviluppare i software in dotazione al C.N.VV.F.). Il personale si occupa infine anche di telecomunicazioni: il personale addetto \u00e8 inserito in un particolare ruolo specialistico, unitamente al personale operativo impiegato in tale settore.\nFormazione.\nLa formazione del personale appartenente ai vigili del fuoco si svolge lungo tutta la carriera, a partire dai corsi di ingresso all'atto dell'assunzione, fino ai corsi di passaggio di qualifica, di specializzazione e di aggiornamento. I corsi sono organizzati sia nelle strutture centrali che in quelle territoriali. Le strutture addestrative principali sono:\nAltre strutture che operano sul territorio nazionale sono i poli didattici di Dalmine, Varallo Sesia, Bologna, Senigallia, Papigno, Napoli, Bari, Lamezia Terme, Catania, Treviso.\nIl personale specialista viene formato in apposite scuole come ad esempio il Centro formazione volo di Roma Ciampino e il Centro nazionale addestramento sommozzatori di Roma Capannelle. Il personale preposto a particolari attivit\u00e0 antincendio personale effettua un addestramento specifico di 6 mesi alla Scuola centrale antincendi di Roma Capannelle (SCA) e alla Scuola di formazione operativa (SFO) di Montelibretti. Ogni comando provinciale organizza inoltre corsi di vario tipo come ad esempio quello per il rilascio delle patenti di guida ministeriali VF, quelli per apprendere le tecniche speleo-alpino-fluviali (SAF) o di primo soccorso sanitario (TPSS) e di ricerca di persone disperse sotto le macerie (USAR) ; topografia applicata al soccorso (TAS). Tutta l'attivit\u00e0 \u00e8 coordinata sia dalla Direzione centrale per la formazione che dalle direzioni regionali.\nI vigili per essere abilitati alla conduzione dei mezzi di soccorso (autisti) devono conseguire il titolo mediante superamento di un corso al cui termine viene rilasciata una speciale patente ministeriale denominata per gradi per cui il primo grado abilita alla guida dei mezzi con massa a pieno carico al disotto dei 35 quintali, il secondo grado alla guida di mezzi al di sopra dei 35 quintali e di quelli al di sotto in sirena, il terzo abilita alla guida in sirena per tutti i mezzi, compresi i motoveicoli ed il quarto alla guida con rimorchio.\nQualifiche.\nLe qualifiche del personale sono state disciplinate con decreto del Ministero dell'interno del 10 febbraio 2012.\nNuclei specializzati.\nAll'interno del Corpo esistono svariate specializzazioni. Personale addestrato per interventi particolari che, affiancato al personale operativo, copre tutte le tipologie di interventi. Tenuto conto del particolare tipo di impiego del personale, sono attualmente istituite le seguenti quattro categorie di attivit\u00e0 di soccorso tecnico specialistico del Corpo nazionale dei vigili del fuoco:\nNucleo investigativo antincendi (NIA).\n\u00c8 un organo di polizia giudiziaria, attivo in seno al Corpo nazionale dei vigili del fuoco, che studia, ricerca e analizza le cause d'incendio, su propria iniziativa o su specifica richiesta da parte della autorit\u00e0 giudiziaria. In ogni comando provinciale \u00e8 comunque attivo un ufficio di polizia giudiziaria che, con la riforma del Corpo forestale dello Stato, presso alcune sedi, \u00e8 stato affidato alle unit\u00e0 della Forestale confluite nel CNVVF.\nNucleo sommozzatori.\nPer le emergenze derivanti dal rischio acquatico, il Corpo dispone dei nuclei di soccorso subacqueo ed acquatico, presenti sul territorio nazionale con 27 sedi, attive 24 ore su 24, ed oltre 400 operatori in grado di intervenire nelle varie situazioni di pericolo legate all'elemento acqua: dall'incendio a bordo o naufragio di navi alla presenza di rischi biologici, chimici e nucleari, dalla ricerca di persone in mare, laghi, fiumi e ambienti ipogei allagati, anche con l'utilizzo di sistemi integrati basati su tecnologia sonar, all'emergenza alluvionale. Peculiarit\u00e0 dei Sommozzatori dei vigili del fuoco \u00e8 l'immersione anche in luoghi non convenzionali quali acquedotti, pozzi, reti fognarie ed acque nere.\nNucleo elicotteri.\nSono presenti in numero di 12 sul territorio nazionale assicurano un valido supporto aereo ai mezzi a terra per tutte le tipologie di interventi in modo da coprire l'intero territorio della penisola.\nNucleo speleo-alpino-fluviale (SAF).\n\u00c8 un'abilitazione suddivisa in 5 livelli, 1A, 1B, 2A, 2B e un'abilitazione al soccorso in ambito fluviale-alluvionale, e prevede l'applicazione di tecniche di derivazione speleologica, alpinistica e fluviale, nell'ambito del soccorso tecnico urgente. Il livello pi\u00f9 alto, denominato SAF 2B, comprende l'abilitazione di aerosoccorritore.\nLa finalit\u00e0 consiste nell'espletamento di interventi caratterizzati dall'inadeguatezza di mezzi e tecniche tradizionali.\nNucleo cinofili.\nIl personale operativo del vigili del fuoco dispone anche di reparti cinofili, effettuano interventi di ricerca di ogni genere, impiegati su tutto il territorio nazionale con l'ausilio di cani.\nNucleo Topografia applicata al soccorso (TAS).\nHa la funzione di rendere fruibili ed integrabili i dati cartografici da e verso altri enti, con aggiornamento e condivisione dei dati in tempo reale e in differita.\nNucleo aeroportuali.\nIl personale che presiede alla sicurezza negli aeroporti nazionali. Sono dotati di particolari mezzi pesanti (idroschiuma polvere), dotati di cannoni che sparano acqua e schiuma nonch\u00e9 polvere in grande quantit\u00e0.\nNucleo portuali.\nSono specialisti nautici che si distinguono in comandanti d'altura, padroni marittimi e direttori di macchina, e sono dotati di unit\u00e0 navali per il soccorso in mare SAR, incendio a bordo delle navi e nei porti. Presenti sul territorio nazionale con 28 distaccamenti, pi\u00f9 diversi presidi acquatici, attivi 24 ore su 24. Il personale \u00e8 in continuo aggiornamento per rimanere al passo con le nuove tecnologie impiegate nel campo della nautica.\nNucleo nucleare-biologico-chimico-radiologico (NBCR).\nImpegnato a operare nelle condizioni pi\u00f9 difficili a causa della presenza di sostanze potenzialmente pericolose per la pubblica incolumit\u00e0 (contaminazione con materiale radioattivo, attentati con armi non convenzionali, rilasci di sostanze pericolose come gas o carburanti a seguito di incidenti).\nNucleo Radioriparatori.\nSi tratta di personale dedicato alla verifica del corretto funzionamento delle apparecchiature di comunicazione dei vigili del fuoco. Le comunicazioni sono di fondamentale importanza per l'operato quotidiano delle squadre impegnate sul territorio.\nVa inoltre detto che il personale SAF (anche quelli fluviali) ed NBCR \u00e8 normalmente, tranne che nei livelli apicali, personale operativo \"standard\", cio\u00e8 quello che viene chiamato al 115.\nAttrezzature individuali.\nLe attrezzature individuali di ogni vigile del fuoco volontario o permanente che sia consistono in:\nDivisa di soccorso-antincendio estiva.\nSi compone di un elmo protettivo, sottocasco ignifugo, completo antifiamma (giaccone con fregio identificativo pi\u00f9 sovrapantalone, chiamati Nomex e Panta-Nomex), maglietta polo ignifuga, pantaloni estivi con rifrangenti, giacca estiva con rifrangenti, cintura, anfibi, guanti da intervento (antincendio, antitaglio, dielettrici\u2026); in caso di grosse quantit\u00e0 di fumo, i vigili del fuoco possono indossare gli autorespiratori (bombola d'aria compressa respirabile caricata a 200 bar se in acciaio e 300 se in composito, tramite una tubazione detta frusta, che riduce la pressione a 8 bar al primo stadio e 1,5 bar al secondo stadio, che porta la miscela di aria respirabile ad una maschera a sovrappressione con un facciale che ricopre tutto il viso dell'operatore, viene permessa la respirazione. L'autoprotettore o autorespiratore ha un'autonomia media di circa 20-25 minuti (200 bar) o superiore (se a 300 bar); questi sono in ogni mezzo di soccorso dei vigili del fuoco (APS, AS, ABP).\nDivisa di soccorso-antincendio invernale.\nUguale a quella estiva con le seguenti varianti maglia ignifuga in sostituzione alla polo, pantaloni invernali, giacca invernale. Gli anfibi sono sempre gli stessi estate e inverno.\nUniforme per servizi d'istituto.\n\u00c8 composta da un berretto baseball con fregio, maglietta polo o maglia, pantaloni invernali o estivi, giacca, calzature basse di sicurezza, cintura. Inoltre ogni vigile del fuoco ha a disposizione un completo antipioggia che consiste in un pantavento e una giacca a vento.\nMezzi.\nIl Corpo nazionale dei vigili del fuoco possiede mezzi speciali per lo svolgimento di qualsiasi intervento di soccorso; nonch\u00e9 veicoli logistici e di supporto tecnico alle attivit\u00e0 istituzionali. I principali mezzi di soccorso sono dislocati in ciascun Comando e distaccamento, in numero adeguato alle esigenze del territorio di competenza.\nL'acquisto dei veicoli da destinarsi ai vari Comandi avviene attraverso bandi di gara ministeriali mentre, i distaccamenti, possono essere finanziati anche da enti locali o privati (tramite apposite onlus) e provvedere ad acquisti autonomi. Ad esempio, il distaccamento volontario di Carate Brianza ha acquistato una nuova APS in regime di autofinanziamento. Non di rado, si possono individuare mezzi (sequestrati alle organizzazioni malavitose) che vengono poi intestati al Corpo. Questi mezzi riportano, sulla carrozzeria, una targhetta con una apposita dicitura.\nLa dotazione tipica \u00e8 la seguente:\nTutti i mezzi di cui prima sono, come ovvio, dotati di apparati ricetrasmittenti di ultima generazione in grado di coprire anche aree non servite dal servizio GSM e di apparati di segnalazione ottica e acustica per gli interventi effettuati con urgenza. La caratteristica livrea, con scritte bianche su fondo rosso acceso, li rende particolarmente riconoscibili su tutta la flottiglia di mezzi dedicati al soccorso pubblico.\nMezzi terrestri.\nAutopompa serbatoio (APS).\nViene comunemente utilizzata per la maggior parte degli interventi come gli incendi, incidenti stradali, soccorso a persone ecc. Questi mezzi sono caratterizzati da una buona attrezzatura specifica (manichette, scala a ganci e scala italiana, utensili idraulici, cuscini pneumatici di sollevamento, motosega, mototroncatrice ecc.) e da una discreta portata idrica. Negli anni 1990 uno dei mezzi pi\u00f9 diffusi \u00e8 stato l'Iveco Baribbi 190-26 e l'Iveco Magirus Eurofire, mentre gli ultimi automezzi acquistati sono su base Iveco Stralis, Mitsubishi Canter e Volvo FL.\nAuto botte pompa (ABP).\nHa una grossa portata di acqua (circa 8000l, quantit\u00e0 che pu\u00f2 variare in base al modello di autobotte), \u00e8 equipaggiato con un'attrezzatura tecnica per estinzione incendi. Questi mezzi vengono impiegati soprattutto nei grossi incendi in supporto alle APS o negli incendi boschivi.\nAutogr\u00f9 (AG).\nVeicolo utilizzato per la movimentazione di carichi durante interventi di soccorso, in particolare in scenari relativi ad incidenti stradali, ferroviari e dissesti statici interessanti edifici o infrastrutture.\nAutoscala (AS).\nVeicolo utilizzato per raggiungere luoghi alti come piani di condomini, alberi ecc. I vigili del fuoco hanno in dotazione autoscale che possono raggiungere altezze che con gli automezzi pi\u00f9 piccoli arrivano a 20\u00a0m fino ai 50\u00a0m degli automezzi pi\u00f9 grandi.\nMezzi nautici.\nEsistono diverse tipologie di MBP (motobarche pompa) a seconda della categoria del porto e della tipologia di intervento. Dalla pi\u00f9 grande e meno veloce (una velocit\u00e0 massima di 12 nodi) la serie 1100 dalla lunghezza di 30 metri e con una grande portata d'acqua, a quelle medie, tipo la serie 1000 o Raff, serie decisamente pi\u00f9 veloce (dai 20 ai 30 nodi) e con una portata d'acqua inferiore, ai mezzi RIB od equivalenti, ovvero battelli pneumatici di 9\u00a0\u2013 10\u00a0m che possono raggiungere anche 50 nodi ed hanno lo scopo di trasportare la squadra d'intervento direttamente sulle navi che necessitano soccorso o per partecipare al SAR.\nMezzi aerei.\nIl corpo dei VVF ha in dotazione quattro modelli di elicotteri disposti in undici elinuclei dislocati ad Alghero, Arezzo, Bari, Bologna, Catania, Genova, Pescara, Salerno, Torino, Varese, Venezia e al Centro aviazione di Roma Ciampino.\nI modelli attualmente in uso sono:\nDa ricordare la presenza di due aerei bimotore a turboelica P180 (VF-181) Piaggio P180 Avanti II (VF-182) presso il Centro Aviazione di Roma Ciampino\nI VVF hanno utilizzato una quindicina di elicotteri AB 204 ASW radiati dalla Marina Militare e \"denavalizzati\" dalla Agusta.\nAttualmente questi elicotteri sono stati quasi completamente radiati anche dai VVF.\nIn precedenza i VVF hanno utilizzato pochi esemplari di AB 205 attualmente radiati.\nI primi elicotteri usati dai VVF sono stati gli AB-47G, seguiti dagli AB-47J, entrambe queste macchine sono da tempo radiate.\nInoltre ci sono altri mezzi dedicati alle varie specialit\u00e0 del corpo, quali mezzi dedicati ai sommozzatori, al personale S.A.F. o agli aeroportuali.\nTutti i mezzi in servizio presso il corpo hanno dispositivi di segnalazione visiva (lampeggiante blu) e sonora (sirena).\nQuesta pu\u00f2 essere a fischio (in disuso, ma non rara da sentire, data la vetust\u00e0 di alcuni mezzi in dotazione al corpo) o bitonale, in quanto questi mezzi sono veicoli d'emergenza.\nModalit\u00e0 operative.\nIl soccorso tecnico urgente \u00e8 effettuato da squadre operative presenti in tutto il territorio nazionale. In ogni provincia \u00e8 presente un comando provinciale che coordina l'attivit\u00e0 di vari distaccamenti dislocati sul territorio, gli interventi possono essere affidati al personale operativo, il quale opera generalmente sulle APS (autopompa serbatoio) e su altri mezzi che sono normalmente presenti nei distaccamenti (autoscala, autobotte, ecc). Le squadre sono formate generalmente da 5 o 6 persone.\nA coordinare le attivit\u00e0 di soccorso di una singola squadra vi \u00e8 un caposquadra o, in sua sostituzione, un facente funzione, oppure il pi\u00f9 alto in grado in quel momento. Questi gestisce gli uomini sullo scenario dell'evento e li coordina per ottimizzare le risorse e i tempi. Il vigile immediatamente di grado successivo (o comunque con la maggiore anzianit\u00e0 di servizio) \u00e8 preposto a svolgere funzioni di vice del caposquadra in sua assenza o ogni qualvolta si renda necessario.\nAl fianco dei vigili operano, in posizione gerarchicamente sovraordinata, una serie di figure professionali oggi appartenenti agli albi degli ingegneri e degli architetti, precedentemente diplomati (periti industriali e geometri) inquadrate nel ruolo tecnico antincendi, che svolgono funzioni direttive e di coordinamento nell'ambito del soccorso e della gestione delle risorse.\nL'intervento di soccorso dei vigili del fuoco \u00e8 sempre gratuito 24 ore su 24, mentre sono a pagamento i servizi d'istituto (ad es.: vigilanze in locali di pubblico spettacolo, assistenza alle operazioni di rifornimento carburante di navi, aerei con passeggeri a bordo, ecc) e i servizi di soccorso tecnico non urgente (per i quali esiste un tariffario ministeriale). Per il servizio di aperture porte che non presentino condizioni di pericolo o estrema necessit\u00e0/urgenza la gratuit\u00e0 dipende da dove \u00e8 ubicato l'immobile in quanto il tariffario viene applicato solo in alcune province.\nNumeri telefonici per chiamate di soccorso.\nAi sensi della legge 13 maggio 1985 n. 197, il 20 febbraio 1987 (prima nel Lazio poi entro la fine del 1987 esteso nel resto d'Italia) venne dedicato ed attivato un numero telefonico per le chiamate di soccorso, che \u00e8 il 115, tuttavia pu\u00f2 anche essere utilizzato il numero unico di emergenza 112. Esso pu\u00f2 essere usato in caso di bisogno, di \"soccorso tecnico urgente\" o per segnalare e/o richiedere interventi in caso di, incendi, incidenti (anche stradali), fughe di gas, allagamenti, presenza di materiali radioattivi e/o chimici, ma anche annidamenti pericolosi di insetti come vespe e calabroni o di rettili oppure recupero di animali vivi in situazione di difficolt\u00e0 (come gatti o cani incastrati, cavalli o bestiame in posizioni difficilmente raggiungibile).\nIl numero \u00e8 attivo e gratuito su tutto il territorio nazionale (fatto salvo gli interventi non urgenti e i compiti istituzionali), alle chiamate risponde il personale delle sale operative del comando provinciale di competenza che poi, a seconda della zona e della tipologia dell'incidente e dell'intervento, decide quali distaccamenti, squadre e mezzi inviare. Tali sale operative sono in stretto contatto con le altre centrali operative 112, 113, 117, 118, 1515, 1530 ed anche delle polizie locali; al fine di garantire un rapido intervento di tutti i mezzi di soccorso. Per questioni di polizia giudiziaria tutte le chiamate in arrivo al 115 sono registrate.\nRappresentanza.\nBandiera d'istituto e di Stato.\nIl Corpo nazionale dei vigili del fuoco \u00e8 dotato di una bandiera d'istituto, assegnata con legge dello Stato nel febbraio del 2005. Essa \u00e8 composta da un drappo, un puntale, un'asta, una fascia e una cordoniera. Il regolamento definitorio della stessa pu\u00f2 essere visionato, oltre che dal sito istituzionale, anche dal sito del Ministero dell'interno.\nNel maggio del 2009 \u00e8 stata riconosciuta, dopo circa 70 anni di marineria, la bandiera di Stato alle navi del Corpo nazionale dei vigili del fuoco, che \u00e8 stata consegnata direttamente al capo del Corpo Antonio Gambardella dall'ammiraglio della Marina Militare Dino Nascetti. Il senso di questo riconoscimento \u00e8 che le amministrazioni dello Stato possono iscrivere il proprio naviglio nel citato registro. Esso comporta alcuni diritti, come per esempio l'equiparazione alle navi da guerra, godendo in alto mare della completa immunit\u00e0 dalla giurisdizione di qualunque Stato estero, che non sia quello italiano.\nCon decreto del presidente della Repubblica, nel mese di novembre del 2009 \u00e8 stato concesso al Corpo nazionale dei vigili del fuoco, uno stemma araldico, poi visualizzato anche sul suo gonfalone; riporta un drago, col motto: \"Flammas domamus donamus corda\" (\"domiamo le fiamme, doniamo i cuori\"). \u00c8 stato presentato in occasione della festivit\u00e0 di santa Barbara (patrona del Corpo), tenuta in modalit\u00e0 nazionale il 4 dicembre 2009 a Venezia.\nBanda del Corpo nazionale dei vigili del fuoco.\nFormata verso la fine degli anni trenta del XX secolo, attualmente la banda \u00e8 composta da pi\u00f9 di 60 componenti. Gli esecutori sono tutti diplomati nei conservatori ed istituti nazionali italiani e fanno tutti parte del personale operativo del corpo soprattutto tra le file del personale volontario, svolgendo anche servizio nei vari comandi provinciali d'Italia. Direttore della banda \u00e8 il maestro Donato di Martile.\nPreghiera del vigile del fuoco.\nIddio, che illumini i cieli e colmi gli abissi,arda nei nostri petti, perpetua,la fiamma del sacrificio.\nFa pi\u00f9 ardente della fiammail sangue che scorre nelle vene,vermiglio come un canto di vittoria.\nQuando la sirena urla per le vie della citt\u00e0,ascolta il palpito dei nostri cuorivotati alla rinuncia.\nQuando a gara con le aquileverso Te saliamo,ci sorregga la Tua mano piagata.\nQuando l'incendio, irresistibile avvampa,bruci il male che si annida nelle case degli uomini,non la ricchezza che accresce la potenza della Patria.\nSignore, siamo i portatori della Tua croce,e il rischio \u00e8 il nostro pane quotidiano.\nUn giorno senza rischio non \u00e8 vissuto,poich\u00e9 per noi credenti la morte \u00e8 vita,\u00e8 luce: nel terrore dei crolli,nel furore delle acque,nell'inferno dei roghi.\nLa nostra vita \u00e8 il fuoco,la nostra fede \u00e8 DioPer santa Barbara Martire.\nAttivit\u00e0 sportive.\nIl Corpo nazionale dei vigili del fuoco porta con s\u00e9 una lunga tradizione sportiva, la cui gestione \u00e8 affidata all'Ufficio per le attivit\u00e0 sportive, posto alla diretta collaborazione del capo del Dipartimento dei vigili del fuoco, del soccorso pubblico e della difesa civile e del capo del Corpo nazionale dei vigili del fuoco - vice capo dipartimento vicario.\nI compiti istituzionali dell'ufficio sono i seguenti:\nDal 1983, oltre a promuovere la partecipazione degli atleti VV.F. alle attivit\u00e0 agonistiche federali, organizza ogni anno dei campionati nazionali riservati ai vigili del fuoco in servizio o in quiescenza, nelle seguenti discipline sportive:\nLe Fiamme Rosse, il Gruppo Sportivo dei VIgili del Fuoco, sono state istituite con decreto ministeriale 21 ottobre 2013; successivamente, con decreto dipartimentale n. 351 del 4 dicembre 2014, a firma del Capo del Corpo Nazionale Ing. Giocchino Giomi, ne \u00e8 stato approvato lo statuto. L'attivit\u00e0 agonistica \u00e8 svolta anche in sede locale, per opera dei gruppi sportivi dei comandi provinciali VV.F., aperti soprattutto ai giovani. Sul territorio si contano attualmente 32 gruppi dei vigili del fuoco attivi, polisportive dilettantistiche senza scopo di lucro, intitolate a vigili del fuoco deceduti, che, nel complesso, vedono impegnati circa 1000 atleti.\nLe discipline svolte dal Gruppo Sportivo Fiamme Rosse sono le seguenti:\nInoltre, allo scopo di diffondere l'immagine del Corpo nell'ambito di iniziative di cooperazione con gli altri corpi dello stato e per la raccolta di fondi nell'ambito di iniziative umanitarie e di beneficenza sono state costituite le seguenti rappresentative nazionali VV.F.:\nDa segnalare, infine, che in piena seconda guerra mondiale la compagine del 42\u00ba Corpo dei vigili del fuoco della Spezia trionf\u00f2 in un torneo calcistico disputato in condizioni al limite della sopportazione, in un'Italia divisa e tormentata dalla guerra. I vigili del fuoco liguri, il 16 luglio 1944, ebbero la meglio sul Torino FIAT all'Arena di Milano, citt\u00e0 a quel tempo occupata dalle truppe tedesche. La vittoria \u00e8 stata riconosciuta il 22 gennaio 2002 come titolo onorifico, con l'assegnazione alla formazione spezzina di una medaglia al valore sportivo da parte della FIGC.\nRegioni italiane con propri Corpi sostitutivi.\nGrazie all'autonomia attribuita dallo statuto speciale, Valle d'Aosta e Trentino-Alto Adige si sono avvalse di un'organizzazione autonoma dei servizi di soccorso tecnico urgente e protezione civile, adottando alcune varianti rispetto allo standard nazionale.\nLe risorse economiche risparmiate vengono impiegate per l'acquisto di automezzi ed attrezzature tecnologicamente avanzate. In questo modo, anche i piccoli centri abitati possono essere dotati di piccoli distaccamenti volontari, equipaggiati con gli automezzi di base.\nValle d'Aosta.\nIl Corpo valdostano dei vigili del fuoco, ai sensi della legge regionale 10 novembre 2009, n. 37 (\"Nuove disposizioni per l'organizzazione dei servizi antincendi della Regione Valle d'Aosta/Vall\u00e9e d'Aoste)\", \u00e8 componente fondamentale e struttura operativa del sistema di protezione civile, ai sensi dell'articolo 11 della legge 24 febbraio 1992, n. 225 (\"Istituzione del servizio nazionale della protezione civile\"), e della legge regionale 18 gennaio 2001, n. 5 (\"Organizzazione delle attivit\u00e0 regionali di protezione civile\") e sostituisce, nel territorio regionale, il Corpo nazionale dei vigili del fuoco e svolge le funzioni e i compiti allo stesso attribuiti. Il Corpo valdostano dei vigili del fuoco svolge inoltre le funzioni relative ai servizi antincendi aeroportuali, presso l'aeroporto regionale, secondo la normativa vigente in materia. Pertanto le funzioni e le competenze in materia antincendi facenti capo al Ministero dell'interno o al ministro dell'interno sono attribuite, rispettivamente, all'amministrazione regionale e al presidente della Regione.\nInoltre in coordinamento con le analoghe strutture del Ministero dell'interno, il Corpo nazionale dei vigili del fuoco assicura, nei limiti delle proprie competenze, la direzione tecnica dei soccorsi nell'ambito degli interventi di difesa civile.\nTrentino-Alto Adige.\nLa legge regionale del 20 agosto 1954, n. 24 e successive modificazioni, ha reso autonomo il servizio antincendi nelle provincie autonome di Trento e Bolzano.\nIn Trentino, \u00e8 istituito il servizio antincendi della Provincia autonoma di Trento, \u00e8 Costituito dal Corpo Permanente dei vigili del fuoco di Trento e dai Corpi dei vigili del fuoco volontari; svolge su tutto il Territorio della Provincia Autonoma di Trento, nell\u2019ambito delle leggi regionali 20 agosto 1954, n. 24, e 2 settembre 1978, n. 17, della legge provinciale 22 agosto 1988, n. 26 e della legge n. 9 del 1 luglio 2011 e relativi regolamenti di esecuzione, l\u2019attivati Istituzionale di Soccorso Pubblico e Difesa Civile, nonch\u00e9 vigilia sul rispetto della normativa di Prevenzione incendi.\nIl servizio antincendi \u00e8 coordinato dal Dirigente Provinciale competente al medesimo servizio nonch\u00e9 esercita anche la funzione di Comandante del Corpo permanente dei vigili del fuoco della Provincia autonoma di Trento. Il Corpo Permanente VVF Trento \u00e8 formato da professionisti ed attivo soprattutto nel capoluogo. Sono invece 238 i corpi dei vigili del fuoco volontari sparsi sull'intero territorio della Provincia Autonoma di Trento, con oltre 6.000 uomini. Sono dislocati nei comuni della provincia, a loro volta suddivisi in distretti.\nI Corpi VVF volontari sono rappresentati dalla Federazione provinciale dei corpi dei vigili del fuoco volontari del Trentino.\nIn Alto Adige esiste il Corpo permanente dei vigili del fuoco di Bolzano, formato da professionisti e attivo soprattutto nel capoluogo, cui si affiancano 306 corpi di vigili del fuoco volontari, dislocati nei comuni della provincia e organizzati nell'Unione provinciale dei corpi dei vigili del fuoco volontari dell'Alto Adige, e 3 squadre antincendio aziendali a presidio dei poli industriali e dell'aeroporto di Bolzano.\nDenominazione dei Corpi volontari nelle lingue minoritarie d'Italia.\nNelle regioni italiane che beneficiano di un regime di bilinguismo, la denominazione \"pompieri volontari\" \u00e8 stata resa:\nOnorificenze.\nLa Bandiera d'istituto del Corpo nazionale dei Vigili del fuoco \u00e8 insignita delle seguente onorificenze (aggiornamento al dicembre 2018):\n 14 Medaglie d'oro al valor civile\n 1 Medaglia d'argento al valor civile\n 5 Medaglie d'oro al merito civile\n 5 Medaglie d'argento al merito civile\n 3 Diplomi di medaglia d'oro ai benemeriti della scuola, della cultura e dell'arte\n 1 Medaglia d'oro al merito della sanit\u00e0 pubblica\n 1 Attestato e medaglia di bronzo dorata di eccellenza di I classe di pubblica benemerenza del Dipartimento della Protezione civile"}
{"id": "2589189", "revid": "726373", "url": "https://it.wikipedia.org/wiki?curid=2589189", "title": "Le piccole sorelle di Eluria", "text": "Le piccole sorelle di Eluria \u00e8 un racconto horror scritto da Stephen King. Sebbene presentato come singolo racconto, quest'opera \u00e8 parte integrante della grande saga de La Torre Nera.\nTrama.\nRoland Deschain, accompagnato da un cavallo, \u00e8 sulle tracce dell'uomo in nero (per questo il racconto si pu\u00f2 inserire come prologo a \"L'Ultimo Cavaliere\"). Mentre attraversa il deserto, Eluria, trova un cane mentre sta per mangiare il cadavere di un ragazzo. Scaccia il cane e raccoglie dal cadavere un medaglione a forma di croce. A causa di una distrazione viene attaccato dai mutanti, perdendo i sensi. Al suo risveglio si trova in uno strano ospedale, gestito da alcune suore, le \"piccole sorelle\". Presto per\u00f2 Roland si render\u00e0 conto che le sorelle sono in realt\u00e0 dei vampiri, che curano le vittime per avere a disposizione del sangue fresco. Solo il medaglione raccolto dal cadavere sembra avere il potere di proteggerlo."}
{"id": "2589190", "revid": "380654", "url": "https://it.wikipedia.org/wiki?curid=2589190", "title": "Marlowe - Omicidio a Poodle Springs", "text": "Marlowe - Omicidio a Poodle Springs (\"Poodle Springs\") \u00e8 un film per la televisione HBO del 1998 diretto da Bob Rafelson e interpretato da James Caan nei panni dell'investigatore Philip Marlowe.\n\u00c8 tratto dal romanzo \"Poodle Springs\" di Raymond Chandler e Robert B. Parker.\nDistribuzione.\nIl film, fu trasmesso su HBO il 25 luglio 1998, mentre in Italia fu distribuito al cinema il 9 giugno 2000."}
{"id": "2589199", "revid": "114696306", "url": "https://it.wikipedia.org/wiki?curid=2589199", "title": "John Berryman", "text": "\u00c8 ritenuto uno dei principali poeti americani del XX secolo e tra i fondatori della \"Confessional poetry\", uno stile che al poeta richiedeva di buttar via la maschera e aprirsi completamente rivelando di s\u00e9 stesso tutto, anche ci\u00f2 che comunemente a tutela del proprio onore non si direbbe mai. Berryman \u00e8 l'autore di \"The Dream Songs\", in cui ciascuna poesia \u00e8 strutturata intorno ad una emozione provocata da un evento di tutti i giorni. Berryman si suicid\u00f2 nel 1972.\nDi se stesso da giovane disse: \u00abIo non volevo essere \"come\" Yeats; volevo \"essere\" Yeats\u00bb.\nBiografia.\nPrimi anni.\nJohn Allyn Smith jr., era il primo dei due figli di John Allyn Smith, funzionario di banca, e Martha Little, insegnante, entrambi di religione cattolica. A partire dall'et\u00e0 di cinque anni, John, jr. va a Messa ogni domenica e studia in scuole cattoliche, nel 1923 ricevette la prima comunione. Berryman, da adulto, avrebbe ricordato con un misto di orgoglio ed incredulit\u00e0 che lui e quel ragazzo non erano mai potuti essere la stessa persona, \"I believed in God and my guardian angel to the hilt\". Dopo svariati anni di lavoro in Oklahoma, Smith con la famiglia, che ora comprendeva anche il secondogenito Robert Jefferson nato nel 1917, decise di trasferirsi a Tampa in Florida dove si presentava la possibilit\u00e0 di sfruttare una situazione favorevole al suo lavoro. Purtroppo a met\u00e0 degli anni 1920, questo boom economico svan\u00ec e con esso le iniziative imprenditoriali in campo immobiliare del banchiere Smith. Travolto dagli eventi, Smith divenne depresso e scontroso, tant'\u00e8 che se ne videro le conseguenze nei rapporti con la moglie che inizi\u00f2 una relazione con John Angus Berryman, il loro padrone di casa. Smith si suicid\u00f2 con un colpo di pistola il 26 giugno 1926 davanti a casa sua, a poca distanza dalla finestra dietro la quale John assistette alla drammatica scena. Tre mesi dopo, la vedova Smith convol\u00f2 a nozze con John Berryman (dal quale divorzier\u00e0 dieci anni dopo). Il dodicenne John venne ufficialmente adottato da Berryman e assunse il cognome del patrigno.\nGli eventi che portarono alla morte del padre influenzeranno profondamente la vita e l'opera di John Berryman.\nIstruzione.\nLa famiglia si trasfer\u00ec a New York alla fine del 1926 e nel 1928 Berryman venne iscritto alla South Kent School, una \"prep school\" episcopale nel Connecticut, nota pi\u00f9 per le attivit\u00e0 ginniche che per l'eccellenza accademica. Quando Berryman arriv\u00f2 non riusc\u00ec ad amalgamarsi nell'ambiente e divenne facilmente un bersaglio del bullismo praticato dai ragazzi pi\u00f9 grandi. A causa di questa situazione nel febbraio del 1931 mentre Berryman era in giro incontr\u00f2 tre studenti delle classi superiori e volarono parole, sfott\u00f2 e palle di neve. Quando Berryman si vide sopraffatto, sentendo in lontananza il fischio del treno che sarebbe passato di l\u00ec a poco, ebbe uno scatto improvvis\u00f2 lanciandosi verso i binari. Fortunatamente gli altri, spaventati da questa piega degli eventi, riuscirono a tirarlo via dai binari poco prima che passasse il treno. A parte queste disavventure, Berryman eccelse nel ciclo di studi a South Kent e fu il primo ragazzo nella storia di questa scuola a diplomarsi prima ancora di completare l'ultimo trimestre.\nNel 1932, Berryman si iscrisse al Columbia College (la futura Columbia University) dove venne seguito negli studi dal poeta ed erudito Mark Van Doren che fu per il giovane studente una figura paterna e una guida spirituale, \"If during my stay at Columbia I had met only Mark Van Doren and his work, it would have been worth the trouble. It was the force of his example, for instance, that made me a poet.\" Van Doren contraccambiava il rispetto e l'affetto di Berryman ricordandolo come \"first and last a literary youth: all of his thought sank into poetry, wich he studied and wrote as if there were no other exercise for the human brain.\"\nAl Columbia, John, quasi in reazione alle angherie subite a South Kent, fu uno studente molto vivace per i suoi interessi nello sport e nel correre dietro alle sottane, ma arriv\u00f2 il momento in cui egli \"finally became alive to the wonder of literature and to the possibility of his own creativity\", essendo anche spronato dalla madre ad attenersi a \"work, little play, punctuality, honesty.\"\nNel 1935 cinque componimenti di Berryman vennero pubblicati dalla \"Columbia Review\", mentre altre quattro poesie inserite nella \"Columbia Poetry\" vinsero un premio di cinquanta dollari, di questi componimenti uno dal titolo 'Note on E. A. Robinson' venne pubblicato nella rivista \"The Nation\".\nNe 1936, ottenne il \"Bachelor of Arts\" con una tesi in Letteratura Inglese e vinse una \"Kellett Fellowship\", una borsa di studio da fruirsi per un biennio presso il Clare College di Cambridge in Inghilterra. Durante questo periodo ebbe modo di incontrare autori quali W. B. Yeats, T. S. Eliot, W. H. Auden e Dylan Thomas. Verso la fine del soggiorno in Inghilterra, Berryman si appassion\u00f2 allo studio delle opere di Shakespeare tanto da vincere un premio prestigioso, la \"Charles Oldham Shakespeare Scholarship\", primo americano a ricevere tale onore. Nonostante questo, egli ebbe modo di affermare \"It's awfully silly, I think ever to do anything but read Shakespeare - particularly when we've only one lifetime.\"\nVita pubblica e privata.\nDopo aver completato il ciclo di studi, nel 1939, al ritorno negli USA, Berryman inizi\u00f2 a lavorare per la rivista \"The Nation\" come redattore per la poesia e al contempo intraprende la carriera universitaria come \"Instructor in English\" presso la Wayne University di Detroit. Nel dicembre dello stesso anno, Berryman venne ricoverato per esaurimento e sintomi di epilessia. Lungo tutta la sua vita il poeta dovette lottare continuamente per raggiungere un equilibrio mentale ed emotivo, l'esito di questa battaglia fu reso pi\u00f9 precario per il continuo e crescente affidarsi all'alcol. Nel 1940, Berryman accett\u00f2 un incarico di docente presso l'universit\u00e0 di Harvard e qui nel 1942 spos\u00f2 Eileen Patricia Mulligan. Nel 1972, la Mulligan, con il suo nuovo cognome da risposata, Simpson, pubblicher\u00e0 il romanzo autobiografico \"The Maze\", nel quale descrive il tempestoso rapporto con Berryman.\nNel 1943, Berryman lasci\u00f2 Harvard ma non riusc\u00ec subito a trovare un altro impiego all'altezza delle sue aspettative, comunque prima che l'anno finisse venne invitato dal poeta Richard Blackmur presso Princeton come insegnante di inglese. Berryman si fermer\u00e0 a Princeton per i successivi dieci anni. Dopo il primo anno di insegnamento, Berryman, avendo vinto una borsa di studio, poi rinnovata per l'anno accademico 1945/46, promossa dalla Rockefeller Foundation si impegn\u00f2 nella critica testuale delle opere di Shakespeare con particolare riguardo ad una edizione critica del \"Re Lear\". Il vero e proprio amore di Berryman per lo studio delle opere di Shakespeare non venne coronato dalla edizione del \"Re Lear\" curata da Berryman ma, come sottolinea Haffenden, \"however, even if we did not get Berryman's edition of \"King Lear\", we have gained his first masterpiece, \"Homage to Mistress Bradstreet\", which took inspiration directly from \"Lear\" -though critics of Berryman have not yet evaluated to the full the degree to which his poem is fired by Shakespeare.\"\nNel 1946, Berryman riprese l'insegnamento ed ebbe fra i suoi allievi il poeta W. S. Merwin, il romanziere Frederick Buechner e il traduttore e critico William Arrowsmith. Ben presto Berryman divenne famoso per la sua carismatica tecnica didattica. Oltre alla notoriet\u00e0 accademica Berryman, purtroppo, cominci\u00f2 a guadagnarsi una cattiva reputazione per il suo bere smodato, per essere un donnaiolo e per il suo carattere che poteva passare in breve tempo da affettuoso ad intimidatorio. Fu ben chiaro ad amici e studenti che la sua volubilit\u00e0 e la sua soggezione all'alcol scaturivano dalla impari lotta che Berryman dovette affrontare con le sue insicurezze, il suo disorientamento e la sua autocommiserazione. Nel 1950 insegn\u00f2 presso la University of Washington e ottenne per l'anno accademico 1951/52 la nomina a \"Elliston Lecturer in Poetry\" presso la University of Cincinnati.\nNonostante il successo dei suoi scritti e della sua carriera di professore, l'auto-compiatimento e la sempre pi\u00f9 pesante dipendenza dall'alcol ormai lasciavano dei gravi segni nella vita personale di Berryman. Cerc\u00f2 aiuto nell'analisi e persino nelle terapie di gruppo ma con scarsissimi risultati.\nNell'autunno del 1953, dopo dieci anni di matrimonio, la moglie Eileen lo lasci\u00f2. Per Berryman questo abbandono fu un duro colpo, cerc\u00f2 di non perdere definitivamente il contatto con lei scrivendole spesso ed in una di queste lettere riapparve il filo rosso del suicidio, \"Suddenly, in the midst of his letter, he told Eileen he was seriously considering jumping off the George Washington Bridge.\"\nL'officina dei poeti.\nNel 1954, Berryman insegn\u00f2 presso il Writer's Workshop della University of Iowa ed ebbe, fra gli altri, come allievo W. D. Snodgrass, il poeta fondatore dello stile confessionale. Il poeta William Dickey scrisse nel \"Seems Like Old Times\" di Ed Dinger: \"Io ho avuto due occasioni fortunate nella mia carriera di allievo di corsi di poesia, la prima volta per aver frequentato il Reed College con Gary Snyder, Philip Whalen e Lew Welch, la seconda volta per aver seguito lo straordinario e denso di contenuti laboratorio per la poesia di John Berryman avendo come colleghi W. D. Snodgrass, Donald Justice, Philip Levine, Paul Petrie, Robert Dana, Constance Urdang, Jane Cooper, Donald Finkel, Henri Coulette \u2014 la lista \u00e8 cos\u00ec lunga da andare oltre le mie capacit\u00e0 mnemoniche. Senza dubbio fu un corso che io affrontai con rapimento e timore, dovuto in parte al carattere spigoloso e sbrigativo di Berryman, come quando, avendomi preavvisato che avrebbe messo in mostra la profonda limitatezza di un mio componimento, egli lo mostr\u00f2 ostentatamente alla classe, guardandolo con disgusto, e disse 'Ecco, cosa possiamo dire di questa ridicola poesia?'\".\n\"Mi ricordo - soggiungeva Robert Dana - di un giorno in quei vecchi capannoni di latta che ci servivano come classe vicino al fiume, quando John Berryman scarabocchi\u00f2 sulla lavagna alcuni miei versi e tutto ad un tratto grid\u00f2 verso la fila di sedie,'Dana!, sai che cos'\u00e8 questo?' e scandendo rapidamente le parole disse, 'Un caos di metrica! ecco cos'\u00e8! Un caos di metrica!'\" Ma proprio il caos svolse un grande e naturale ruolo nella vita di Berryman, compresa la sua poesia: \"Fu proprio quel tipo di approccio infuocato che, nel giro di due settimane, ridusse la classe di Berryman da circa 40 elementi a solo tredici.\" Dana proseguiva: \"Mi piace pensare a noi sopravvissuti come ai 'Tredici fortunati' ma eravamo anche dei pazzi. Pazzi per il tipo di tenacia che ci volle per affrontare quella particolare miscela di eccentricit\u00e0, brillantezza ed anche crudelt\u00e0 di John. Comunque, si pu\u00f2 dire che a modo nostro siamo stati anche degli audaci.\"\n\"Phil Levine una sera colp\u00ec Berryman con un pugno in un occhio, rompendogli gli occhiali e da quel incidente inizi\u00f2 una duratura amicizia.\" Berryman attribuiva un grande significato a questo tipo di relazioni interpersonali. La questione, per\u00f2, \u00e8 se egli abbia esercitato sui suoi studenti un influsso maggiore di quello che gli stessi studenti abbiano esercitato su di lui.\nD'altro canto, il poeta inglese contemporaneo di W. H. Auden, Stephen Spender, non credeva che questo tipo di clima confidenziale servisse molto ai poeti. Spender ha scritto: \"Il cattivo - o forse \u00e8 meglio dire tragico \u2014 esito di questo tipo di patronato praticato nelle universit\u00e0 americane consiste in un effetto deprimente sui maggiori talenti. Io credo che le morti tragiche e quelle per suicidio di autori quali Randall Jarrell, Theodore Roethke e dello stesso John Berryman siano connesse alla loro condizione di persone essenzialmente sole, nonostante fossero al centro dell'ammirazione generale.\"\nL'esperienza straordinaria del Writer's Workshop termin\u00f2 alla ripresa delle lezioni nell'autunno del 1954. Berryman fu costretto a rassegnare le dimissioni per essere stato rinchiuso in cella per una notte. Berryman, una sera, torn\u00f2 a casa ubriaco e non riuscendo a trovare la chiave prov\u00f2 ad entrare forzando la porta d'ingresso. La moglie del padrone di casa chiam\u00f2 la polizia che arrest\u00f2 Berryman per \"condotta disordinata\".\nNel 1955, Berryman fu invitato dal poeta Allen Tate a tenere lezioni di materie umanistiche presso la University of Minnesota a Minneapolis. Qui doveva finire tragicamente la carriera accademica e la tumultuosa vita di questo straordinario poeta.\nNel 1956, pochi giorni dopo la sentenza di divorzio dalla prima moglie, Berryman spos\u00f2 la ventiquattrenne Anne Levine. Questa relazione fu caratterizzata dalla nascita del primogenito Paul ma anche da frequenti discussioni che ne incrinarono la saldezza. Nel 1957, Berryman fu nominato professore associato e partecip\u00f2 ad un giro di conferenze in India patrocinato dal Dipartimento di Stato. Una volta rientrato dovette essere ricoverato per esaurimento nervoso. Nel 1959 divorzi\u00f2 dalla seconda moglie. Nel 1961, Berryman spos\u00f2 la ventiduenne Kate Donahue dalla quale nacquero due figlie, Martha e Sara.\nNel 1969, Berryman fu nominato Regents' Professor of Humanities e la Drake University gli confer\u00ec una laurea honoris causa. Purtroppo l'altra faccia dei riconoscimenti riservati ad un grande poeta fu l'abbandonarsi sempre pi\u00f9 da parte di Berryman all'alcol tanto che durante le lezioni faticava a farsi comprendere e si lasciava prendere da repentini cambi di umore. Fra il 1969 e il 1970 dovette ricorrere a dei centri di recupero.\nNel 1971, a Berryman fu assegnata una borsa di studio, la Senior Fellowship del National Endowment for the Humanities, che gli consent\u00ec di completare la sua biografia critica di Shakespeare. Sfortunatamente la fama di grande poeta non l'aiut\u00f2 a trovare la via d'uscita dalla disperazione e dall'autocommiserazione che, comunque, hanno reso cos\u00ec unica e coinvolgente la sua poesia.\nSuicidio.\nNel 1926, quando il poeta era dodicenne, suo padre, John Allyn Smith, Sr. si suicid\u00f2. La vista del padre suicida ossession\u00f2 John Berryman tanto da ripercuotersi sui suoi componimenti, infatti questo tema \u00e8 richiamato nei \"Dream Songs\" indirettamente varie volte e direttamente solo una volta, l\u00e0 dove il poeta si augura di poter distruggere il corpo del padre. Purtroppo nella maturit\u00e0, l'etilismo e la depressione interferirono pesantemente con la capacit\u00e0 di Berryman di tenere lezioni, di parlare in pubblico e di applicarsi nel suo lavoro. Il 7 gennaio 1972, Berryman, ancora ossessionato dal destino del padre, pose fine ai suoi giorni lanciandosi nel fiume Mississippi dal Washington Avenue Bridge di Minneapolis. Questo tragico evento ha avuto una vasta eco nella cultura popolare, fra le tante canzoni dedicate a John Berryman ricordiamo \"Stuck Between Stations\" in cui \u00e8 resa una libera descrizione della morte del poeta. I versi descrivono la completa solitudine percepita da Berryman nonostante la fama raggiunta e ce lo presentano nell'ultimo giorno mentre passeggia con il demonio sul Washington Bridge:\nThe Devil and John Berryman took a walk together\nThey ended up on Washington talking to the river\nHe said \"I surrounded myself with doctors and deep thinkers\nBut big heads with soft bodies make for lousy lovers\".\nThere was that night that we thought that John Berryman could fly.\nBut he didn't so he died.\nShe said \"you're pretty good with words but words won't save your life\"\nAnd they didn't so he died.\nHe was drunk and exhausted, but he was critically acclaimed and respected.\n\"Il Diavolo e John Berryman fecero insieme una passeggiata\"\n\"e giunsero sul Washington Bridge per parlare con il fiume\"\n\"Egli disse \"Ho avuto intorno a me dottori e grandi pensatori\"\n\"ma grandi teste con corpi morbidi sono per amanti pessimi\"\".\n\"Fu proprio quella la notte in cui pensammo che John Beryman potesse volare\".\n\"Ma non ci riusc\u00ec e cos\u00ec mor\u00ec\".\n\"Ella disse \"tu sei veramente bravo con le parole ma le parole non ti salveranno la vita\"\"\n\"E cos\u00ec fu che egli mor\u00ec\".\n\"Egli era ubriaco ed esausto, tuttavia \u00e8 stato acclamato ed ossequiato dalla critica\".\nOpere.\nNel 1940 alcuni componimenti di Berryman vennero pubblicati nel volume collettaneo \"Five Young American Poets\" che conteneva anche poesie di Mary Barnard, Randall Jarrell, W. R. Moses e George Marion O'Donnell. Le poesie di Berryman presenti nel volume collettaneo vennero ripubblicate dall'autore nel 1942 in un opuscolo dal titolo \"Poems\". La critica lod\u00f2 il poeta per la precisa tecnica poetica e il suo stile impersonale. Altri recensori trovarono nell'autore una eccessiva attenzione per la forma ed una carenza di emozioni e di contenuto.\nNel 1948, Berryman pubblic\u00f2 il suo primo libro, \"The Dispossessed\". In questo volume di poesie prevaleva la disperazione e il caos ed il poeta utilizzava gli eventi tragici della 2\u00aa guerra mondiale come termine di paragone per i suoi drammi interiori. La struttura sintattica si presentava troppo elaborata tanto da rendere spesso difficile la comprensione dei versi. Nonostante le opposte critiche ricevute, per quest'opera a Berryman venne conferito lo Sherry Memorial Award da parte della Poetry Society of America.\nNegli anni 1946/1947, il poeta, mentre era docente a Princeton, trov\u00f2 ispirazione nella relazione extraconiugale avuta con la moglie di un giovane laureato. Il risultato poetico di questa relazione furono i 115 sonetti che compongono il volume \"Berryman's Sonnets\" pubblicati, per\u00f2, solo venti anni dopo nel 1967. In quest'opera che pu\u00f2 essere definita come lo svolgersi di una cronaca dei suoi sentimenti contrastanti di euforia, senso di colpa, ansia e speranza, \"Berryman pu\u00f2 coniugare l'attuale con l'assoluto, l'io dell'amante con l'io del poeta\". I sonetti sono impostati secondo uno stile petrarchesco e la Laura ispiratrice di Berryman ha in questi versi il nome Lise. Alcuni studiosi hanno suggerito che il poeta abbia inventato il nome Lise anagrammandolo, secondo lo stile Elisabettiano, dal vocabolo \"lies\" (bugie). Comunque, il vero nome della musa ispiratrice era Chris e per questo nelle edizioni pi\u00f9 recenti dei sonetti il titolo della raccolta \u00e8 stato mutato da \"Berryman's Sonnets\" in \"Sonnets to Chris\".\nNel 1950, Berryman pubblic\u00f2 una biografia critica dello scrittore Stephen Crane, considerata da alcuni critici troppo dipendente dal modello psicologico di esegesi letteraria usato da Berryman. Infatti, l'autore ha voluto scavare nel profondo dell'infanzia e giovinezza di Crane per trovare l'origine e la spiegazione dell\"'impressionismo\" letterario dell'autore de \"Il segno rosso del coraggio\". Berryman non collega la fama di Crane solo al suo romanzo pi\u00f9 conosciuto ma considera tutte le sue opere con un interesse cos\u00ec intenso da sembrare quasi un accanimento. Comunque, una fondamentale opera di critica letteraria essenziale per la comprensione di Stephen Crane uomo e scrittore.\nLa prima opera importante del poeta Berryman, \"Homage to Mistress Bradstreet\", fu inizialmente pubblicata nel 1953 sulla \"Partisan Review\" per poi essere pubblicata come libro nel 1956. Quest'opera fu \"salutata da Edmund Wilson come il miglior poemetto scritto da un americano dopo \"The Waste Land\"\"; Conrad Aiken lo definisce \"un classico sulla soglia di casa\". Il poema \u00e8 basato sulla vita della prima poetessa statunitense vissuta nel XVII secolo, Anne Bradstreet. L'opera \u00e8 costituita da 57 strofe, ciascuna di otto versi in rima ed \u00e8 divisa in cinque sezioni: l'invocazione di Berryman alla Bradstreet, un monologo della Bradstreet, un dialogo tra i due poeti, ancora un monologo della Bradstreet e infine una perorazione di Berryman. In quest'opera \"Berryman scopre le radici e le ragioni del suo essere poeta, supera impotenza e frustrazione, raggiunge l\"'atonement\" con se stesso e il suo mondo.\"\nIl \"magnum opus\" di Berryman resta la raccolta intitolata \"The Dream Songs\" che venne pubblicata in due parti. Il primo volume della raccolta, intitolato \"77 Dream Songs\", venne pubblicato nel 1964 e vinse il Premio Pulitzer per la poesia. Il secondo volume, intitolato \"His Toy, His Dream, His Rest\", venne edito nel 1968 e vinse il National Book Award e il Bollingen Prize. L'anno seguente i due volumi vennero riuniti sotto il titolo \"The Dream Songs\". Nel complesso l'opera contiene 385 canti, ciascuno dei quali \u00e8 composto da tre strofe di sei versi ciascuna. Nella maggior parte dei componimenti ci si imbatte in un personaggio di nome Henry che parla di s\u00e9 stesso in prima, seconda e terza persona, a volte egli incontra un amico innominato che gli si rivolge chiamandolo Mr. Bones per dargli consigli inefficaci e spesso umoristici. Nonostante Berryman abbia sempre sostenuto che Henry non lo rappresenti ma che invece sia la rappresentazione di un americano di razza bianca di media et\u00e0 che ha sofferto per una tremenda perdita. Si \u00e8 ritenuto che \"Henry\" and \"Mr Bones\" siano aspetti dello stesso Berryman; se questo non vale per Mr. Bones, allora \u00e8 probabile che questi rappresenti la Morte che insidia il poeta \u2014secondo la tesi di alcuni critici che hanno preso spunto dalla parola \"bones\" (ossa). \"The Dream Songs\" apertamente riflette di Berryman i pensieri, le ossessioni, la sofferenza e spesso un intendimento cupamente comico della vita. Pur nella difficolt\u00e0 di approccio a quest'opera - confessata dallo stesso poeta nella 366\u00aa \"Dream Song\" \"These Songs are not meant to be understood, you understand. / They are only meant to terrify &amp; comfort.\" -, Berryman, comunque, dimostr\u00f2 di essere una energia significativa nel mondo letterario e venne annoverato fra i grandi poeti americani.\nNel 1970, Berryman pubblic\u00f2 un'opera totalmente differente, \"Love &amp; Fame\". In quest'opera il poeta diede vita a versi che, a volte, erano spiritosi e ironici e, a volte, volgari e offensivi. Purtroppo, le condizioni psicofisiche di Berryman a causa dell'abuso di alcol andavano peggiorando. La maggior parte delle recensioni furono di segno negativo, fatta eccezione per alcune lodi, espresse in particolar modo da Saul Bellow e John Bailey. Nonostante l'accoglienza negativa di quest'opera, bisogna pur dire che lo stile colloquiale e la schiettezza del tema sessuale hanno esercitato un influsso sui poeti pi\u00f9 giovani, in special modo su quelli inglesi e irlandesi. \nL'ultimo libro di poesie, \"Delusions Etc.\", la sua triste raccolta finale, che Berryman prepar\u00f2 per mandare alle stampe ma che non vide pubblicata, pur contenendo singole poesie meravigliose come 'He Resigns' e 'The Triumph of Beethoven', ha in genere ottenuto scarso successo.\n\"Henry's Fate\", un libro di poesie selezionate dai manoscritti lasciati da Berryman, venne pubblicato postumo a cura di John Haffenden. Il curatore nella sua introduzione rende noto che \"John Berryman, infine, progettava una sua \"third epic\" (dopo \"Homage\" e le \"Songs\"), il tema della quale avrebbe dovuto essere proprio la ricerca di un tema da parte del poeta, ricerca che sarebbe stata nello stesso tempo abbandonata e coronata da successo nel concentrare Berryman ogni sua attenzione sui propri tre figli e sul loro futuro. \"The Children\" - questo avrebbe dovuto essere il titolo del poema, del quale, in \"Henry's Fate\", abbiamo il \"Proemio\", composto tra il 1\u00b0 e il 22 giugno del 1971 - 'will include', scrive John Berryman, 'instructions to them on every subject I feel sufficiently strongly about and either know inside-out or am wholly perplext by'.\nPostumi vennero pubblicati un libro di saggi, \"The Freedom of the Poet\" ed un romanzo, \"Recovery\", che testimonia la lotta di Berryman per uscire dal tunnel dell'etilismo, che per i critici rappresenta, pi\u00f9 che un romanzo, un dettagliato resoconto della vita privata di John Berryman."}
{"id": "2589205", "revid": "287204", "url": "https://it.wikipedia.org/wiki?curid=2589205", "title": "Monte Silvretta", "text": "Il Monte Silvretta (3.244 - in tedesco \"Silvrettahorn\") \u00e8 una montagna del Gruppo del Silvretta nelle Alpi Retiche occidentali. Si trova lungo la linea di confine tra Svizzera e Austria. Il Gruppo del Silvretta prende il nome da questa montagna."}
{"id": "2589209", "revid": "24443", "url": "https://it.wikipedia.org/wiki?curid=2589209", "title": "Silvrettahorn", "text": ""}
{"id": "2589210", "revid": "27026356", "url": "https://it.wikipedia.org/wiki?curid=2589210", "title": "Akator", "text": ""}
{"id": "2589214", "revid": "599013", "url": "https://it.wikipedia.org/wiki?curid=2589214", "title": "Castello di Zumaglia", "text": "Il castello di Zumaglia \u00e8 un edificio di origine medievale del Biellese. Si trova sulla cima del Brich di Zumaglia (669 m s.l.m.), circondato da un vasto parco con folta vegetazione, al confine tra i territori comunali di Zumaglia e Ronco Biellese.\nIl toponimo \"Zumaglia\" deriva da \"zumaja\", un termine biellese che significa \"mammella\", e si riferisce a come il Brich e la collina gemella del Monte Prev\u00e8 appaiono se viste da lontano.\nStoria.\nIl castello risale al 1291 e fu edificato su una precedente costruzione.\nLa fortezza fu potenziata intorno al 1329 su disposizione del vescovo di Vercelli Lombardo della Torre, signore della zona.\nIl castello venne poi distrutto nel 1556 a causa di un bombardamento delle truppe di Enrico II di Francia e ricostruito solo quattro secoli dopo, nel 1937, per opera del conte Vittorio Buratti.\nAttorno all'edificio fu allestito un parco e sono tuttora presenti alberi di specie rare o esotiche anche di notevoli dimensioni. \nNell'area circostante \u00e8 stata istituita nel 1995 l'Area attrezzata Brich di Zumaglia e Mont Pr\u00e8ve.\nFruizione.\nL'edificio \u00e8 facilmente raggiungibile a piedi da 2 strade acciottolate e una sterrata che salgono o dal centro sportivo di Ronco Biellese o dalla sella che separa il Brich di Zumaglia dal vicino Mont Prev\u00e8, dove si trova un parcheggio con capienza di circa 30-35 auto. Si sale fino all'altezza di 669 m s.l.m. dove si vede il biellese a 360\u00b0.\nPer il Brich di Zumaglia transita anche la GtB (Grande traversata del Biellese), un lungo itinerario escursionistico che percorre a quote medio-basse tutta la provincia di Biella.\nIl castello, gestito da giugno 2013 da a.r.s. Teatrando (societ\u00e0 teatrale), viene utilizzato per eventi, mostre, ricevimenti, musica e attivit\u00e0 culturali tra le quali una rassegna estiva di teatro itinerante della compagnia stessa, articolata in stazioni allestite lungo le sue mura e su tutto il territorio del parco."}
{"id": "2589220", "revid": "131358", "url": "https://it.wikipedia.org/wiki?curid=2589220", "title": "Adhemar Ferreira de Camargo Neto", "text": ""}
{"id": "2589222", "revid": "124438056", "url": "https://it.wikipedia.org/wiki?curid=2589222", "title": "Victricio di Rouen", "text": "Fu uno dei primi vescovi di Rouen, amico di san Martino di Tours, fu missionario nell'Artois e nelle Fiandre ed organizz\u00f2 le prime parrocchie rurali nell'arcidiocesi di Rouen. Egli ingrand\u00ec il piccolo santuario della citt\u00e0 per ospitare le numerose reliquie.\nBiografia.\nVictricio nacque in Gallia, ai confini dell'Impero romano qualche anno prima del concilio di Nicea.\nDurante la sua giovinezza prest\u00f2 servizio nell'esercito romano ma, temendo i pericoli che correva lo stato nel quale era stato arruolato, si risolse ad abbandonare la carriera militare. Nel corso di una rivista generale, si present\u00f2 di fronte al Tribuno militare e si spogli\u00f2 delle armi in sua presenza, dichiarando di rinunciare al servizio e chiedendo il proprio congedo. Il tribuno, irritato da questo comportamento, fece straziare a colpi di frusta e di bastone e poi lo fece imprigionare, ove rimase fino all'arrivo dell'intendente militare venuto al campo a giudicarlo.\nVictricio gli dichiar\u00f2 che, essendo egli divenuto soldato di Cristo, riteneva di doversi ritirare dall'esercito per servire Ges\u00f9 pi\u00f9 liberamente. L'intendente militare, poco soddisfatto delle sue risposte, lo fece torturare per obbligarlo a riprendere le armi. Vedendo che i suoi sforzi erano inutili, lo condann\u00f2 alla decapitazione.\nSan Paolino ci narra che Dio comp\u00ec miracoli per liberare il Suo servitore. Questo santo riferisce che il carnefice che conduceva Victricio al supplizio, avendo posto la sua mano sul collo, come per segnare il punto ove colpirlo, perse istantaneamente la vista e questo incidente gli imped\u00ec di procedere all'esecuzione. Victricio fu ricondotto in prigione e Dio fece un altro miracolo in suo favore. Alle sue mani erano stati applicati ferri che lo serravano fino all'osso. Victricio preg\u00f2 i suoi guardiani di allentargliele un poco ed essi videro i ferri cadere dalle sue mani. Essi non osarono pi\u00f9 rimettergli i ferri ma corsero spaventati a raccontare questo evento straordinari all'intendente che rese la libert\u00e0 a Victricio.\nNon si sa ove egli si fosse ritirato dopo questo episodio n\u00e9 quanto tempo egli avesse passato in preghiera e penitenza prima di diventare vescovo verso il 390. San Paolino lo vide a Vienne nel Delfinato e si raccomand\u00f2 alle sue preghiere come ad una persona favorita dal cielo e fra le pi\u00f9 stimate come santo a quei tempi.\nLa Cattedrale di Rouen divenne, sotto Victricio, una nuova Gerusalemme, ove si ammiravano un gran numero vergini degne di Cristo. Cos\u00ec la citt\u00e0 di Rouen, che era allora poco nota anche nelle province vicine, divenne celebre come quelle pi\u00f9 rinomate.\nSi ritiene che Victricio sia morto nel 417. La sua tomba fu teatro di numerosi miracoli ed oggetto di grande venerazione.\nAlla fine del IX secolo, con lo scopo di proteggere le reliquie dalle invasioni normanne, queste furono trasportate al forte di Braine (vicino a Soissons), ove furono tenute fino alla Rivoluzione francese. Fu solo nel 1865 che il cardinale de Bonnechose, arcivescovo di Rouen, procedette alla loro traslazione.\nFonti.\nin francese:"}
{"id": "2589224", "revid": "767487", "url": "https://it.wikipedia.org/wiki?curid=2589224", "title": "Jean Guillaume Auguste Lugol", "text": "Dopo aver studiato a Parigi, divenne dottore in medicina nel 1812. Nel 1819 cominci\u00f2 il proprio servizio al H\u00f4pital Saint-Louis dove svolse tutta la propria carriera medica.\nSi interess\u00f2 allo studio della tubercolosi, proponendo alla Real Accademia delle Scienze i metodi di prevenzione dalla malattia, probabilmente consigliando anche una soluzione allo iodio per la sua cura. Il suo nome \u00e8 infatti strettamente collegato con tale soluzione iodata che da lui trae il nome: il Reattivo di Lugol."}
{"id": "2589227", "revid": "228587", "url": "https://it.wikipedia.org/wiki?curid=2589227", "title": "Tegula", "text": "La tegula utilizzata dall'esercito romano nella costruzione di opere di edilizia militare (come i \"castra stativa\") era un mattone d'argilla cotto, sul quale era impresso il marchio con un sigillo (un bollo laterizio), sia della legione o dell'unit\u00e0 ausiliaria di appartenenza, sia del \"magister\" (responsabile) del laboratorio/\"fabrica\" del relativo \"castrum\", o anche del \"legatus legionis\". Il breve testo inciso serviva a identificare l'autore della costruzione di un determinato edificio militare in epoca romana (l'unit\u00e0 militare, il suo comandante o il \"magister fabricae\"). Un esempio \u00e8 il ritrovamento di uno di questi mattoni presso la fortezza militare di Mirebeau-sur-B\u00e8ze nella Germania superiore dove si legge: \"Legio VIII Augusta / Lappio legato\"."}
{"id": "2589232", "revid": "298229", "url": "https://it.wikipedia.org/wiki?curid=2589232", "title": "Franca Fiacconi", "text": "In nazionale \u00e8 stata 4\u00aa ai Campionati europei di Budapest 1998 e 13\u00aa ai Campionati mondiali di Atene 1997.\nBiografia.\nHa iniziato l'attivit\u00e0 come mezzofondista in et\u00e0 giovanile,a 12 anni, diventando a livello juniores, fra le migliori mezzofondiste italiane. All'et\u00e0 di 23 anni ha esordito nella maratona (a ROMA piazzandosi al secondo posto) ottenendo, in questa specialit\u00e0, i migliori successi. Il suo 2,25,17 nel 1998 \u00e8 stata la 2\u00aa miglior prestazione europea dell'anno nella maratona e la 6\u00aa prestazione mondiale."}
{"id": "2589234", "revid": "27026588", "url": "https://it.wikipedia.org/wiki?curid=2589234", "title": "Optio fabricae", "text": ""}
{"id": "2589239", "revid": "106456", "url": "https://it.wikipedia.org/wiki?curid=2589239", "title": "San Victricio", "text": ""}
{"id": "2589241", "revid": "106456", "url": "https://it.wikipedia.org/wiki?curid=2589241", "title": "San Victrice", "text": ""}
{"id": "2589242", "revid": "33689", "url": "https://it.wikipedia.org/wiki?curid=2589242", "title": "Le chien jaune (romanzo)", "text": ""}
{"id": "2589253", "revid": "466539", "url": "https://it.wikipedia.org/wiki?curid=2589253", "title": "Il castello dei Pirenei", "text": "Il castello dei Pirenei \u00e8 un romanzo filosofico scritto da Jostein Gaarder. \nTrama.\nDue ex fidanzati si rincontrano a distanza di trent\u00b4anni e decidono di colmare il lungo silenzio che esplose tra loro iniziando una corrispondenza via e-mail. Stein \u00e8 un climatologo, professore all'universit\u00e0 e rappresenta la parte razionale e scettica; Solrun invece, professoressa di lingue straniere, ha una forte fede intrisa di elementi spiritualistici. Dalle loro divergenze nel modo di interpretare la vita nasce dunque una ricca dissertazione filosofica e scientifica, che prender\u00e0 buona parte del libro. Ma c'\u00e8 un alone di mistero che li avvolge: perch\u00e9 i due protagonisti si lasciarono e non vollero pi\u00f9 parlarsi, n\u00e9 vedersi, per cos\u00ec tanto tempo? Il romanzo, sempre sotto forma epistolare, diventa quindi un giallo, ed al contempo viene analizzato sempre pi\u00f9 nel dettaglio il loro rapporto."}
{"id": "2589257", "revid": "838137", "url": "https://it.wikipedia.org/wiki?curid=2589257", "title": "Aulo Bucio Lappio Massimo", "text": "Biografia.\nAttorno all'83/84 fu governatore della provincia romana di Bitinia e Ponto. Da settembre a dicembre dell'anno 86, fu console suffetto. Dopo il suo consolato Lappio Massimo fu governatore della Germania inferiore (87/88-89/90). Come tale egli riusc\u00ec a sopprimere la rivolta del legato della provincia di Germania superiore, Lucio Antonio Saturnino, bruciando i documenti degli altri cospiratori. A seguito di ci\u00f2, fu nominato governatore della Siria (circa 90/91-93). Da maggio ad agosto del 95 ottenne il suo secondo consolato \"suffecto\". Infine nel 102 fu Pontefice massimo.\nLappio Massimo decise di distruggere l'intera corrispondenza di Saturnino, per proteggere i cospiratori del governatore ribelle dalla persecuzione dell'imperatore Domiziano. Questo gesto avrebbe potuto generare in Domiziano forti sospetti nello stesso Lappio, ma il successivo governo della Siria e il secondo consolato non lasciarono dubbi all'imperatore che si trattasse di un personaggio estremamente leale."}
{"id": "2589258", "revid": "1543377", "url": "https://it.wikipedia.org/wiki?curid=2589258", "title": "Stam\u00e1ta Rev\u00edthi", "text": "Biografia.\nRev\u00ecthi era una donna greca, madre di due bambini, uno morto nel 1895, e un secondo che aveva 17 mesi nell'aprile 1896, quando partecip\u00f2 alle Olimpiadi di Atene. Visse in umili condizioni per 30 anni nella zona nei pressi del Pireo; le fonti contemporanee non fanno riferimenti per quanto riguarda suo marito, quindi probabilmente era vedova. Secondo Athanasios Tarasouleas, uno storico olimpico, era bionda e sottile, con occhi grandi e sembrava molto pi\u00f9 vecchia della sua reale et\u00e0. Probabilmente era conosciuta anche come \"Melpomene\" .\nI Giochi Olimpici del 1896.\nRev\u00ecthi and\u00f2 ad Atene nel tentativo di trovare un lavoro, percorrendo una distanza di circa nove chilometri dalla capitale greca alla sua casa. Il suo viaggio si svolse numerosi giorni prima la gara della maratona, che faceva parte del programma olimpico di atletica leggera.\nNel suo cammino verso Atene Revithi incontr\u00f2 lungo la strada un corridore che le diede dei soldi e le consigli\u00f2 di correre la maratona per diventare famosa e, di conseguenza, guadagnare soldi o trovare pi\u00f9 facilmente un lavoro. Cos\u00ec essa decise di correre la gara, in quanto aveva corso per lunghe distanze quando era giovane e credeva di poter battere i suoi avversari maschi.\nI Giochi della I Olimpiade del 1896 furono i primi tenuti in epoca moderna; in generale, il regolamento dei giochi escludeva le donne dalle competizioni: influenzato dalle tradizioni e dalla cultura del tempo, in cui le donne, nell'epoca vittoriana erano considerate inferiori agli uomini , e della sua ammirazione per i giochi olimpici antichi, quando solo gli uomini sono stati autorizzati a partecipare agli eventi (con l'esclusione di donne, schiavi e uomini non greci), il barone Pierre de Coubertin, ideatore dei Giochi olimpici moderni, non era favorevole alla partecipazione delle donne ai Giochi Olimpici o nello sport in generale, credendo che il pi\u00f9 grande obiettivo nella vita di una donna fosse quello di incoraggiare i suoi figli a distinguersi nello sport e applaudire lo sforzo degli uomini.\nLa maratona.\nRevithi arriv\u00f2 nel piccolo villaggio di Maratona, luogo di partenza della gara, gioved\u00ec 9 aprile (28 marzo secondo il calendario giuliano), dove gli atleti erano gi\u00e0 riuniti per la gara del giorno seguente, attirando l'attenzione di giornalisti. Venne salutata calorosamente dal sindaco di Maratona, che la ospit\u00f2 nella sua casa. Rispose alle domande dei giornalisti e fu rapida a controbattere ad un atleta di Chalandri, che l'aveva presa in giro, prevedendo che quando sarebbe entrata allo stadio, la folla non sarebbe rimasta. Revithi replic\u00f2 che non avrebbe dovuto insultare le donne, in quanto gli atleti greci erano gi\u00e0 stati umiliati dagli statunitensi.\nPrima della partenza, la mattina di venerd\u00ec 10 aprile (o 29 marzo), il vecchio prete di Maratona, Ioannis Veliotis, disse una preghiera per gli atleti nella chiesa di San Giovanni. Veliotis rifiut\u00f2 di benedire Rev\u00ecthi perch\u00e9 non era un'atleta ufficialmente riconosciuta. Il comitato organizzatore dell'Olimpiade, in ultima analisi, le neg\u00f2 la partecipazione alla gara. Ufficialmente venne respinta in quanto la scadenza dell'iscrizione era trascorsa, ma secondo gli storici olimpici David Martin e Roger Gynn il vero problema era il suo sesso. Secondo Tarasouleas, gli organizzatori avrebbero promesso che avrebbe potuto partecipare, con una squadra di donne americane, in un'altra gara ad Atene, che tuttavia non ebbe mai luogo.\nAlle 8:00 del giorno successivo, l'11 aprile 1896, Revithi cominci\u00f2 a correre la maratona da sola. Prima di iniziare, ebbe come testimoni alla partenza l'insegnante della citt\u00e0, il sindaco e il magistrato della citt\u00e0. Corse la gara ad un ritmo costante e giunse a Parapigmata, ad Atene, alle 13:30 (5 ore e mezza). A Revithi non fu permesso di entrare allo stadio Panathinaiko; la sua gara venne fermata a Parapigmata da parte di alcuni ufficiali dell'esercito greco, ai quali chiese di rilasciare una dichiarazione scritta per certificare il tempo di arrivo ad Atene. Dichiar\u00f2 ai reporter che voleva incontrare Timoleonte Philimon (il segretario generale del Comitato Olimpico Ellenico) per presentare il suo caso. Storici ritengono che avesse intenzione di presentare i documenti che attestavano la sua partecipazione e i suoi tempi, nella speranza di vedere riconosciuto il risultato. N\u00e9 i suoi rapporti, n\u00e9 i documenti del Comitato Olimpico ellenico sono stati scoperti a conferma."}
{"id": "2589263", "revid": "336956", "url": "https://it.wikipedia.org/wiki?curid=2589263", "title": "T34-85", "text": ""}
{"id": "2589274", "revid": "1990901", "url": "https://it.wikipedia.org/wiki?curid=2589274", "title": "Marco Galli (pallanuotista)", "text": "Attaccante con destrezza manuale e fisicit\u00e0 snella, esord\u00ec in serie A a soli 15 anni, il 22 maggio del 1972. \nDivenne campione del mondo a Berlino nel 1978. \nNel suo palmares risultano anche tre scudetti vinti con la Pro Recco tra il 1982 e il 1984 e una coppa campioni conquistata nel 1983.\n320 le partite in serie A con all'attivo 649 reti; 193 le partite in nazionale, con 199 gol. \nGalli mosse i primi passi con il Civitavecchia. Dopo l'ottima esperienza con la Pro Recco torn\u00f2 negli ultimi anni ad indossare nuovamente la calottina rossoceleste e a preparare la classe allievi, con la quale vinse il titolo italiano nel 1987.\nGalli mor\u00ec il 3 ottobre 1988 dopo una lunga malattia.\nIn sua memoria la citt\u00e0 di Civitavecchia ha intitolato il palazzetto dello sport e la piazza antistante la piscina."}
{"id": "2589279", "revid": "1728", "url": "https://it.wikipedia.org/wiki?curid=2589279", "title": "Gaio Sergio Orata", "text": "Biografia.\nC'\u00e8 una piccola incertezza sul praenomen di Sergio Orata; per Cicerone era \"L. (Lucius)\"; per la maggior parte degli antichi, fra cui Plinio il Vecchio, \"C. (Gaius)\". Quanto al cognomen \"Orata\" (o \"Aurata\") secondo alcuni gli sarebbe stato dato per la sua passione per le orate (\"Sparus aurata\"), secondo altri per l'abitudine di indossare due anelli d'oro molto grandi.\nSergio Orata fu contemporaneo e amico dell'oratore Lucio Licinio Crasso (140-91 a.C.), ed era ancora vivo poco tempo prima dello scoppio della guerra sociale (91 a.C.). Si distingueva per la grande ricchezza, l'amore per il lusso e la raffinatezza e possedeva un carattere estroverso e piacevole. In un frammento di Cicerone, tramandatoci da Sant'Agostino, Orata \u00e8 definito uomo \"ditissimus, amoenissimus, deliciosissimus\" (ricchissimo, divertentissimo, deliziosissimo).\nA Sergio Orata \u00e8 attribuita l'invenzione dei \"pensiles balneae\", ossia l'ideazione del riscaldamento a ipocausto nelle terme. Poich\u00e9 tuttavia il riscaldamento a ipocausto era noto gi\u00e0 nell'antica Grecia, si ritiene che l'invenzione di Orata dovesse consistere nell'introduzione del bagno a vapore. Orata fu inoltre fra i primi ad essersi dedicato all'acquacoltura: diede avvio a un allevamento delle ostriche, attivit\u00e0 che gli procur\u00f2 grandi guadagni, nella localit\u00e0 di Baia. Si dice ancora che sia stato il primo ad aver rivendicato la superiorit\u00e0 dei mitili provenienti dal Lago di Lucrino, nonostante in et\u00e0 imperiale le ostriche campane fossero stimate inferiori a quelle dalla Britannia. "}
{"id": "2589287", "revid": "1305772", "url": "https://it.wikipedia.org/wiki?curid=2589287", "title": "Braine", "text": "Con il nome Braine si indicano:"}
{"id": "2589299", "revid": "260676", "url": "https://it.wikipedia.org/wiki?curid=2589299", "title": "Boquer\u00f3n", "text": ""}
{"id": "2589300", "revid": "2519", "url": "https://it.wikipedia.org/wiki?curid=2589300", "title": "Guair\u00e1", "text": ""}
{"id": "2589302", "revid": "2519", "url": "https://it.wikipedia.org/wiki?curid=2589302", "title": "Itap\u00faa", "text": ""}
{"id": "2589308", "revid": "348618", "url": "https://it.wikipedia.org/wiki?curid=2589308", "title": "Memoriale del Titanic (Washington)", "text": "Il memoriale del Titanic, anche conosciuto come Women's Titanic Memorial, \u00e8 una statua di granito di dieci metri d'altezza, che si trova nella zona sud-ovest di Washington, la capitale statunitense. L'opera \u00e8 stata eretta in onore agli uomini che diedero le loro vite per salvare le donne e i bambini durante il disastroso naufragio del \"Titanic\".\nCaratteristiche.\nLa statua, raffigurante un uomo con le braccia aperte, \u00e8 stata disegnata da Gertrude Vanderbilt Whitney, e scolpita da John Horrigan, da un singolo blocco di granito rosso, estratto da Westerly. Il memoriale \u00e8 stato svelato il 26 marzo 1931, da Helen Taft, moglie del Presidente William Howard Taft.\nOriginalmente posizionato dove adesso sorge il Kennedy Center, il memoriale fu rimosso e riposizionato nel 1968, senza alcuna cerimonia.\nUna copia della testa della statua, scolpita nel marmo, fu comprata ed esposta a Parigi nel 1921 dal governo francese per poi essere trasferita nel Museo del Lussemburgo.\nIscrizioni.\nFronte:\nRetro:"}
{"id": "2589310", "revid": "1494169", "url": "https://it.wikipedia.org/wiki?curid=2589310", "title": "Cordillera", "text": ""}
{"id": "2589314", "revid": "124359623", "url": "https://it.wikipedia.org/wiki?curid=2589314", "title": "Ad ogni costo (singolo)", "text": "Ad ogni costo \u00e8 un singolo di Vasco Rossi, fatto uscire in vista del \"Tour Europe indoor\". \u00c8 stato trasmesso nelle radio a partire dal 25 settembre 2009 ed \u00e8 arrivato in prima posizione nella Top Singoli per due settimane.\nIl brano \u00e8 basato sulla musica di \"Creep\", singolo del 1992 dei Radiohead. Ha raggiunto subito il primo posto nella classifica dei singoli pi\u00f9 scaricati da iTunes, anche se qualcuno si \u00e8 mostrato nettamente contrariato. Vasco, nell'intervista a TV7 su Rai Uno dell'11 novembre 2009, ha dichiarato che questa canzone \u00e8 stata ideata in una decina d'anni. Vasco ha spiegato in molte interviste che ha sottoposto il testo a Thom Yorke che ha subito accettato l'utilizzo del brano. \u00c8 stata inserita nell'album \"Tracks 2 - Inediti &amp; rarit\u00e0\", uscito il 27 novembre 2009.\nVideo.\nLa protagonista del video, uscito il 30 ottobre 2009, \u00e8 Eleonora Abbagnato, prima ballerina dell'Op\u00e9ra Garnier di Parigi dal 2001, che \u00e8 stata seguita sulla scena dal coreografo Davide Bombana."}
{"id": "2589315", "revid": "474175", "url": "https://it.wikipedia.org/wiki?curid=2589315", "title": "Caazap\u00e1", "text": " \nCaazap\u00e1 \u00e8 una citt\u00e0 del Paraguay, capoluogo del dipartimento omonimo.\nGeografia fisica.\nCaazap\u00e1 \u00e8 situata a 193 km a sud-est della capitale nazionale Asunci\u00f3n.\nClima.\nIl clima \u00e8 subtropicale, la temperatura media \u00e8 di 21 \u00b0C, la media estiva \u00e8 attorno ai 33 \u00b0C, e la media invernale di 11 \u00b0C. La citt\u00e0 sorge in uno dei dipartimenti pi\u00f9 piovosi del paese.\nEtimologia.\nL'origine del nome risale all'espressione guaran\u00ed \"Ka'a rehasa-pa\" che significa \"al di l\u00e0 della montagna\".\nAnticamente il suo nome era \"San Jos\u00e9 de Caazap\u00e1\".\nStoria.\nFondata nel 1607 da Frate Luis de Bola\u00f1os durante il secondo governo di Hernandarias, era conosciuta con il nome di San Jos\u00e9 de Tebicuary. Sotto la direzione di Frate Bola\u00f1os si form\u00f2 una riduzione, integrata da indigeni e altri francescani, oltre che da altri indios della \"riduzione\" di It\u00e1 disposti a collaborare nella conversione degli abitanti di questo luogo.\nLa citt\u00e0 fu dichiarata municipio nel 1884.\nSociet\u00e0.\nPopolazione.\nAl censimento del 2002 la popolazione urbana di Caazap\u00e1 contava 5.990 abitanti (22.372 nell'intero distretto), secondo la \"Direcci\u00f3n General de Estad\u00edstica, Encuestas y Censos\".\nEconomia.\nCaazap\u00e1 \u00e8 un centro prevalentemente agricolo. Di particolare rilevanza la coltivazione del cotone e della canna da zucchero. Uno dei problemi che un tempo doveva affrontare la citt\u00e0 era quello dell'isolamento: situata a 230\u00a0km dalla capitale Asunci\u00f3n, all'epoca della ferrovia solo la stazione della citt\u00e0 di Maciel (ora in totale abbandono) la collegava con essa.\nTurismo.\n\u00c8 molto famosa nel paese la fonte \u201cYcu\u00e1 Bola\u00f1os\u201d, che secondo la leggenda, fece sgorgare lo stesso Frate Luis de Bola\u00f1os, incalzato dagli indios del luogo che stavano subendo una grande siccit\u00e0 e chiedevano una prova del potere di quel Dio del quale il Frate tanto parlava. Secondo ci\u00f2 che raccontano gli abitanti, questa fonte non rimase mai senza acqua, neppure nelle epoche di siccit\u00e0, e ancora oggi concede fortuna agli innamorati.\nLa chiesa della citt\u00e0 \u00e8 del periodo dei francescani. Inoltre, l'Oratorio di San Roque, altra reliquia dello stesso periodo, \u00e8 in ottimo stato di conservazione.\nCaazap\u00e1 \u00e8 una localit\u00e0 storica e conserva ancora case coloniali nella propria cinta urbana. Fu la \"riduzione\" Francescana pi\u00f9 importante del R\u00edo de la Plata.\nInfrastrutture e trasporti.\nCaazap\u00e1 \u00e8 situata lungo la strada nazionale 8, un'importante arteria di comunicazione che attraversa da nord a sud tutta la regione orientale del Paraguay."}
{"id": "2589316", "revid": "474175", "url": "https://it.wikipedia.org/wiki?curid=2589316", "title": "Caaguaz\u00fa", "text": " \nCaaguaz\u00fa \u00e8 una citt\u00e0 del Paraguay, situata nel dipartimento di Caaguaz\u00fa, \nGeografia.\nCaaguaz\u00fa \u00e8 situata a 179 km ad est dalla capitale nazionale Asunci\u00f3n. \nSociet\u00e0.\nPopolazione.\nAl censimento del 2002 la citt\u00e0 contava una popolazione urbana di 48.941 abitanti (98.136 nell'intero distretto, il pi\u00f9 popolato del dipartimento).\nCaratteristiche.\nLa citt\u00e0 \u00e8 conosciuta nel paese come la \u201ccapitale del legno\u201d, a causa della significativa produzione di mobili e oggetti in legno. Le altre principali attivit\u00e0 economiche sono l'allevamento e l'agricoltura; la coltivazione pi\u00f9 diffusa \u00e8 quella della manioca.\nInfrastrutture e trasporti.\nCaaguaz\u00fa \u00e8 attraversata dalla strada nazionale 2, la principale arteria di comunicazione del paese, che unisce la capitale Asunci\u00f3n con Ciudad del Este e la frontiera con il Brasile."}
{"id": "2589326", "revid": "33689", "url": "https://it.wikipedia.org/wiki?curid=2589326", "title": "\u0104", "text": "\u0104 \u0105/\u0104\u0105 \u0105\u0105\n\u0104, in minuscolo \u0105, \u00e8 una lettera utilizzata in numerosi alfabeti tra i quali quello polacco, casciubo e lituano. Di solito indica un suono nasale.\nDeriva dalla lettera \"A\" dell'alfabeto latino con l'aggiunta del segno diacritico chiamato codetta.\nIn polacco non compare mai ad inizio di parola.\nLa lettera viene anche utilizzata negli alfabeti di lingue dei nativi americani come creek, navajo e mescaleros."}
{"id": "2589332", "revid": "66387", "url": "https://it.wikipedia.org/wiki?curid=2589332", "title": "Primi Ministri del Giappone", "text": ""}
{"id": "2589338", "revid": "83531", "url": "https://it.wikipedia.org/wiki?curid=2589338", "title": "Satellite Award per il miglior documentario", "text": "Il Satellite Award per il miglior documentario \u00e8 un riconoscimento annuale dei Satellite Awards, consegnato dall'International Press Academy.\nVincitori e candidati.\nI vincitori sono indicati in grassetto.\nAnni 1990.\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\n2011\n2012\n2013/2014\n2015\n2016\n2017\n2018\n2019\nAnni 2020.\n2020\n2021"}
{"id": "2589343", "revid": "767487", "url": "https://it.wikipedia.org/wiki?curid=2589343", "title": "Davide Somma", "text": "Carriera.\nClub.\nNato a Johannesburg da genitori italiani decide di andare a giocare in Italia, nel , dove non totalizza alcuna presenza nell'unica stagione in cui vi ha giocato (2004-2005). Nel giugno 2005 viene acquistato dal Pro Vasto dove gioca due stagioni (2005-2006 e 2006-2007). In questo club realizza 39 presenze, ma mette a segno la miseria, per il suo ruolo, di due reti.\nNell'agosto 2007 viene acquistato dall', con cui totalizza 15 presenze e una rete nella stagione 2007-2008. Dopo questa esperienza in Italia, si trasferisce a titolo definitivo al San Jose totalizzando, nell'unica stagione in cui gioca nel club americano (2008-2009), 3 presenze.\nDopo l'esperienza in America e in Italia, Somma viene acquistato dal Leeds nella stagione 2009-2010. Non gioca mai e nel gennaio 2010 verr\u00e0 ceduto in prestito con diritto di riscatto al Chesterfield fino a giugno 2010. Qui totalizza 3 presenze, ciononostante la dirigenza del Leeds lo continua a tenere l\u00e0 fino a giugno.\nContinuano i prestiti, e questa volta passa nel febbraio 2010 al Lincoln City, inizialmente per un solo mese. Somma trova spazio e il prestito viene allargato fino al termine della stagione, chiudendo con 9 gol in 14 presenze. L'attaccante italo-sudafricano fa quindi ritorno al Leeds, che nel frattempo era tornato a disputare la Championship, ovvero la seconda serie inglese. Il suo bottino stagionale con la maglia dei \"Peacocks\" \u00e8 stato di 11 gol in 29 partite disputate.\nNazionale.\nDal giugno 2010 Somma decide di voler giocare con la Nazionale africana dove \u00e8 nato, potendo anche optare per la Nazionale italiana dopo aver ricevuto il passaporto. Esordisce in Nazionale durante la partita Sudafrica-Stati Uniti, del 17 novembre 2010.\nRealizza la prima rete nella sua seconda presenza contro il Kenya."}
{"id": "2589346", "revid": "423521", "url": "https://it.wikipedia.org/wiki?curid=2589346", "title": "Derry City F.C.", "text": ""}
{"id": "2589349", "revid": "423521", "url": "https://it.wikipedia.org/wiki?curid=2589349", "title": "Galway United", "text": ""}
{"id": "2589353", "revid": "466539", "url": "https://it.wikipedia.org/wiki?curid=2589353", "title": "HMS Royal George (1756)", "text": "La HMS \"Royal George\" \u00e8 stata un vascello di prima classe da 100 cannoni della Royal Navy, costruito nei cantieri di Woolwich secondo i disegni specifici del 1745, ed \u00e8 stato varato il 18 febbraio 1756. \u00c8 affondato a Spithead il 29 agosto 1782 con la perdita di pi\u00f9 di 800 vite.\nServizio.\nOrdinato il 29 agosto 1746 come \"Royal Anne\", e ribattezzato \"Royal George\" durante la sua costruzione, al momento del varo nel 1756 era la nave pi\u00f9 grande del mondo. Ha servito nella Guerra dei sette anni, unendosi alla \"Channel Fleet\" (la flotta nel canale della Manica) agli ordini dell'ammiraglio Sir Edward Hawke, trascorse la maggior parte del 1759 al largo di Brest bloccando la flotta francese. Ai primi di novembre dello stesso anno, quando l', l'ammiraglia di Hawke and\u00f2 in darsena per riparazioni, Hawke spost\u00f2 la sua bandiera sul \"Royal George\", che divenne la sua nuova nave ammiraglia, giusto in tempo per prender parte alla battaglia della baia di Quiberon, il 20 novembre 1759, dove affond\u00f2 la francese .\nIl suo disarmo era previsto per il 1763-1778, quando venne rimesso a servire nella guerra d'indipendenza americana. Nel gennaio del 1780 ha preso parte alla battaglia di Capo San Vincenzo mentre prestava servizio nella \"Channel Fleet\"."}
{"id": "2589355", "revid": "339392", "url": "https://it.wikipedia.org/wiki?curid=2589355", "title": "St. Patrick's Athletic", "text": ""}
{"id": "2589356", "revid": "423521", "url": "https://it.wikipedia.org/wiki?curid=2589356", "title": "Bray Wanderers A.F.C.", "text": ""}
{"id": "2589357", "revid": "423521", "url": "https://it.wikipedia.org/wiki?curid=2589357", "title": "Drogheda United F.C.", "text": ""}
{"id": "2589360", "revid": "599013", "url": "https://it.wikipedia.org/wiki?curid=2589360", "title": "Chiesa di San Luca (Teramo)", "text": "La chiesa di San Luca \u00e8 un luogo di culto cattolico che sorge nel centro storico di Teramo, in Abruzzo, a Largo Melatini, strada che collega corso Cerulli con porta Melatina, antico varco d'ingresso cittadino, risalente al XIV secolo. La stessa strada ospita altre fabbriche di epoca medievale quali la Casa dei Melatino e la chiesa di Sant'Antonio, entrambe di origine duecentesca.\nL'edificio religioso, dedicato a san Luca, evangelista e patrono dei pittori, come la chiesa di Santa Caterina, ha modeste dimensioni ed insiste nella vicina area della zona archeologica di piazza Sant' Anna dove c'\u00e8 l'Antica cattedrale di Santa Maria Aprutiensis.\nStoria.\nIl luogo di culto, costruito verso la fine del XIV secolo, \u00e8 appartenuto per un lungo periodo alla locale famiglia Cameli che lo ricevette in juspatronato, diritto cui rinunci\u00f2 nel secolo scorso.\nLa chiesa \u00e8 stata oggetto di recenti opere di restauro e conservazione, finanziate dalla parrocchia di Sant'Antonio presieduta dal parroco don Paolo Di Mattia, che le hanno restituito la freschezza dei tratti della sua originaria armonia.\nL'esterno.\nL'edificio religioso, per due lati attaccato alle fabbriche confinanti, conserva ancora oggi le sue antiche caratteristiche architettoniche e la muratura che, come quella della chiesa di Santa Caterina, \u00e8 costituita da pietre non lavorate e frammenti di laterizi, allineati con buona cura. La facciata \u00e8 aperta dal piccolo portale realizzato con grossi conci di pietra squadrata e termina con un architrave piano poggiante sui due mensole arcuate.\nNella porzione di muro che sovrasta il soprassoglio vi \u00e8 una lastra di pietra rettangolare che riporta la data 1380 e la figura scalpellata di un bue alato, simbolo dell'evangelista san Luca. Alla base della lapide si legge la scritta in caratteri gotici preceduta dal simbolo della croce: \u00abAN. D. M.CCC.LXXX\u00bb, letta come: \u00abAN(no) D(omini) 1380\u00bb ossia \u00abNell'anno del Signore 1380\u00bb. Tra l'architrave e la lapide si trova un piccolo frammento a rilievo che riporta la figura di un uccello che stringe col becco un ramo, decorato da bacche e foglie, e reca la lacunosa scritta: D(.) I (...) X.\nIl fianco longitudinale destro \u00e8 aperto da due finestre rettangolari.\nL'interno.\nIl modesto spazio interno della chiesa \u00e8 costituito da un'unica aula, a pianta rettangolare, racchiusa tra le mura di pietre a vista e coperta da un soffitto a capriate.\nVicino alla parete di destra, subito dopo l'ingresso, si trova l'acquasantiera barocca sostenuta dal rocchio di una colonna liscia. La vasca polilobata ha nel centro dell'incavo una rosa a due giri di petali.\nL'altare, in legno dipinto e decorato, fronteggia l'ingresso. Il manufatto risale al 1700 ed accoglie al centro, tra le 2 colonne scanalate, una tela del 1800. L'opera pittorica illustra san Luca intento a ritrarre l'apparizione della Madonna col Bambino.\nLungo la parete longitudinale destra vi \u00e8 un'altra tela, pi\u00f9 antica, con raffigurato lo stesso tema. La Madonna ed il Bambino appaiono circondati da angeli nel cielo di un'aurora che illumina il sottostante paesaggio."}
{"id": "2589362", "revid": "423521", "url": "https://it.wikipedia.org/wiki?curid=2589362", "title": "Finn Harps", "text": ""}
{"id": "2589363", "revid": "423521", "url": "https://it.wikipedia.org/wiki?curid=2589363", "title": "University College Dublin A.F.C.", "text": ""}
{"id": "2589366", "revid": "423521", "url": "https://it.wikipedia.org/wiki?curid=2589366", "title": "Wexford Youths", "text": ""}
{"id": "2589370", "revid": "1305772", "url": "https://it.wikipedia.org/wiki?curid=2589370", "title": "Man in the Box", "text": "Man in the Box \u00e8 un famoso singolo del gruppo grunge Alice in Chains contenuto nell'album \"Facelift\" e pubblicato nel Gennaio 1991.\nLa canzone ottenne un ottimo successo, di critica e di pubblico, e fu trasmessa ripetutamente dalle radio, mentre il video venne fatto girare a ripetizione sul canale MTV. Il testo della canzone \u00e8 una sorta di accusa contro i mass media.\nPubblicata nel 1991, Man in the Box \u00e8 considerata una delle canzoni pi\u00f9 belle e pi\u00f9 rappresentative degli Alice in Chains, raggiungendo la posizione 18 della Billboard 200, e fu anche nominata per il Grammy Award per la migliore interpretazione Hard Rock, e inoltre, \u00e8 stata inserita nel 2007 tra le 100 migliori canzoni metal secondo VH1, pi\u00f9 precisamente alla posizione 50\nIl video.\nIl video \u00e8 diretto da Paul Rachman, e mostra la band suonare in una specie di fienile, con Layne Staley che canta in un angolo del fienile, illuminato spesso da delle luci a torcia elettrica. Il video venne nominato come miglior video Heavy Metal/Hard Rock agli MTV Video Music Awards del 1991."}
{"id": "2589371", "revid": "131358", "url": "https://it.wikipedia.org/wiki?curid=2589371", "title": "Limerick 37 F.C.", "text": ""}
{"id": "2589375", "revid": "423521", "url": "https://it.wikipedia.org/wiki?curid=2589375", "title": "Longford Town F.C.", "text": ""}
{"id": "2589376", "revid": "767487", "url": "https://it.wikipedia.org/wiki?curid=2589376", "title": "Gorbea (Cile)", "text": "Gorbea \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 15.222 abitanti."}
{"id": "2589377", "revid": "1305772", "url": "https://it.wikipedia.org/wiki?curid=2589377", "title": "Gorbea", "text": ""}
{"id": "2589380", "revid": "628767", "url": "https://it.wikipedia.org/wiki?curid=2589380", "title": "Lautaro (Cile)", "text": "Lautaro \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 32.218 abitanti."}
{"id": "2589384", "revid": "767487", "url": "https://it.wikipedia.org/wiki?curid=2589384", "title": "Loncoche", "text": "Loncoche \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 23.037 abitanti."}
{"id": "2589387", "revid": "5983", "url": "https://it.wikipedia.org/wiki?curid=2589387", "title": "Luccari", "text": "La famiglia Luccari (nelle fonti anche \"Lucari\", \"Lucaro\", \"Luchari\" o \"de Lucar\u00e7e\", in croato anche \"Lukari\u0107\" o \"Lukarevi\u0107\") fu una famiglia nobile della Repubblica di Ragusa.\nStoria.\nLe origini della famiglia rimangono per lo pi\u00f9 oscure, ma il nome \"Luccari\" o una sua variante - probabilmente un patronimico da \"Luca\" - \u00e8 attestato anche in altre localit\u00e0 della Dalmazia: una delle pi\u00f9 importanti famiglie aristocratiche di Spalato fra il XIII e il XVI secolo fu quella dei \"Lucari\" (o \"Luccaris\", \"de Lucaris\", \"Luchari\"), probabilmente di ascendenza comune, pur se con blasone diverso. Un'antica tradizione li vuole comunque provenienti da Alessio in Albania, agli inizi del X secolo.\nNel XIV secolo, i Luccari diedero alla Repubblica di Ragusa ben 128 alti funzionari statali, pari al 3,43% sul totale nell'intero periodo. Allo stesso modo, essi fra il 1440 e il 1640 contarono 77 membri del Maggior Consiglio, pari al 3,50% sul totale. In questi duecento anni, ottennero anche 87 cariche senatoriali (2,66%), 69 volte la qualifica di Rettore della Repubblica (2,90%), 86 membri del Minor Consiglio (3,97%) e 32 Guardiani della Giustizia (3,90%).\nLa famiglia si estinse con la morte di Giovanni (Ivan) Luccari nel 1707."}
{"id": "2589389", "revid": "767487", "url": "https://it.wikipedia.org/wiki?curid=2589389", "title": "Melipeuco", "text": "Melipeuco \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 5.628 abitanti."}
{"id": "2589397", "revid": "767487", "url": "https://it.wikipedia.org/wiki?curid=2589397", "title": "Nueva Imperial", "text": "Nueva Imperial \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 40.059 abitanti.\nDopo il censimento del 2002 venne creato il comune di Cholchol nella parte settentrionale del territorio di Nueva Imperial."}
{"id": "2589400", "revid": "2014149", "url": "https://it.wikipedia.org/wiki?curid=2589400", "title": "Matilde Tortora", "text": "\u00c8 nota per i suoi studi e le ricerche di cinema che ha condotto e pubblicato anche fuori dai confini nazionali.\nBiografia.\n\u00c8 stata insignita nel 2000 del Premio della Cultura della Presidenza del Consiglio dei ministri.\nHa operato molti rinvenimenti di inediti tra cui: nel 2004 Lettere inedite di Matilde Serao a Eleonora Duse, Graus editore e nel 2006 un'azione cinematografica inedita e autografa di Roberto Bracco in sedici pagine, databile alla fine del 1911, tra le primissime di uno scrittore italiano, scritta appositamente per il cinema, pubblicata in appendice al libro Lettere di Roberto Bracco a Ruggero Ruggeri, Graus - Centro Sperimentale di Cinematografia.\nAutrice di molti libri di cinema, tra cui \"Viaggi nell'animazione. Interventi e testimonianze sul mondo animato. Da \u00c9mile Reynaud a Second Life\", Tunu\u00e8, 2009, che raccoglie testimonianze di autori internazionali del cinema d\u2019animazione, John Canemaker, Michel Ocelot e diversi altri, \u00e8 membro della Cin\u00e9math\u00e8que Fran\u00e7aise, dell'ASIFA e dirige fin dagli inizi il Premio Internazionale Simona Gesmundo corti d'animazione.\nLetteratura e teatro.\nAutrice di diversi libri di poesie tra cui Casa Tettoia, Periferia, 1980 (Premio Joppolo-Piccolo, nello stesso anno), \u201cUn avo aggiunto/ Monte Pavone\u201d, Andrea Livi Editore, 1990, sue poesie sono in diverse antologie di poesia contemporanea, tra cui Care Donne (a cura di E. Malag\u00f2 e G. Prosperi), Forum /Quinta Generazione, 1980, Poesia Erotica Italiana del '900, a cura di Carlo Villa, Newton Compton, 1980, nel 1990 vinse il premio Poesia indetto dalla Casa Internazionale delle Donne, la rivista \"Poesia\", Crocetti editore, Milano, nel numero di maggio 2000, ha pubblicato sue poesie. Ha partecipato a vari eventi di poesia, tra cui \u201cLetteratura all\u2019Orto Botanico, Festival di Letteratura. Le voci della scrittura\u201d (diretto da Giorgio Weiss) 1988 e 1989, Roma. Ha ideato e curato \u201cPoesia in corpore\u201d, Universit\u00e0 degli Studi della Calabria, 1994. \nSuoi racconti sono pubblicati in Racconta/due, La Tartaruga 1993, in Racconta il tuo Dio, Oscar Mondadori 1993, in I racconti dell'apocalisse, SEI 1996, in Salvaci\u00f2n. Racconti gialli religiosi, Piemme, in Cuentos italianos de hoy, Feltrinelli /Editorial Arte y Literatura, 1996. Il suo testo teatrale Fiora/Cvijeta. Dialogo in assenza di Torquato, traduzione di Suzana Glava\u0161, \u00e8 stato trasmesso, nel Dramski program Hrvatskog Radija, emisija Radio Scena, la radio nazionale croata, in prima il 18.10.2003 e fino al 2005. Inoltre in seguito al rep\u00eachage da lei effettuato, alcune partiture musicali dei madrigali del Tasso dedicati alla poetessa croata-anconetana Cvijeta Zuzori\u0107, che erano rimasti adespoti per alcuni secoli, sono state riattribuite al Tasso, loro autore.\nCinema.\nHa realizzato nel 2011 \"Il Sole con l'alch\u00e8rmes\", film breve sui 150 anni dell'Unit\u00e0 d'Italia, che fu inserito nel sito istituzionale I luoghi della memoria, nel 2012 \"Alla ricerca della scarpa perduta\", un film breve su piedi - monete, scarpe insufficienti / o troppo strette / o mute o colme di fiele, e il film \u201cNon ho mai visto il mare\u201d, 2013. Dal 1990 ha realizzato diversi video. \nDall'iconografia dei suoi saggi di cinema e dai molti rep\u00eachages da lei effettuati sono state realizzate le seguenti mostre: \nMostre.\nHa partecipato alle mostre: \nRiviste.\nHa collaborato alle riviste Lapis, Nosside, Salvo Imprevisti, Mille e una Donna, Ariel dell\u2019Istituto di Studi Pirandelliani, Il Piccolo Hans, Immagine dell\u2019Associazione Ricerche Storia del Cinema Italiano. \nCollabora con Noi Donne, BookCiakMagazine, Papiers Nick\u00e9les (Parigi)\nFondi archivistici.\nL'intero suo Fondo Cinema, che contiene diverse rarit\u00e0, acquistato dalla Fondazione Carispo, si trova presso la Biblioteca Comunale Giosu\u00e8 Carducci di Spoleto.\nPresso la Fondazione Elvira Badaracco, Milano, si trova l\u2019intero suo archivio: corrispondenze con varie protagoniste della cultura italiana e del movimento femminista dagli anni Settanta a seguire, tra cui la costituenda Edizioni delle Donne, di cui Matilde Tortora fu tra le prime Socie, materiali inediti, suoi racconti pubblicati su quotidiani e in antologie, recensioni varie ai suoi libri anche su giornali stranieri, riviste con suoi scritti, suoi contributi a convegni in Italia e all\u2019estero ai quali ha partecipato, cataloghi di mostre cui ha partecipato o da lei realizzate, la maggior parte dei suoi libri, sue opere verbo-visive, alcune in originale, che sono state in mostre anche all\u2019estero, i suoi film, foto di vari eventi che l\u2019hanno avuta protagonista e di incontri con artisti italiani e stranieri, locandine, manifesti, inviti, pergamene, riconoscimenti, attestati vari.\nAlla biblioteca nazionale di Cosenza ha donato circa 2000 volumi tra opere monografiche e periodici, di carattere prevalentemente umanistico, con molte opere letterarie, narrativa, poesia e drammaturgia, tra le quali delle opere proprie. Il fondo \u00e8 arricchito anche dalla presenza di una raccolta di 460 VHS e 112 DVD, e da litografie e dipinti del secolo XIX e secolo XX."}
{"id": "2589405", "revid": "628767", "url": "https://it.wikipedia.org/wiki?curid=2589405", "title": "Padre Las Casas (Cile)", "text": "Padre Las Casas \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 58.795 abitanti."}
{"id": "2589406", "revid": "647919", "url": "https://it.wikipedia.org/wiki?curid=2589406", "title": "Aston martin v12 vantage", "text": ""}
{"id": "2589407", "revid": "1305772", "url": "https://it.wikipedia.org/wiki?curid=2589407", "title": "Padre Las Casas", "text": ""}
{"id": "2589411", "revid": "144796", "url": "https://it.wikipedia.org/wiki?curid=2589411", "title": "Santa Maria Incoronata", "text": ""}
{"id": "2589428", "revid": "357043", "url": "https://it.wikipedia.org/wiki?curid=2589428", "title": "Foraggi", "text": ""}
{"id": "2589429", "revid": "6923", "url": "https://it.wikipedia.org/wiki?curid=2589429", "title": "Adams (Antartide)", "text": "L'isola Adams \u00e8 una piccola isola rocciosa del gruppo di isole sub-antartiche incorporato nello spessore del ghiaccio della baia la maggior parte dell'anno, situata sul lato occidentale della baia McDonald, a circa 17 km ad ovest di Mabus Point.\nL'isola Adams fu scoperta dal gruppo di esploratori \"Western Base Party\" della spedizione Aurora, svoltasi tra il 1911 ed il 1914 sotto il comando del geologo australiano Douglas Mawson, e cos\u00ec da lui battezzata in onore del nostromo della goletta \"Aurora\", la nave usata durante la spedizione."}
{"id": "2589436", "revid": "599013", "url": "https://it.wikipedia.org/wiki?curid=2589436", "title": "Walther Wenck", "text": "Prima di arruolarsi nella Reichswehr (la forza di difesa della Repubblica di Weimar) nel 1920, \u00e8 stato membro dei Freikorps, un'organizzazione paramilitare attiva nel primo dopoguerra. Con la ricostituzione della Wehrmacht, assunse diversi ruoli all'interno dell'esercito tedesco. Nell'aprile del 1938 viene nominato allo Stato Maggiore generale del XVI Corpo d'armata, mentre nel maggio 1939 viene nominato capo di Stato Maggiore della 1\u00aa Divisione panzer dove viene promosso al grado di tenente colonnello. Nel febbraio del 1942 viene richiamato presso l'OKH in qualit\u00e0 di insegnante ai corsi di formazione organizzati dallo Stato Maggiore generale. Dopo essere stato promosso al grado di colonnello, nel settembre del 1942 Wenck venne nominato capo dello Stato Maggiore del LVII Corpo corazzato e successivamente, nel novembre dello stesso anno, capo dello Stato Maggiore della III Armata rumena operante sul fronte orientale.\nNel febbraio del 1943 viene promosso al grado di maggior generale e un mese pi\u00f9 tardi diventa capo dello Stato Maggiore della I Armata corazzata. Nell'aprile 1944 viene nominato capo dello Stato Maggiore generale del Gruppo d'armate Sud Ucraina. La stima che il generale Heinz Guderian riponeva in questo giovane ufficiale lo porta a nominarlo il 21 luglio 1944 capo della sezione operazioni dell'OKH, di cui Guderian era appena stato nominato capo di Stato Maggiore generale. Assieme al suo superiore, Wenck cerca di organizzare l'esercito tedesco e di impedire l'ormai imminente sconfitta su tutti i fronti. Nel febbraio 1945 fu messo da Guderian al comando dell'Operazione solstizio, l'ultima offensiva lanciata dall'esercito tedesco sul fronte orientale. Il 16 febbraio i tedeschi lanciarono il loro attacco.\nErano stati assegnati alle forze attaccanti ben 1.200 carri armati, ma mancavano i treni per trasportarli al fronte: perfino una divisione corazzata a corto di effettivi aveva bisogno di 50 treni per trasportare uomini e mezzi, ma in quel momento la situazione della logistica in Germania era difficilissima. Ancora pi\u00f9 grave poi era la scarsit\u00e0 di munizioni e di carburante, che sarebbero bastati solo per un attacco di tre giorni. L'offensiva tedesca segn\u00f2 inizialmente qualche limitato successo parziale, prima che la II Armata corazzata della Guardia sovietica partisse al contrattacco. Il 17 febbraio Wenck fu ferito a causa di un incidente accadutogli con un automezzo; per tale motivo si allontan\u00f2 dal comando dell'Operazione solstizio e dall'OKH.\nAl termine della convalescenza viene nominato il 16 aprile 1945 al comando della XII Armata e inviato verso il fronte occidentale per fermare l'avanzata americana sul fiume Elba. Sebbene a corto di uomini e mezzi (100.000 uomini male armati e in male arnese, qualche decina di carri e automezzi), fece miracoli per riorganizzare una linea difensiva sull'Elba, che furono coronati da qualche successo. Capendo di essere a corto di mezzi corazzati e i soldati fossero poco addestrati, suppl\u00ec a queste carenze con l'ardore giovanile delle sue truppe (composte per la maggior parte di ragazzi tra i 16 e i 25 anni) e il fanatismo di alcuni reparti di SS. Ci\u00f2 gli permise di eliminare alcune importanti teste di ponte sulla riva orientale dell'Elba e di contenere l'avanzata anglo-americana.\nL'ultima speranza per Berlino.\nIl 22 aprile Hitler in persona chiese che la XII Armata di Wenck facesse marcia indietro per supportare le difese tedesche nella battaglia di Berlino; tale decisione era stata suggerita anche dal fatto che le truppe americane si erano ormai attestate sull'Elba e sembrava non intendessero proseguire la loro avanzata verso Berlino. La XII Armata era composta in gran parte da unit\u00e0 esperte di combattimenti al fronte e per di pi\u00f9 integrate di recente con unit\u00e0 fresche; per questo motivo l'Alto Comando tedesco e il F\u00fchrer riponevano molte speranze nell'intervento di quest'Armata per spezzare l'assedio su Berlino. Tuttavia bisogna sottolineare che la XII Armata era del tutto priva di mezzi corazzati, di artiglieria pesante e di contraerea, tutte armi fondamentali per vincere una guerra moderna. Il feldmaresciallo Keitel in persona si rec\u00f2 al quartier generale della XII Armata per spingere il titubante Wenck a un ultimo sforzo per liberare Berlino. \u00abLiberi Berlino!\u00bb gli disse Keitel \u00abFaccia fare dietrofront a tutte le unit\u00e0 di cui dispone! Si unisca alla IX Armata. Mi tiri il Fuhrer fuori di l\u00ec! Wenck, la salvezza della Germania \u00e8 nelle sue mani!\u00bb.\nWenck sapeva che ogni obiezione sarebbe stata inutile e si limit\u00f2 quindi a ribadire al suo superiore che avrebbe fatto tutto il possibile per liberare Berlino. Poi per\u00f2, non appena il feldmaresciallo ripart\u00ec, convoc\u00f2 il suo Stato Maggiore per comunicare agli ufficiali che, contrariamente agli ordini ricevuti, le sue unit\u00e0 non avrebbero puntato verso Berlino, ma avrebbero puntato a rompere l'assedio della IX Armata, con l'obiettivo di portarla in salvo verso Occidente. Le truppe di Wenck iniziarono il loro attacco da sud-ovest il 28 aprile, in direzione di Berlino; l'attacco ottenne un buon successo iniziale, con le avanguardie di Wenck che si addentrarono per 24 chilometri all'interno delle linee nemiche. La forte resistenza sovietica, tuttavia, blocc\u00f2 l'avanzata della XII Armata nei pressi del lago Schwielow, a sud ovest di Potsdam, ossia a poco pi\u00f9 di 30 chilometri da Berlino.\nWenck si convinse a quel punto che qualsiasi tentativo di liberare la capitale era diventato impossibile da realizzare. Ciononostante la pressione esercitata dal gruppo di Wenck permise di alleggerire la pressione attorno ai resti della IX Armata di Theodor Busse, impegnati nel tentativo di lanciare un'ultima disperata offensiva (nota come la battaglia di Halbe), che permise a molti di quei soldati di ricongiungersi con la XII Armata. Una volta effettuato il ricongiumento con i resti della IX Armata, Wenck ordin\u00f2 alle unit\u00e0 sotto il suo comando di ritirarsi nuovamente verso l'Elba, con l'obiettivo di consegnarsi agli americani. I sovietici inseguirono i reparti tedeschi nel tentativo di impedire loro di attraversare il fiume, bombardando il quartier generale di Wenck con continui colpi di artiglieria. Tuttavia entro il 6 maggio 1945 la maggior parte degli uomini sotto il comando di Wenck riusc\u00ec ad attraversare l'Elba e a consegnarsi alla IX Armata americana.\nCattura e morte.\nWenck fu catturato dagli americani e recluso in un campo di prigionia. Fu rilasciato nel 1947. Nel 1982 mor\u00ec in un incidente d'auto vicino Ried im Innkreis, in Austria."}
{"id": "2589453", "revid": "1234826", "url": "https://it.wikipedia.org/wiki?curid=2589453", "title": "Pluton (One Piece)", "text": ""}
{"id": "2589456", "revid": "767487", "url": "https://it.wikipedia.org/wiki?curid=2589456", "title": "Hoher Riffler", "text": "L'Hoher Riffler (3.168\u00a0) \u00e8 la montagna pi\u00f9 alta del Gruppo del Verwall nelle Alpi Retiche occidentali. Si trova nel Tirolo austriaco.\nDescrizione.\nLa prima salita alla montagna \u00e8 avvenuta nel 1864 da parte di Joseph Anton Specht e Franz P\u00f6ll. Si pu\u00f2 salire sulla vetta partendo dal \"Rifugio Edmund Graf\" e percorrendo il versante ovest."}
{"id": "2589461", "revid": "126257", "url": "https://it.wikipedia.org/wiki?curid=2589461", "title": "Carlo Buzzi (architetto)", "text": "Biografia.\nSecondo alcune fonti, suo padre fu l'architetto Lelio Buzzi, capostipite di una famiglia di architetti, invece secondo altre fu solamente omonimo del figlio di Lelio Buzzi.\nCarlo Buzzi fu attivo in un'epoca di transizione fra il manierismo del Pellegrini e il Barocco.\nCarlo Buzzi, secondo alcune fonti, dopo una fase di studio e di apprendistato svolta assieme al padre, oppure secondo altre fonti, dopo essere stato allievo di Fabio Mangone di cui era probabilmente cognato, inizi\u00f2 la sua carriera autonoma nel 1638 ottenendo la carica di architetto della Fabbrica del Duomo in sostituzione di Richini.\nBuzzi rimase coinvolto nella diatriba artistica fra i fautori della linea di costruzione in stile gotico e gli oppositori che aderirono alla scuola manierista.\nBuzzi propose il ritorno al modello gotico e l'abbandono di quello definito \"romano\", per\u00f2 a causa delle grandi incertezze e tentennamenti, il suo progetto concesse ampi spazi ai compromessi, poich\u00e9 incluse alcune soluzioni pellegriniane, quali la parte inferiore della facciata e delle porte. \nNel 1647 Buzzi elabor\u00f2 due nuovi progetti, uno dei quali comprese campanili fiancheggianti la facciata. Sei anni dopo, Buzzi present\u00f2 il suo ultimo progetto, che anche dopo l'intervento di Bernini, rimase praticamente accettato fino al Settecento e persino la realizzazione finale del 1805 rispett\u00f2 per buona parte le sue direttive.\nBuzzi, inoltre si occup\u00f2 della ricostruzione della Scuole Palatine in piazza dei Mercanti (1644), ricevette dal Comune l'incarico di preparare le strutture architettoniche per celebrare l'ingresso in citt\u00e0 di Maria Anna d'Austria, diresse i lavori per la cappella della Madonna dell'Albero (1640), ricostru\u00ec dal 1642 il campanile di Santo Stefano in Brolo, oper\u00f2 per l'Ospedale Maggiore (1644-1658), coordin\u00f2 nel 1658 le celebrazioni per la nascita del principe Filippo Prospero. \nInoltre realizz\u00f2 a Milano il tabernacolo della cappella di San Tommaso nella basilica di Sant'Eustorgio (1643), il coro nella chiesa di Santa Maria del Carmine, la cappella di san Matroniano (1653), l'ancona dell'altare dei santi Ippolito e Cassiano in San Lorenzo (1654-1655). \nAl di fuori della citt\u00e0 di Milano lavor\u00f2 per la chiesa del santuario della Caravina a Cressogno (1639), per la chiesa di San Bartolomeo a Loggio (1647); all'espansione della parrocchiale di Merate (1648), alla costruzione del Santuario della Madonna del Bosco a Imbersago, per la basilica di Monza, per il duomo di Como (1653-1669).\nCarlo Buzzi spos\u00f2 Giulia Mangoni ed ebbe un figlio, Giulio, di professione ingegnere.\nCarlo Buzzi mor\u00ec a Milano il 23 settembre 1658."}
{"id": "2589463", "revid": "547034", "url": "https://it.wikipedia.org/wiki?curid=2589463", "title": "Lodovico Burnacini", "text": "Assieme al padre Giovanni Burnacini divenne famoso per aver introdotto a Vienna il sistema di scenografia in stile fiorentino-veneziano sviluppato da Giovan Battista Aleotti.\nBiografia.\nOrigini e nascita.\nLodovico Ottavio fu figlio di una certa Grazia e dell'architetto teatrale Giovanni Burnacini di Cesena, dal quale apprese fin da giovane le arti dell'architettura teatrale e della scenografia.\nGiorno e luogo di nascita di Lodovico Ottavio sono ancora sconosciuti. Per quanto riguarda il luogo di nascita, recenti ricerche non sono state in grado di confermare i riferimenti della letteratura ottocentesca a Mantova, successivamente riportati da diverse monografie e voci enciclopediche. Anche riguardo a eventuali incarichi di Giovanni Burnacini nella stessa citt\u00e0, dalle fonti d'archivio non \u00e8 stato possibile rinvenire alcun documento.\nPoich\u00e9, invece, gi\u00e0 dal 1636 \u00e8 documentata un'intensa attivit\u00e0 artistica e continua di Giovanni Burnacini a Venezia, sembra plausibile che Lodovico Ottavio sia nato proprio nella citt\u00e0 lagunare.\nFormazione e influenza veneziana.\nA met\u00e0 del XVII secolo Venezia era una delle citt\u00e0 teatrali pi\u00f9 importanti d'Europa e Lodovico Ottavio Burnacini, lavorando nella bottega del padre Giovanni \u2013 che dagli anni '40 conduceva teatri famosi come il San Cassian, il Teatro Santi Giovanni e Paolo e il Teatro Santissimi Apostoli \u2013 entr\u00f2 molto precocemente in contatto con il mondo del teatro, potendo osservare da vicino la stretta collaborazione di impresari, ingegneri, compositori, musicisti, attori e ballerini ecc. \u00c8 plausibile che in quel contesto, durante il carnevale, egli abbia anche visto le feste in maschera sulle calli e sui campi di Venezia cos\u00ec come le esibizioni dei comici dell'arte, al tempo molto presenti e apprezzate. Nel suo corpus di disegni conservati al Theatermuseum di Vienna, infatti, si ritrovano numerosi riferimenti al mondo della Commedia dell'arte, che indicano l'importanza di tali esperienze della sua giovinezza.\nSenza dubbio Lodovico Ottavio deve aver goduto di un'intensa formazione nella bottega paterna. Alcune sue prime incisioni create su disegni di Giovanni, come una intitolata \"Trionfo del SS. Sacramento\" (Praga, 1652), dimostrano, infatti, la stretta e lunga collaborazione tra padre e figlio.\nIl trasferimento a Vienna.\nDopo aver effettuato una formazione artistica, un apprendistato ed una prima parte di carriera nella sua citt\u00e0, nel 1652 si spost\u00f2 a Vienna, seguendo il padre, per prestare i suoi servigi alla corte imperiale.\nIn poco tempo ottenne l'incarico di architetto di fiducia di Leopoldo I e progett\u00f2 numerose strutture, quali l'ala del palazzo imperiale di Trakt nei cinque anni successivi al 1660, il rifacimento del teatro di corte nel 1665 e una sezione del castello di Laxenburg nel 1676.\nDue anni dopo realizz\u00f2 la decorazione de \"Il Pomo d'Oro\", una festa teatrale realizzata per celebrare le nozze reali di Leopoldo e Margherita, che gli procur\u00f2 una certa notoriet\u00e0 e successivamente fu invitato a decorare numerosi palazzi della capitale.\nUna volta terminate le ostilit\u00e0 con i Turchi ed esaurito l'assedio, nel 1683 fu ingaggiato per la ricostruzione dei palazzi imperiali, tra i quali il castello della Favorita e quello di Eberdorf.\nNel 1687 con Paul Strudel, partecip\u00f2 al progetto e alla realizzazione della Colonna della Peste sul Graben e assieme allo scultore Johann Bernhard Fischer von Erlach eresse il Mehlgrube nel mercato viennese.\nSegu\u00ec lo stile architettonico del padre, prediligendo le prospettive ad asse centrale con fuga all'infinito, oltre che le decorazioni allegoriche e antropomorfiche di ispirazione nordica. \nIl teatro di corte rifatto da Burnacini si distinse per le grandi dimensioni, per un palcoscenico basso caratterizzato dalla predisposizione ad accogliere numerose decorazioni sequenziali, per uno splendido palazzo del proscenio, per un soffitto orizzontale decorato con raffinatezza ed eleganza prospettica. \nOltre a questa attivit\u00e0 architettonica, Burnacini si distinse soprattutto come scenografo teatrale e come costumista di opere allestite al teatro di corte, eseguendo le scene di oltre un centinaio di opere, abitualmente con la collaborazione musicale di Draghi, Perti, Bertali, Ziani e su libretti di Minato.\nL'importanza del suo lavoro e la sua influenza sull'arte scenografica delle epoche seguenti \u00e8 attestata dalla conservazione di suoi numerosi disegni presso la Biblioteca nazionale austriaca."}
{"id": "2589470", "revid": "253269", "url": "https://it.wikipedia.org/wiki?curid=2589470", "title": "Gia Scala", "text": "Dotata di un fisico da pin up, fu attiva nel cinema ed in televisione, particolarmente negli anni cinquanta e sessanta, e recit\u00f2 accanto a celebri attori fra cui Glenn Ford ne \"Alla larga dal mare\" (1957) di Charles Walters, e David Niven e Gregory Peck ne \"I cannoni di Navarone\" (1961), per la regia di J. Lee Thompson.\nBiografia.\nOrigini, infanzia e primi passi.\nFiglia di Pietro Scoglio, un aristocratico siciliano, e dell'irlandese Eileen Sullivan, trascorse l'infanzia a Roma, per trasferirsi quattordicenne negli USA. Comp\u00ec gli studi a New York, diplomandosi alla Bayside High School del Queens.\nIndecisa su quale carriera intraprendere, prima di avvicinarsi al mondo dello spettacolo svolse diversi lavori, fra cui quello di impiegata in compagnie assicurative o di aerolinee.\nCarriera.\nDopo aver frequentato corsi serali di recitazione con Stella Adler e frequentato l'Actors Studio, inizi\u00f2 la carriera artistica debuttando in trasmissioni radiofoniche e telequiz.\nNel 1954 fu notata da un agente cinematografico che la propose per il ruolo di Maria Maddalena in un film che avrebbe dovuto essere girato con il titolo \"The Gallileans\". Non ebbe la parte ma fu scritturata con un doppio contratto per la Universal e la Columbia Pictures a Hollywood. Adottando lo pseudonimo di \"Gia Scala\", pur senza essere accreditata in locandina, esord\u00ec nel cinema nel 1955 in \"Secondo amore\", un melodramma con Jane Wyman e Rock Hudson.\nLa vita e la carriera artistica dell'attrice furono condizionate da una serie di problemi di salute che la portarono, nel 1958, a un primo tentativo di suicidio. Malgrado le difficolt\u00e0 esistenziali partecip\u00f2 ad alcune pellicole di rilievo come \"Contrabbando sul Mediterraneo\" (1957) e \"La giungla della settima strada\" (1957). Dell'anno successivo \u00e8 invece \"Il tunnel dell'amore\" (1958), commedia diretta da Gene Kelly, e interpretata anche da Richard Widmark e Doris Day.\nIl successo internazionale e il declino.\nDopo aver partecipato al film \"Le colline dell'odio\" (1959) di Robert Aldrich, accanto a Robert Mitchum, l'attrice diede la sua migliore interpretazione nel kolossal bellico \"I cannoni di Navarone\" (1961), nel ruolo della misteriosa partigiana della resistenza greca, accanto a Gregory Peck, David Niven e Anthony Quinn.\nNonostante l'exploit, la carriera dell'attrice si avvi\u00f2 al declino, anche in conseguenza dei problemi di dipendenza dall'alcool che le fecero perdere diverse prestigiose scritture da parte delle \"major\" cinematografiche. Anche il suo matrimonio con il finanziere borsistico Donald Burnett and\u00f2 in crisi e si concluse con il divorzio.\nLa sua carriera prosegu\u00ec sul piccolo schermo, in diversi programmi televisivi statunitensi degli anni sessanta, fra cui il celebre \"Alfred Hitchcock presenta\" (1960-1961), \"Convoy\", \"Gli inafferrabili\", \"Viaggio in fondo al mare\", \"12 O'Clock High\" (1965), \"Tarzan\" (1967) e \"Operazione ladro\" (1969). Interpret\u00f2 inoltre se stessa nella puntata dello special televisivo \"Here's Hollywood\", in onda il 10 maggio 1961.\nGli ultimi anni.\nIn virt\u00f9 della sua cittadinanza britannica, si trasfer\u00ec a lavorare in Inghilterra, suo paese natio, ma i problemi psicologici, aggravati dall'abuso di alcool, anzich\u00e9 trovare miglioramento finirono per acuirsi, tanto da condurla a un nuovo tentativo di suicidio, dopo il quale fece ritorno a Hollywood.\nLa notte del 30 aprile 1972 la trentottenne attrice fu trovata priva di vita da alcuni amici nella sua casa nella zona collinare di Hollywood Hills. Secondo quanto accertato, il decesso fu attribuito a un'overdose di sostanze stupefacenti mescolate ad alcool.\n\u00c8 sepolta all'Holy Cross Cemetery di Culver City, in California."}
{"id": "2589473", "revid": "287204", "url": "https://it.wikipedia.org/wiki?curid=2589473", "title": "Ippitsusai Bunch\u014d", "text": "Biografia.\nLa sua formazione culturale si attu\u00f2 presso la scuola Kan\u014d, discepolo di Ishikawa Yukimoto e allievo di Ishikawa Kogen.\nEsattamente come il suo famoso collega Katsukawa Shunsh\u014d fu pittore della classe samurai.\nIppitsusai Bunch\u014d visse e lavor\u00f2 a Edo. Attivo dal 1765 al 1780, come tutti gli artisti dell'era Meiwa (1764-1772), risult\u00f2 molto influenzato dall'arte innovativa di Suzuki Harunobu, che dipinse un'ampia variet\u00e0 di soggetti, dai temi tratti dai poemi classici alle bellezze femminili sue contemporanee, realizzando anche un certo numero di shunga, ovvero immagini con tematiche erotiche. \nIppitsusai Bunch\u014d, assieme al pittore ed incisore Katsukawa Shunsh\u014d, complet\u00f2 una delle pi\u00f9 significative antologie di ritratti di attori intitolata \"E-hon butai \u014dgi\" (\"Libro illustrato di fan di scena\"), considerata aderente alla scuola Ukiyo-e, un genere di stampa artistica giapponese su carta, impressa con matrici di legno, fiorita nel periodo Edo.\nQuesta scuola si diffuse nel XVII secolo, grazie al contributo fondamentale di Hishikawa Moronobu per agevolare le esigenze artistiche dei giapponesi. Con le economiche stampe a colori vennero infatti decorate anche le dimore pi\u00f9 povere e i pittori come Ippitsusai Bunch\u014d si specializzarono nel descrivere le bellezze della natura, della vita semplice e quotidiana.\nLo stile di Ippitsusai Bunch\u014d si caratterizz\u00f2 per una pregevole raffinatezza e si distinse per l'assenza di sfondi, che permise di risaltare maggiormente le figure ed i colori.\nIppotsusai Bunch\u014d utilizz\u00f2 principalmente il formato \"chuban\" (26,4x18,8) e \"hoso-e\" (30,3x15,15), per i suoi ritratti di donne o attori. \u00c8 meglio conosciuto per le sue stampe di attori che recitano nella rappresentazione teatrale kabuki. \nUn altro genere di dipinti tipico del pittore fu quello paesaggistico, inerente alle vedute del fiume Sumida, impreziosito da un mondo in miniatura, composto da piccole abitazioni e gradevoli barchette.\nTra le sue opere di pittura si possono menzionare il kakemono con \"Cortigiane e serventi sotto un ciliegio\"; il \"Yamashita Ky\u014dnosuke no ushiro men\" (\"Mostrante le danze di Yamashita Ky\u014dnosuke\"); il \"Nakamura Matsue no shirotabi\" (\"Panno bianco di Nakamura Matsue\")."}
{"id": "2589476", "revid": "1124164", "url": "https://it.wikipedia.org/wiki?curid=2589476", "title": "Andrea Busati", "text": "Biografia.\nIl suo nome \u00e8 stato talvolta confuso con quello del collega Marco Basaiti e questo equivoco ha reso complicata una precisa e corretta ricostruzione biografica del pittore.\nGli storici dell'arte ipotizzano che il padre di Busati, Stefano, sia nativo di Scutari e che intorno alla met\u00e0 del XV secolo si sia spostato a Venezia. \nInoltre Busati aveva due fratelli entrambi pittori: Luca Antonio, che ha lavorato a Faenza dal 1514 al 1516 e a Venezia dal 1523 al 1539; Francesco, attivo nei primi cinquant'anni del XVI secolo.\nAndrea Busati \u00e8 stato un seguace dello stile quattrocentesco di Cima da Conegliano e di Giovanni Bellini. Purtroppo poche sue opere sono sopravvissute.\nTra i lavori attribuiti a Busati si annoverano un \"San Marco in trono fra san Francesco e sant'Andrea\", che apparteneva al Magistrato veneziano della Ragion Vecchia e ora \u00e8 conservato alle Gallerie dell'Accademia, caratterizzato da un paesaggio di mare e monti.\nUn \"Sant'Antonio\" (Museo civico di Vicenza) a figura intera inserito in un paesaggio fluviale, ispirato da Cima e con elementi belliniani; un \"Compianto sul Cristo morto\" (National Gallery di Londra), caratterizzato dalla espressivit\u00e0 dei protagonisti, di derivazione cimasca ed inizialmente attribuito a Sebastiano del Piombo; un \"Le minere della pittura\" commissionato da tre magistrati per il palazzo dei Camerlenghi in Venezia; una \"Maria dolente con Cristo morto\" (Benwick y Alba di Madrid); un \"San Sebastiano\" (Pinacoteca di Arezzo), sono le altre pi\u00f9 importanti opere rintracciate di questo pittore.\nProbabilmente Busati collabor\u00f2 con Cima da Conegliano, come evidenziato nel \" Leone di san Marco con quattro santi\", della Ca' d'Oro di Venezia.\nDatabile tra il 1505 e il 1510 \u00e8 il dipinto \"Piet\u00e0 di San Pietro d'Orzio\" conservato nella piccola frazione bergamasca di San Pietro d'Orzio.\nDopo il testamento redatto da Busati nel 1528, non si posseggono pi\u00f9 informazioni su di lui."}
{"id": "2589481", "revid": "204391", "url": "https://it.wikipedia.org/wiki?curid=2589481", "title": "Cellula B", "text": ""}
{"id": "2589486", "revid": "1543377", "url": "https://it.wikipedia.org/wiki?curid=2589486", "title": "Giovanni Battista Buonamente", "text": "Biografia.\nMusicista di corte dei Gonzaga e musico di camera della principessa Eleonora Gonzaga.\nNei primi anni della sua carriera fu evidente l'influenza musicale di Salamone Rossi e di Claudio Monteverdi.\nDal 1626 al 1630 assunse il ruolo di musicista di camera e di compositore imperiale alla \"Hofkapelle\" di Vienna. \nDurante il 1627, partecip\u00f2 come direttore d'orchestra, musicista, autore di balletti, alla esecuzione della \"Pastoral Comoedia\", per i festeggiamenti dell'incoronazione di Ferdinando II a Praga.\nRientrato in Italia nel 1632, lavor\u00f2 come violinista alla basilica di Santa Maria della Steccata di Parma e quattro anni dopo divenne maestro di cappella nel convento di San Francesco di Assisi, dove trascorse i suoi ultimi anni di vita.\nCompose musiche strumentali tra le quali oltre 160 opere sacre, sette libri di sonate a tre, e uno di musiche da uno a quattro violini.\nBuonamente port\u00f2 a Vienna lo stile musicale mantovano ispirato alla scuola veneziana. Il suo stile violinistico fu considerato tecnicamente ardito dai suoi contemporanei.\nLe opere di Buonamente si caratterizzarono per la predilezione delle sonate, delle canzoni a pi\u00f9 voci, delle musiche strumentali a uno o due violini, per la definizione degli episodi alternati nei movimenti ritmici diversi, per le elaborazioni melodiche anticipanti Niccol\u00f2 Paganini e il concerto solistico, per la perfetta definizione del ruolo degli strumenti, per la grande variet\u00e0 dinamica delle sonate, per l'assegnazione alla suite di un modello definitivo.\nTra le composizioni di Buonamente, si possono menzionare: \"Il Quarto Libro de varie Sonate, Sinfonie, Gagliarde, Corrente, e Brandi per sonar con due Violini et un Basso di Viola...\", (1626); \"Il Quinto Libro de varie Sonate, Sinfonie, Gagliarde, Corrente &amp; Ariette per sonar con due Violini &amp; un Basso di Viola...\", (1629); \"Sonate et Canzoni a due, tre, quattro, cinque et a sei voci... Libro Sesto... con il suo basso continuo...\", (1636); \"Il Settimo Libro di Sonate, Sinfonie, Gagliarde, Corrente, et Brandi a tre, due violini &amp; basso di viola...\", (1637)."}
{"id": "2589491", "revid": "1305772", "url": "https://it.wikipedia.org/wiki?curid=2589491", "title": "I'll Be Over You", "text": "I'll Be Over You \u00e8 una canzone del gruppo Rock Toto scritta da Steve Lukather, il chitarrista della band.\nIl brano, proveniente dall'album \"Fahrenheit\" del 1986, \u00e8 fra i pi\u00f9 conosciuti del gruppo. Nei cori del singolo appare anche la voce di Michael McDonald.\nIl singolo esord\u00ec all'undicesimo posto nella classifica Billboard Hot 100, per 2 settimane consecutive fu al primo posto nella classifica adult contemporary chart, la seconda canzone dei Toto a finire in questa classifica (la prima fu I Won't Hold You Back nel 1983).\nVideoclip.\nIl video illustra la band che si esibisce sopra al tetto di un palazzo di Los Angeles, (cosa che ricorda il famoso concerto dei Beatles). L'esibizione della canzone vede vari periodi della giornata ovvero il tardo pomeriggio, il tramonto e la sera. Durante la sera negli ultimi minuti del video viene a piovere e il gruppo lasciando tutti gli strumenti sul tetto del palazzo (tranne Jeff Porcaro che si porta appresso uno dei piatti della batteria) \u00e8 costretto a fuggire. Nel video \u00e8 presente anche Michael McDonald. Il palazzo in cui \u00e8 stato realizzato il videoclip si trova all'altezza del civico 548 sulla S Spring Street, accanto al \"Spring Arcade Building\".\nIl B-Side In A Word.\nCome B-Side del disco fu inserito un pezzo inedito della band chiamato \"In A Word\", scritto dall'allora cantante Joseph Williams, insieme a Steve Lukather, Mike Porcaro, Steve Porcaro e Jeff Porcaro. La canzone parla di una ragazza che il protagonista a malapena conosce. Non \u00e8 mai stata suonata dal vivo fino al 1997, nel Tour di Toto XX, infatti \u201cIn A Word\" \u00e8 stata compresa nell'album per il ventesimo anniversario della band. La particolarit\u00e0 di questo pezzo \u00e8 l'assenza di David Paich alle tastiere, che non era presente al momento delle registrazioni (avvenute nello studio personale di Jeff Porcaro) e durante la stesura del testo."}
{"id": "2589494", "revid": "125667947", "url": "https://it.wikipedia.org/wiki?curid=2589494", "title": "Floridsdorfer Athletiksport-Club", "text": "Il Floridsdorfer Athletiksport-Club, detto comunemente \"Floridsdorfer AC\" o \"FAC\", e dal 2007 noto ufficialmente come FAC Team f\u00fcr Wien dopo la fusione con il Polizei, \u00e8 una societ\u00e0 calcistica austriaca di Vienna, con sede nel 21\u00b0 distretto della citt\u00e0. Gioca le partite casalinghe nel Leopold Stroh Stadion, e milita nella Erste Liga, seconda divisione del campionato austriaco di calcio. I colori sociali sono il bianco e il blu.\nHa vinto il campionato austriaco nell'edizione 1917-1918 ed ha giocato complessivamente 38 stagioni nel massimo campionato nazionale, esordendo nel 1911-1912 e facendovi l'ultima apparizione nel 1953-1954. Dopo un'assenza che datava al 1992-1993, ha conquistato la promozione in Erste Liga al termine della stagione 2013-2014.\nStoria.\nGli anni delle vittorie.\nFondato il 20 agosto 1904, il Floridsdorfer AC fu la ventesima squadra viennese affiliata alla federazione. Al suo esordio nel massimo campionato, nella stagione 1911-1912, il Floridsdorfer si posizion\u00f2 al 7\u00ba posto ed anche negli anni seguenti la squadra si conferm\u00f2 nelle zone medio-basse della classifica.\nL'ascesa del club avviene negli anni della prima guerra mondiale. Nel 1914-1915 la squadra si aggiudica la prima edizione (non ufficiale) della coppa nazionale, sconfiggendo in finale l'Admira Vienna per 3-1. Nei due campionati successivi (1915-1916 e 1916-1917) il Floridsdorfer chiude al secondo posto, in entrambi i casi dietro al Rapid Vienna; finalmente nel 1917-1918 arriva la vittoria del titolo nazionale, grazie alla migliore differenza reti nei confronti dei bianco-verdi. Nella stessa stagione il club si aggiudica anche la coppa nazionale, un'edizione poi invalidata dalla Nieder\u00f6sterreichischer Fussballverband per aver le due finaliste (l'altra era l'Amateur) spostato la data della finale senza chiedere preventivo avviso agli organi federali competenti. Lo spostamento della gara si era reso necessario per via della pioggia torrenziale che aveva impedito lo svolgimento della finale, poi vinta 4-3 dal FAC.\nDopo la guerra il club non \u00e8 riuscito a ripetere tali successi. Dopo alcune stagioni anonime, nel 1922-1923 la squadra retrocede in 2. Klasse. Fu, questa retrocessione, un vero \"caso\" poich\u00e9 il Wiener AF, 10\u00ba classificato, aveva schierato numerosi giocatori squalificati nel corso del torneo, suscitando le proteste del Floridsdorfer, il cui 11\u00ba posto finale aveva significato retrocessione. Con una decisione di compromesso, la federazione decise di non retrocedere il Wiener AF, ma concesse al Floridsdorfer - pur giocando nella categoria inferiore - il titolo di \"squadra di 1. Klasse\" (\"Erstklassig\").\nTra dilettantismo e professionismo.\nIl campionato 1923-1924 di 2. Klasse Nord vede il FAC piazzarsi al secondo posto, dietro il Wiener AC. Nella stagione successiva, quando il passaggio dal dilettantesimo al professionismo \u00e8 stato completato, sotto la nuova direzione della Wiener Fu\u00dfball-Verband, il club vince il campionato cadetto e ritorna in I. Liga. Negli anni successivi la squadra, pur conservando il posto nel massimo torneo, non riesce ad andare oltre il quinto posto in classifica. Riesce a qualificarsi per la Coppa Mitropa nell'edizione 1934, ma viene subito eliminata dal Ferencv\u00e1ros. Al termine della stagione 1937-1938, chiusa all'8\u00ba posto, il club retrocede nuovamente nella categoria inferiore, nella stagione che segna per la prima volta la partecipazione al massimo campionato nazionale di formazioni provenienti da fuori Vienna.\nSotto la gestione del Nationalsozialistischer Reichsbund f\u00fcr Leibes\u00fcbungen, durante la seconda guerra mondiale, la squadra recupera la propria competitivit\u00e0. Nel 1940 avviene la fusione con l'Amateure FIAT, altra squadra del 21\u00ba distretto. Tre anni dopo, nella stagione 1943-1944, il FAC chiude al secondo posto dietro al First Vienna. In questi anni fa il suo esordio in maglia blu il futuro nazionale Ernst Ocwirk.\nNel dopoguerra, il Floridsdorfer rientra nei ranghi, giocando ancora per quasi un decennio nella massima serie. Giocatori come Robert Dienst (307 gol in carriera per il Rapid) ed\nOtto Walzhofer, che nel 1950 fu l'ultimo tesserato del club a vestire la maglia della Nazionale maggiore austriaca, vengono lanciati per poi essere ceduti altrove. La squadra conclude il torneo di Staatsliga A 1953-1954, l'ultimo giocato in massima divisione, all'ultimo posto, retrocedendo in Staatsliga B.\nGli anni dei campionati minori.\nNel 1958-1959 il Floridsdorfer, retrocesso nel frattempo in Wiener Stadtliga, vince il campionato ottenendo la promozione nella nuova Regionalliga. L'avventura dura per\u00f2 solo un anno, concludendosi con la retrocessione immediata, cos\u00ec come nel 1966-1967.\nTrascorsi gli anni settanta nel campionato di Regionalliga, ormai divenuto il terzo livello nazionale, per tre volte sfior\u00f2 la promozione in 2. Division. Nel 1975-1976, 1976-1977 e 1979-1980, in quest'ultimo caso perdendola per differenza reti a vantaggio del Neusiedl/See.\nNel 1990 la squadra cambia nome in FAC Viktoria Wien dopo la fusione con lo Sportverein Gro\u00df Viktoria. Nel 1996-1997 vince il campionato viennese, conquistando la promozione in Regionalliga e, nell'estate del 1997, recupera il nome originale di Floridsorfer Athletiksport-Club ponendo fine alla fusione col Gro\u00df Viktoria. Per tre stagioni consecutive, dal 2000-2001 al 2002-2003, la squadra si \u00e8 piazzata al 2\u00ba posto in Regionalliga Ost, sempre sfiorando l'ammissione agli spareggi per salire in Erste Liga. Nel 2002-2003 Ivan Gali\u0107 \u00e8 divenuto il pi\u00f9 giovane giocatore di sempre ad esordire nella prima squadra di un club austriaco, in una vittoria 5-0 in casa contro il Klingenbach, il 9 agosto 2002, all'et\u00e0 di 13 anni e 300 giorni. Il 20 settembre 2002, Gali\u0107 ha segnato il suo primo gol in Regionalliga, all'et\u00e0 di 13 anni e 342 giorni, stabilendo anche in questo caso il record nazionale. La partita si giocava a Sankt P\u00f6lten contro la squadra locale e Gali\u0107 segn\u00f2 il gol del momentaneo 1-1 (fin\u00ec poi 3-1 per il Flordisdorfer).\nNel 2003-2004, un po' a sorpresa, il club \u00e8 retrocesso in Wiener Stadtliga. Si \u00e8 quindi fuso con il Fussballklub Old Formation-RAG Feibra assumendo la denominazione di FAC OFR.\nLa fusione e il ritorno tra i pro.\nIl 18 giugno 2007 venne ufficializzata una nuova fusione, con il PSV Team f\u00fcr Wien, che ha permesso alla squadra di recuperare il posto in Regionalliga, con la nuova denominazione di FAC Team f\u00fcr Wien. Nel 2007-2008 termina il campionato al 2\u00ba posto; nel 2008-2009 \u00e8 nono. Chiude all'11\u00ba posto la stagione 2009-2010 mentre nel 2010-2011, stagione nella quale si disputa il \"derby del 21\u00ba distretto\" contro il Columbia, \u00e8 ancora 9\u00ba posto finale, risultato replicato nel 2011-2012.\nNel 2013-2014 il FAC Team f\u00fcr Wien ha vinto il campionato di Regionalliga Ost, qualificandosi cos\u00ec allo spareggio per la promozione in Erste Liga contro l'Austria Salisburgo. Dopo aver pareggiato per 2-2 la gara d'andata in casa, i viennesi si sono imposti a Salisburgo per 3-0 nel ritorno, conquistando la promozione in Erste Liga dopo pi\u00f9 di venti anni di assenza dal calcio professionistico.\nColori e simbolo.\nI colori sociali del club sono il blu ed il bianco.\nStadio.\nInizialmente la squadra giocava le partite casalinghe in Birnenplatz, finch\u00e9 il 14 ottobre 1906 venne inaugurato il nuovo campo di gioco, presso il Nordbahnbr\u00fccke, con una partita contro lo Slovan giocata di fronte a spettatori.\nFino agli anni sessanta il club giocava le partite casalinghe in Galvanigasse, sul terreno oggi occupato dalla Pfarrkirche Gartenstadt. Dal 1966 si \u00e8 trasferito al FAC-Platz, oggi Leopold Stroh Stadion, in Hopfengasse. Lo stadio, costruito nel 1933, era stato sino a quel momento utilizzato dall'Admira Vienna, prima che quest'ultima si trasferisse al Bundesstadion S\u00fcdstadt.\nOggi la sua capienza \u00e8 stata ridotta di molto, aggirandosi intorno a circa spettatori.\nRosa 2021-2022.\n\"Aggiornata al 12 febbraio 2022\"\nRosa 2020-2021.\n\"Aggiornata al 26 settembre 2020\"\nGiocatori.\nGiocatori convocati nella Nazionale austriaca:\nSettore giovanile.\nIl vivaio \u00e8 uno dei pi\u00f9 rinomati della capitale, e ha dato i natali calcistici a giocatori come Peter Pacult, J\u00fcrgen Patocka e Marko Arnautovi\u0107.\nSono attive dieci squadre giovanili: Under-7/8, Under-9, Under-10, Under-11, Under-12, Under-13, Under-14, Under-15, Under-16 ed Under-18, tutte impegnate nei campionati della Wiener Fu\u00dfball-Verband.\nIn virt\u00f9 di un accordo di cooperazione con il KSV Siemens, i ragazzi dai 7 ai 13 anni giocano sotto il nome di Siemens FAC Team f\u00fcr Wien, quelli dai 14 ai 18 anni come FAC KSV Siemens."}
{"id": "2589496", "revid": "239447", "url": "https://it.wikipedia.org/wiki?curid=2589496", "title": "Floridsdorfer AC", "text": ""}
{"id": "2589499", "revid": "1793900", "url": "https://it.wikipedia.org/wiki?curid=2589499", "title": "Jean Bullant", "text": "Biografia.\nProveniente da una famiglia di maestri, ebbe l'occasione di completare i suoi studi con un soggiorno in Italia.\nAl suo rientro in Francia prest\u00f2 i suoi servigi ai duchi di Montmorency, per i quali dedic\u00f2 gran parte della prima fase della carriera, impegnandosi in lavori presso i castelli di \u00c9couen, di Chantilly, di F\u00e8re-en-Tardenois, quest'ultimo caratterizzato da uno splendido ponte. Il castello di \u00c9couen risult\u00f2 indubbiamente il suo capolavoro pi\u00f9 conosciuto e diventer\u00e0 la localit\u00e0 di villeggiatura futura preferita di diversi sovrani di Francia.\nA quegli anni risalirono due importanti trattati redatti da Bullant, quello riguardante la geometria, intitolato \"Petit Traict\u00e9 de geometrie et d'Horlogiographie\" del 1561 e quello di architettura, intitolato \"Reigle g\u00e9n\u00e9rale d'Architecture: \u00e9tude des cinq ordres de colonnes\" del 1564, mentre un terzo scritto, \"Recueil d'Horlogiographie\" 1561 fu inerente alla tematica degli orologi.\nGrazie alle raccomandazioni dei signori di Montmorency, riusc\u00ec ad ottenere l'importante incarico di \"Contr\u00f4leur des B\u00e2timents du roi\", presso la corte di Enrico II (1557).\nDal 1570 incominci\u00f2 la sua collaborazione con Caterina de' Medici, concretizzata con lavori al palazzo delle Tuileries di Parigi, dove ampli\u00f2 la struttura realizzata da Philibert Delorme (1570), ottenendo nel frattempo la nomina di \"architetto reale\", (1571-1578). Al castello di Saint-Maur prosegu\u00ec la sua attivit\u00e0 reale prima di realizzare l'H\u00f4tel de Soissons parigino, comprendente la nota colonna utilizzata da Caterina come osservatorio (1572-1584), e la galleria del castello di Chenonceau (1576-1577).\nAltri lavori vennero eseguiti da Bullant presso il castello di Fontainebleau e nella chiesa di Saint-Denis.\nLo stile dell'architetto sub\u00ec in una prima fase l'influenza della lezione dei classici e dell'opera di Philibert Delorme. In seguito aggiunse fantasie manieristiche alle sue caratteristiche consolidate.\nBullant \u00e8 sepolto nella chiesa di Saint-Acceul d'Ecouen, situata sotto il castello. Ha presumibilmente lavorato alla costruzione del suo campanile durante uno dei suoi numerosi passaggi in questa citt\u00e0 in cui abitava abitualmente.\nUn certo numero di costruzioni architettoniche di Jean Bullant furono distrutte, specialmente durante la rivoluzione francese, e le uniche prove sono i piani o le incisioni del tempo. Il castello d'Ecouen \u00e8 uno dei pochi ancora in grado di rappresentare la creativit\u00e0 di Jean Bullant, sebbene un'ala di questo castello sia scomparsa."}
{"id": "2589501", "revid": "1442080", "url": "https://it.wikipedia.org/wiki?curid=2589501", "title": "Chris Herd", "text": "Carriera.\nClub.\nAston Villa.\nHerd ha firmato per l'Aston Villa dal club australiano del Bayswater City a febbraio 2005, assieme al connazionale Shane Lowry, inizialmente con un accordo che prevedeva un contratto giovanile dalla durata biennale e, successivamente, uno professionistico annuale.\nHa disputato diciannove incontri per la squadra riserve dell'Aston Villa e altri ventuno (con due reti) per la formazione \"Academy\". Ha poi fatto parte della rosa di calciatori che ha partecipato alle HKFC Philips Lighting International Soccer Sevens del maggio 2007, che si \u00e8 poi aggiudicato. Le sue prestazioni sono state ricompensate da un rinnovo contrattuale. Si \u00e8 dimostrato un giocatore piuttosto duttile, essendo stato impiegato principalmente da centrocampista centrale e da ala destra, ma con la squadra riserve si \u00e8 disimpegnato anche da terzino. Il 1\u00ba luglio 2008, ha firmato un contratto biennale, legandosi cos\u00ec all'Aston Villa fino al 30 giugno 2010. Il 17 dicembre dello stesso anno, \u00e8 stato convocato per la trasferta in Coppa UEFA contro l'Amburgo, ma non \u00e8 sceso in campo.\nA gennaio 2008, Herd \u00e8 stato prestato per un mese (successivamente il prestito \u00e8 stato prolungato) al Port Vale. Ha debuttato nell'incontro con il Millwall. A febbraio, \u00e8 stato espulso per la prima volta, nella sconfitta del Vale contro i Bristol Rovers. Al ritorno in squadra dopo l'espulsione, ha siglato una doppietta ai danni dell'Hartlepool United: la sua squadra ha vinto la partita per tre a due.\nDopo essere tornato al Villa Park, \u00e8 stato prestato nuovamente per un mese ai Wycombe Wanderers. Il Wycombe, infatti, ha avuto bisogno di nuovi elementi per il centrocampo, a causa di diverse assenze per squalifiche ed infortuni. In questo periodo, Herd ha disputato tre incontri da titolare e uno da sostituto, per un totale di quattro partite. \u00c8 tornato all'Aston Villa dopo essere stato lasciato in panchina per l'incontro con il Grimsby Town, il 15 aprile. Ha preso parte, con i \"Villans\", alla Coppa della Pace 2009, vinta proprio dagli inglesi nonostante un errore dal dischetto di Herd nella finale contro la Juventus.\nIl 27 novembre 2009, l'Aston Villa ha prestato Herd al Lincoln City, fino al nuovo anno. Il Villa ha anche concesso il permesso di giocare le partite di FA Cup con il nuovo club, facilitando cos\u00ec l'esordio del giocatore due giorni dopo, proprio in questa competizione contro il Northwich Victoria. Ha scelto la maglia numero 34. Herd ha segnato la prima rete nella sconfitta per tre a uno del Lincoln City contro il Rochdale. Il 4 gennaio 2010, il prestito \u00e8 stato esteso fino al 4 maggio dello stesso anno.\nNazionale.\nHerd \u00e8 stato selezionato dall' per la Coppa del Mondo Under-20 2009, disputata in Egitto. Ha preso parte all'incontro con la ."}
{"id": "2589518", "revid": "2196166", "url": "https://it.wikipedia.org/wiki?curid=2589518", "title": "Chiesa di Sant'Agostino (Atri)", "text": "La chiesa di Sant'Agostino ad Atri \u00e8 una chiesa non sconsacrata e uno dei principali monumenti della citt\u00e0. Si trova all'imbocco del centralissimo Corso Elio Adriano ed \u00e8 monumento nazionale dal 1902..\nStoria.\nLa chiesa fu costruita tra il XIII e XIV secolo da maestranze abruzzesi e dedicata quindi a Sant'Agostino, vescovo di Ippona. Nel 1363 fu ricostruita e dedicata ai santi Giacomo Maggiore e Caterina d'Alessandria, anche se nel XVII secolo \u00e8 documentata la sola intitolazione a Santa Caterina. Durante la ricostruzione trecentesca fu costruito, dove si trovavano le logge del Giudice Civile, il convento degli \"Agostiniani Calzati\". Tra il '400 e il '600 la chiesa si arricch\u00ec di pregevoli opere d'arte: una ristrutturazione, avvenuta nel XV secolo, port\u00f2 a dare alla chiesa un certo aspetto rinascimentale; durante il Rinascimento si dot\u00f2 del cornicione, del portale, del campanile e di alcuni affreschi, mentre nel periodo barocco furono eretti i 4 altari, pi\u00f9 aggiunte alcune argenterie negli armadi di sagrestia. Fu proprio durante i lavori seicenteschi che vennero abbattute le navate laterali, riducendo la chiesa ad una sola aula e determinando l'apertura, sulla sinistra, dell'attuale \"Via Sant'Agostino\". Il convento degli Agostiniani fu soppresso nel 1809 e subito dopo sorse, per la cura della chiesa, la \"Confraternita dei Cinturati\", che a met\u00e0 Ottocento riport\u00f2 il luogo di culto all'intitolazione originaria.\nDal 1954 al 1964, essendo il Duomo di Atri chiuso per restauri, le funzioni parrocchiali furono assegnate a questa chiesa che divenne cos\u00ec molto cara agli atriani. Anche dopo che il Duomo riapr\u00ec, questa chiesa rimase tra le pi\u00f9 frequentate dai fedeli, ma negli anni settanta fu sconsacrata per volere del Vescovo: l'ultima messa che vi si celebr\u00f2 fu nel 1969, durante un matrimonio.\nViste le sue condizioni non certo ottime, negli anni ottanta fu restaurata completamente e i battenti lignei del portone, ormai usurati, e sostituiti con altri uguali anch'essi lignei. Dopo questo restauro, la chiesa divenne un Auditorium, luogo per mostre, convegni e presentazioni. Dopo questo restauro, per meglio adeguare la chiesa a queste funzioni, furono tolte tutte le statue dagli altari e le argenterie dalla sagrestia, esponendole nel Museo Capitolare di Atri. Altri due restauri, uno nel 1994, l'altro nel 2004, sono stati effettuati rispettivamente per ripulire dallo sporco l'affresco di Andrea De Litio all'interno e del portale all'esterno.\nIl recente terremoto dell'Aquila del 2009 non ha provocato nessun danno.\nPer quanto riguarda l'edificio conventuale, basso e caratterizzato da un portico (come testimonia una rara e antica foto), fu abbattuto nel 1882 per lasciare posto al cosiddetto \"Palazzo Illuminati\", che ospit\u00f2 inizialmente il Municipio e il carcere, poi dal 1917 il Liceo Classico \"Luigi Illuminati\"; dal 2002 vi trova sede una sezione distaccata del Tribunale di Teramo. A ricordo dell'antico edificio, Palazzo Illuminati fu costruito anch'esso porticato.\nDescrizione.\nEsterno.\nFacciata.\nLa facciata \u00e8 tutta in laterizio e leggermente arretrata rispetto al Corso; \u00e8 addossata al fianco sinistro del Tribunale (Palazzo Illuminati).\nNella parte alta si trova il cornicione rinascimentale, formato da tante nicchiette a forma di conchiglia. Pi\u00f9 in basso, nella parte centrale, si trova un finestrone aperto molto probabilmente nel XVIII secolo, ma poi chiuso: si notano ancora i contorni. Quindi, raggiungibile tramite due scalini, vi \u00e8 lo splendido portale tardo gotico, di Matteo da Napoli.\nIl portale.\nNel 1420, su commissione del duca di Atri (Pier Bonifacio Acquaviva) o del Vescovo (Delfino Nanni Gozzadini), Matteo Capro detto Matteo da Napoli fu incaricato di eseguire il portone principale della chiesa di Sant'Agostino.\nDi Matteo si sa poco: scultore, era originario della zona di Napoli (secondo alcuni di Capri), e poco prima del 1410 part\u00ec dalla Campania per percorrere a ritroso il Regno fino ad Amatrice.\nAd Atri si trov\u00f2 quindi di passaggio, e all'epoca doveva essere uno dei principali scultori napoletani per aver ricevuto subito una commissione cos\u00ec importante. Il portale, di squisita fattura tardo gotica con influssi dell'arte spagnola (viene considerato la maggiore espressione della scultura tardo gotica in Abruzzo), ha un arco cigliato dalla forma abbastanza curiosa (decorato con motivi vegetali), con una terminazione a punta e in cima l'Eterno Padre benedicente.\nSotto questa scultura, la figura di Sant'Agostino seduto con in mano un cartiglio, quindi un arco cigliato con le figure di alcuni monaci agostiniani; quindi pi\u00f9 in basso un archivolto con scolpite al centro un Cristo in piet\u00e0 e ai lati i dodici Apostoli e i simboli degli Evangelisti.\nAl centro la lunetta e sotto una striscia in pietra con scolpite ai lati le figure dell'Annunziata e dell'angelo nunziante. Ai lati dei battenti, 6 colonne (3 per lato) con i capitelli fastosamente decorati con volti umani sorridenti; da notare, nel capitello della prima colonna destra, la presenza un po' nascosta di una lumaca, particolare scultoreo che fu inserito da Matteo a ricordo del soprannome affibbiatogli dagli atriani: \"ciammaica\", che nel dialetto locale vuol dire appunto 'lumaca', perch\u00e9 lo scultore era lento nei lavori e nel contempo faceva la spola tra Atri, Cellino Attanasio e Isola del Gran Sasso per le varie commissioni, e ci\u00f2 ritardava appunto l'ultimazione.\nIn cima ai capitelli delle prime due colonne si trovano due sculture raffiguranti Santa Caterina d'Alessandria e un santo monaco agostiniano.\nLato sinistro.\nIl lato sinistro, escluso l'abside, affaccia su Via Sant'Agostino. Il lato sinistro \u00e8 tutto in laterizio e presenta alcune finestre e un ingresso laterale. Vi sono poi alcuni grandi archi e delle finestre tonde, oggi chiusi, che costituivano le campate e le finestre della navata sinistra, distrutta durante i lavori seicenteschi. Si pu\u00f2 notare anche la presenza di un altro ingresso laterale, certamente aperto dopo l'abbattimento della navata, ma oggi esso \u00e8 inservibile perch\u00e9 murato.\nAbside.\nL'abside affaccia per met\u00e0 su Via Sant'Agostino, l'altra met\u00e0 \u00e8 addossata (parte bassa) ad alcune case. L'abside presenta una finestra tonda e altre due rettangolari; attorno alla finestra tonda vi sono alcune ciotole maiolicate del XVI secolo, decorazione che si ripete anche nella parte alta dell'abside.\nLato destro.\nIl lato destro \u00e8 quasi del tutto addossato al Palazzo del Tribunale, mentre la parte restante ad alcune case medievali, tranne una parte libera in cui si pu\u00f2 ammirare una monofora gotica.\nIl campanile.\nIl campanile si trova sul lato destro della chiesa e definisce lo skyline cittadino. Fu costruita agli inizi del XVI secolo da Antonio da Lodi e dalla sua bottega, subito dopo la fine dei lavori della torre campanaria del duomo, quindi intorno al 1505. Si vede per\u00f2 che ci fu intervento pi\u00f9 di artisti di bottega che del maestro stesso. Il campanile della chiesa di Sant'Agostino \u00e8 una copia di quello del Duomo: \u00e8 uguale in tutto, anche nelle decorazioni, tranne che nelle dimensioni, visto che \u00e8 molto pi\u00f9 basso (circa 20 metri). La cella campanaria conteneva 4 campane, ma oggi ne \u00e8 rimasta solo una, piccola. Nonostante la chiesa sia sconsacrata, in cima al campanile \u00e8 rimasta ancora la banderuola in bronzo con la croce in cima.\nInterno.\nL'interno \u00e8 ad una navata ed \u00e8 frutto dei lavori avvenuti nel '600, anche se \u00e8 rimasto qualcosa dei secoli precedenti.\nAcquasantiere.\nAi lati dell'ingresso, si trovano 2 acquasantiere del XVI secolo, con alcune decorazioni vegetali.\nCappella di San Massimo.\nLungo il lato destro, chiusa da una bassa cancellata in ferro, si trova la cappella di San Massimo, che \u00e8 stata ricavata nel XVII secolo da una porzione della distrutta navata destra. Inizialmente ospit\u00f2 il tabernacolo con il SS. Sacramento, poi dal 1853 vi furono allocate le reliquie di , che Papa Pio IX aveva concesso alla Congrega dei Cinturati (attualmente le reliquie sono al Museo Capitolare). Gli stucchi sono barocchi, mentre i lacerti di affreschi che affiorano sulle pareti sembrano essere del XIV secolo.\nGli altari.\nNella chiesa sono presenti quattro altari, due per ogni lato. I quattro altari sono barocchi, del XVII secolo, e hanno simili decorazioni. Al centro hanno delle nicchie dove erano collocate delle statue in terracotta policroma del Rinascimento; nei due altari del lato sinistro erano collocate le statue di Santa Caterina d'Alessandria e San Giuseppe d'Arimatea, mentre nel secondo altare di destra vi era una Madonna adorante, nel primo altare di destra invece non vi era nulla.\nLa \"Madonna delle Grazie\" di Andrea De Litio.\nNella controfacciata sinistra della chiesa, un po' appartata e nascosta alla vista dei turisti, vicina all'ingresso laterale, si trova un prezioso affresco rinascimentale (restaurato nel 1994) di Andrea De Litio: \u00e8 la \"Madonna con Bambino tra i santi Giacomo Maggiore e Giovanni evangelista e devoti\", pi\u00f9 conosciuta come Madonna delle Grazie. L'opera fu commissionata dal duca di Atri, Giosia I Acquaviva (duca dal 1459 al 1462), che potrebbe essere identificato assieme alla moglie e ai figli tra i devoti.\nLa datazione dell'affresco deve essere quindi fissata durante gli anni di governo di Giosia I, non prima del 1460. Al centro si trova la Vergine, seduta, con i profondi occhi rivolti verso il fedele e accennante appena un sorriso. Seduto sulle ginocchia della Madre, che lo stringe a s\u00e9, c'\u00e8 il Bambino Ges\u00f9, ignudo, che con la mano destra benedice mentre con la sinistra presenta alla Vergine i devoti; al collo porta una collana di corallo. A sinistra c'\u00e8 San Giovanni evangelista, mentre a destra San Giacomo Maggiore, con i loro attributi.\nAi piedi dei santi, si trovano 5 devoti, raffigurati di dimensioni molto pi\u00f9 piccole e con le mani giunte. Nei due a sinistra si possono riconoscere il duca Giosia I Acquaviva e la moglie, mentre i tre devoti di destra potrebbero essere i figli, tra cui Giulio Antonio, successore del padre.\nLe vetrate.\nLungo la navata vi sono alcune vetrate tonde, realizzate tra il 1969 e il 1970 dalla ditta Camper di Atri, poco prima che la chiesa fosse sconsacrata. Vi sono simboli cristiani ed eucarisitici, una raffigurazione dell'Ecce Homo, della Madonna Addolorata, di santa Caterina d'Alessandria, di san Giacomo Maggiore e di sant'Agostino d'Ippona. Anche nel presbiterio si trova una vetrata della ditta Camper, dello stesso periodo, tonda, raffigurante lo Spirito Santo. Sono presenti poi tre piccole vetrate pi\u00f9 antiche: una, lungo la navata, del XIV secolo, le altre due nel presbiterio (XV secolo)\nLa balaustra e l'altare.\nIl presbiterio \u00e8 leggermente rialzato e separato dal resto dalla navata tramite una balaustra di marmo della fine del XVIII secolo. In mezzo al presbiterio, al centro, si trova l'altare maggiore in marmo eseguito agli inizi del XX secolo.\nLa sagrestia.\nLa sagrestia si raggiunge passando per una porticina lungo la navata, quasi sempre chiusa. La porticina immette in uno stretto e brevissimo corridoio che immette nella sagrestia vera e propria, una stanzetta in laterizio dove sono conservati due armadi lignei, un tempo contenenti le oreficerie e i paramenti sacri.\nLe statue.\nNella chiesa vi erano 5 statue, in terracotta policroma, tutte opera di un artista abruzzese e realizzate tra il XV e il XVI secolo.\nDue erano collocate nei due altari di sinistra (\"Santa Caterina d'Alessandria\" e \"San Giuseppe\"), altre due (\"Madonna con Bambino\" e \"San Giacomo Maggiore\") in quelli di destra, ma il San Giacomo era scomparso gi\u00e0 alla fine del XIX secolo e della Vergine il Bambino era andato perduto.\nVi era infine un'altra statua, nel presbiterio, raffigurante \"Sant'Agostino\", che era la meglio conservata di tutte e aveva i colori ancora brillanti.\nAl momento della sconsacrazione, tutte le statue furono lasciate l\u00ec, ma misteriosamente scomparve il Sant'Agostino. Le altre tre statue rimaste, dopo il restauro degli anni ottanta, furono collocate nel Museo Capitolare di Atri, dove tuttora si trovano.\nGli argenti e i paramenti sacri.\nAl contrario delle statue, che fu deciso di lasciare nella chiesa, i paramenti sacri e le varie argenterie utilizzate durante le messe (chiuse negli armadi di sagrestia), non essendo pi\u00f9 utili, furono spostate e collocate al Museo Capitolare.\nMa si dovette attendere il restauro del 1994- 1995 perch\u00e9 paramenti e oreficerie, tutte impolverate, fossero ripulite e riportate all'antico splendore.\nTra le oreficerie figura l'ostensorio della Confraternita dei Cinturati che aveva sede in questa chiesa: opera di artisti napoletani e datata 1858, di squisito gusto neoclassico."}
{"id": "2589522", "revid": "92723", "url": "https://it.wikipedia.org/wiki?curid=2589522", "title": "Admiral Scheer", "text": "La Admiral Scheer fu un incrociatore pesante che serv\u00ec nella Kriegsmarine tedesca durante la seconda guerra mondiale; era la seconda unit\u00e0 della classe \"Deutschland\".\nI tedeschi classificarono inizialmente la nave come \"corazzata\" (\"Panzerschiff\" in tedesco), per poi riclassificarla come \"incrociatore pesante\" (\"Schwere Kreuzer \") nel 1940; i britannici, invece, classificarono la nave come \"corazzata tascabile\" (\"Pocket Battleship\" in inglese), appellativo che poi \u00e8 rimasto come caratteristico delle navi di questa classe.\nVita operativa.\nImpostata nei cantieri Marinewerft di Wilhelmshaven il 25 giugno 1931, venne varata il 1\u00ba aprile 1933 con il nome di \"Admiral Scheer\", in onore dell'ammiraglio Reinhard Scheer, comandante della flotta tedesca alla battaglia dello Jutland. La nave entr\u00f2 in servizio il 12 novembre 1934.\nIl primo impiego dell'incrociatore avvenne durante la guerra civile spagnola: insieme ad altre navi da guerra tedesche, britanniche, francesi e italiane, la \"Admiral Scheer\" venne inviata in acque spagnole al fine di combattere il contrabbando di armi. Il 29 maggio 1937 aerei repubblicani bombardarono per errore l'incrociatore \"Deutschland\", gemello della \"Scheer\", causando la morte di 20 marinai tedeschi; per rappresaglia, il 31 maggio 1937 la \"Scheer\" bombard\u00f2 la cittadina indifesa di Almer\u00eda, sparando pi\u00f9 di 200 colpi di grosso calibro che provocarono 20 morti e 50 feriti tra la popolazione civile.\nOperazioni nell'Atlantico.\nAllo scoppio della seconda guerra mondiale, la \"Scheer\" si trovava in cantiere a Kiel per estesi lavori di aggiornamento: tra le altre cose, la prua fu allungata e resa pi\u00f9 arcuata, il ponte di comando e l'albero maestro furono ridisegnati, e l'armamento antiaereo potenziato. La nave, con al comando il capitano Theodor Krancke lasci\u00f2 il porto di Gotenhafen il 29 ottobre 1940 per dirigersi verso l'Atlantico, con il compito di attaccare il naviglio mercantile diretto in Gran Bretagna.\nSuperato lo stretto di Danimarca (non senza difficolt\u00e0 a causa delle forti tempeste), la \"Scheer\" fece rifornimento da petroliere tedesche e si diresse verso l'Atlantico centrale. La mattina del 5 novembre 1940, l'idrovolante da ricognizione dell'incrociatore intercett\u00f2 un grosso convoglio britannico, il convoglio HX84 partito dal porto canadese di Halifax. La \"Scheer\" si diresse alla massima velocit\u00e0 verso il convoglio, affondando strada facendo il mercantile \"Mopan\", che navigava isolato. Poco prima delle 16:30, la \"Scheer\" intercett\u00f2 il convoglio britannico, formato da 37 mercantili di diverso tipo scortati dall'incrociatore ausiliario \"HMS Jervis Bay\"; mentre l'incrociatore si portava a tiro, il piccolo \"Jervis Bay\" inizi\u00f2 a stendere una cortina fumogena per coprire i mercantili, per poi dirigersi a tutta velocit\u00e0 contro la \"Scheer\". Crivellato di colpi, il \"Jervis Bay\" affond\u00f2 con la perdita di quasi tutto il suo equipaggio, ma con il suo sacrificio era riuscito a dare un vantaggio di 22 minuti al resto del convoglio. Con il sole che stava calando, la \"Scheer\" si lanci\u00f2 all'inseguimento del convoglio, e con l'ausilio di riflettori, radar e razzi illuminati, rintracci\u00f2 a uno a uno i mercantili. Alle 20:40, quando Krancke sospese l'inseguimento, la \"Scheer\" aveva sparato quasi met\u00e0 delle munizioni di scorta, affondando cinque navi mercantili (tra cui una petroliera) e danneggiandone altre tre.\nSottraendosi alla caccia di una formazione navale britannica, la \"Scheer\" si diresse verso il sud Atlantico. Il 14 novembre si incontr\u00f2 con la petroliera \"Nordmark\", che la riforn\u00ec di munizioni e combustibile. Il 25 novembre, intercett\u00f2 e affond\u00f2 un paio di mercantili britannici al largo delle isole Capo Verde. Il 18 dicembre cattur\u00f2 intatta la nave frigorifera \"Duquesa\", carica di grossi quantitativi di frutta, verdura, carne congelata e uova; dotata di equipaggio tedesco, la \"Duquesa\" venne trasformata in nave ausiliaria, rifornendo sia la \"Scheer\" che le altre navi corsare tedesche in zona di viveri freschi. La \"Scheer\" adott\u00f2 una serie di accorgimenti gi\u00e0 sperimentati dalle altre navi corsare tedesche: la nave venne dipinta con i colori tipici degli incrociatori britannici, e per rendere pi\u00f9 credibilie il camuffamento il cannone centrale di ciascuna torre venne tenuto abbassato (gli incrociatori britannici non avevano torri trinate). Con questi trucchi la \"Scheer\" fu in grado di catturare e affondare due mercantili (il britannico \"Stanpark\" e l'olandese \"Beneverd\") senza che potessero inviare segnali di aiuto.\nIl 2 febbraio 1941, la \"Scheer\" doppi\u00f2 il Capo di Buona Speranza ed entr\u00f2 nell'Oceano Indiano, dove nei giorni successivi affond\u00f2 quattro mercantili. Il pericolo rappresentato dall'incrociatore era tale che i britannici allestirono una grossa squadra navale per intercettarlo, composta dalla portaerei HMS Hermes e da nove incrociatori, ma inutilmente. Vista la situazione, ai primi di marzo il comando tedesco ordin\u00f2 all'incrociatore di rientrare in patria; il 2 aprile 1941 la \"Scheer\" approd\u00f2 al porto di Kiel, venendo calorosamente accolta dal comandante della Kriegsmarine, Gro\u00dfadmiral Erich Raeder. La missione della \"Admiral Scheer\" era durata in tutto 161 giorni e 46.000 miglia di percorrenza, e aveva portato all'affondamento o alla cattura di 17 mercantili nemici, per complessive 113.000 t di stazza lorda.\nOperazioni nell'Artico.\nTerminato un nuovo ciclo di lavori, la \"Admiral Scheer\" venne assegnata nell'estate del 1942 alla flotta operante nel Mar Baltico. Terminato questo ciclo di operazioni, la \"Scheer\" venne inviata in Norvegia per prendere parte agli attacchi tedeschi contro i convogli diretti in Unione Sovietica attraverso il Mar Glaciale Artico. Il 2 luglio 1942 cerc\u00f2 di attaccare il convoglio PQ-17 (\"Operazione R\u00f6sselsprung\"), ma le avverse condizioni del mare impedirono l'intercettamento. Il 19 agosto, la \"Scheer\" penetr\u00f2 nel Mare di Barents alla ricerca di mercantili sovietici (\"Operazione Wunderland\"); non avendo trovato traccia di navi nemiche, si diresse verso il porto di Dikson, bombardandolo con i suoi grossi calibri e danneggiando alcune navi sovietiche ancorate in rada. Il 24 agosto rientr\u00f2 a Narvik senza aver intercettato alcun grosso convoglio.\nTerminato questo ciclo di operazioni, la nave fece ritorno in Germania, dove venne impiegata unicamente per attivit\u00e0 di addestramento.\nOperazioni nel Baltico.\nDurante l'autunno del 1944, la nave venne richiamata in servizio nel Baltico, svolgendo numerose missioni di appoggio di fuoco alle truppe schierate sul Fronte Orientale, e fungendo anche da nave da trasporto per trasferire ad occidente profughi e truppe in fuga davanti all'avanzata sovietica. Durante questo periodo, la \"Scheer\" spar\u00f2 pi\u00f9 colpi che in tutte le precedenti operazioni, tanto che si rese necessario sostituire i cannoni principali, logorati dall'intenso uso.\nIl 9 aprile 1945, mentre si trovava in un bacino di carenaggio del porto di Kiel, la \"Admiral Scheer\" sub\u00ec un pesante bombardamento da parte di aerei britannici; colpita pi\u00f9 volte, si capovolse e affond\u00f2. Al termine della guerra, dopo una parziale demolizione, ci\u00f2 che rimaneva dello scafo venne interrato durante i lavori di ristrutturazione del porto."}
{"id": "2589523", "revid": "149727", "url": "https://it.wikipedia.org/wiki?curid=2589523", "title": "Ferrovia Bussoleno-Susa", "text": ""}
{"id": "2589524", "revid": "964734", "url": "https://it.wikipedia.org/wiki?curid=2589524", "title": "Alfabeto lituano", "text": "L'alfabeto lituano \u00e8 l'alfabeto utilizzato per esprimere la lingua lituana.\n\u00c8 costituito da 32 lettere, mutuate dall'alfabeto latino, con l'aggiunta di lettere proprie che servono per esprimere alcuni suoni della lingua lituana.\nSuoni.\nVocali.\nL'alfabeto lituano possiede 12 vocali. In aggiunta alle vocali dell'alfabeto latino, sono presenti specifiche vocali che presentano la codetta, particolare segno diacritico, usato per esprimere vocali lunghe.\nConsonanti.\nL'alfabeto lituano presenta 20 consonanti con l'aggiunta del digramma \"Ch\" che indica una fricativa velare sorda."}
{"id": "2589535", "revid": "1670527", "url": "https://it.wikipedia.org/wiki?curid=2589535", "title": "ESPN 2", "text": "ESPN 2 (ESPN Dos) \u00e8 un canale televisivo sportivo di ESPN, che ha gli studi principali in Argentina e trasmette in vari stati dell'America Latina: Colombia, Ecuador, Per\u00fa, Cile, Bolivia, Argentina, Uruguay e Paraguay. La sua programmazione \u00e8 incentrata principalmente su calcio, tennis e rugby. Trasmette inoltre diversi campionati di vari sport popolari in Argentina, come l'Hockey su prato e il polo. \u00c8 il secondo canale della programmazione di ESPN Latinoam\u00e9rica, equivalente a ESPN Dos che trasmette per\u00f2 solo in Centroamerica e Venezuela.\nGli studi, da marzo 2008, si trovano in Beccar, Provincia de Buenos Aires, Argentina.\n\u00c8 utilizzato anche come canale di riserva nel caso di due eventi contemporanei. ESPN trasmette il considerato pi\u00f9 importante mentre ESPN 2 trasmette l'altro.\nNel luglio 2008, ESPN 2 lancia il suo segnale anche nella zona andina per trasmettere anche in Colombia, Cile, Bolivia, Ecuador e Per\u00f9 con la stessa base di programmazione argentina originale ma con l'aggiunta del calcio della MLS, baseball della MLB, il programma Coraz\u00f3n Andino e una versione propria del notiziario \"Sportscenter\".\nProgrammazione.\nProgrammi sportivi trasmessi attualmente:\nAltri programmi:"}
{"id": "2589540", "revid": "729019", "url": "https://it.wikipedia.org/wiki?curid=2589540", "title": "Isola di Zug", "text": "Zug Island \u00e8 un'isola fortemente industrializzata della citt\u00e0 di River Rouge, nei pressi dei confini meridionali di Detroit, nello Stato del Michigan.\nAttivit\u00e0 industriale.\nL'isola ospita un'acciaieria e un impianto per la produzione di coke."}
{"id": "2589544", "revid": "1543377", "url": "https://it.wikipedia.org/wiki?curid=2589544", "title": "Classe Scharnhorst (nave da battaglia)", "text": "La classe Scharnhorst fu una classe di navi da battaglia veloci (o incrociatori da battaglia) della Kriegsmarine tedesca composta dalla \"Gneisenau\" e dallo \"Scharnhorst\".\nStoria.\nNel periodo successivo alla stipula dell'accordo navale anglo-tedesco, venne commissionata la costruzione di due grandi navi da guerra, della stazza di circa 30.000 tonnellate ciascuna; queste, per potenza ed armamento, erano paragonabili agli incrociatori da battaglia britannici ma i tedeschi decisero di classificarle come corazzate.\nEntrambe parteciparono alla battaglia dell'Atlantico ed entrambe, insieme all'incrociatore pesante \"Prinz Eugen\", furono protagoniste dell'attraversamento del canale della Manica, per fare rientro in Germania dal porto francese di Brest, in prospettiva di proteggere un possibile attacco Alleato contro la Norvegia, venendo tuttavia danneggiate dall'urto con alcune mine.\nEntrambe le navi dovettero essere sottoposte a lavori di riparazione ma, mentre lo \"Scharnhorst\" riprese a navigare, venendo successivamente affondato il 26 dicembre 1943 nella battaglia di Capo Nord, lo \"Gneisenau\", a causa dei danni ulteriori causati da diversi bombardamenti, non riprese pi\u00f9 il mare, venendo in seguito smantellata."}
{"id": "2589545", "revid": "287204", "url": "https://it.wikipedia.org/wiki?curid=2589545", "title": "Preverbo", "text": "Sebbene non ampiamente accettato nella linguistica, il termine preverbo viene usato nella lingue del Caucaso (comprendente tutte e tre le famiglie: caucasico nord-occidentale, caucasico nord-orientale e cartvelico), nel caddoano, athabasko e algonchino per descrivere certi elementi prefissati ai verbi.\nTeoricamente, ogni prefisso potrebbe essere definito come elemento preverbale. Tuttavia, in pratica, il termine \"preverbo\" si applica pi\u00f9 strettamente a queste famiglie, e si riferisce a un elemento prefissato che \u00e8 normalmente esterno alla premessa della morfologia verbale, come le posizioni di elementi sostantivali, o meno spesso, gli elementi sostantivali stessi.\nCaucasico nord-occidentale.\nNella famiglia caucasica nord-occidentale, tali elementi possono includere sostantivi, preverbi locativi e direzionali (equivalenti di preposizioni), come viene mostrato in questo esempio fornito dalla lingua ubykh:\nCaddoano.\nNella linguistica del caddoano, gli elementi preverbali sono meno ben definiti come classe, e spesso il \"preverbo\" designa una parte della radice verbale che pu\u00f2 essere separata dal resto della radice tramite alcuni prefissi, come in questo esempio in lingua wichita:\nCinese.\nNel mandarino standard e in molte altre lingue cinesi, il termine \"preverbo\" viene utilizzato in modo alquanto diverso (in inglese) per descrivere alcune parole che veicolano il significato di preposizione. Queste parole, lessicalmente verbi in cinese, appaiono prima del sostantivo in questione e sono pi\u00f9 comunemente riferite come coverbi.\nGeorgiano.\nNel georgiano, la principale funzione di un preverbo \u00e8 distinguere tra i tempi del presente e quelli del futuro. Per \"traslare\" un verbo al presente nel tempo futuro, si deve aggiungere il preverbo al composto verbale. Oltre a questa funzione, i preverbi hanno nel georgiano anche significati direzionali e sono legati direttamente all'inizio del composto verbale:\nDa notare nei due esempi che il significato del tempo futuro \u00e8 ottenuto soltanto aggiungendo il preverbo; non si verifica nessun altro mutamento grammaticale. Alcuni esempi dove i preverbi hanno significati direzionali sono:\nInoltre, notate che soltanto i preverbi sono cambiati in modo da veicolare il senso di vari significati direzionali. Andrebbe anche notato che i preverbi aggiungono significati direzionali non solo ai verbi di moto, ma a ogni tipo di verbo. Confronta gli esempi del verbo -\"tser\"- (\"scrive-re\"):\nCome si pu\u00f2 vedere dagli esempi il preverbo muta in base all'oggetto indiretto - la persona per (a) la quale il verbo \u00e8 stato espresso.\nNel georgiano molti verbi hanno una radice comune. Per esempio, \"fini-re\" e \"sta-re\" hanno la stessa radice verbale, -\"rch\"-. I significati di questi verbi vengono distinti piuttosto attraverso i loro preverbi e altri elementi del composto verbale:\nCome si pu\u00f2 chiaramente osservare, i verbi sono identici nel tempo presente, ma differiscono in quello futuro, a causa dei loro preverbi.\nPersiano moderno.\nUn preverbo \u00e8 un morfema applicato insieme ai participi che modificano il loro significato e il significato dei loro derivati.\nI preverbi persiani, riferiti come \"\u0101ndar\" o \"dar\", sono:\nI pre-verbi possono modificare l'attributo di procedura dei verbi e gli infiniti, ma essi non mutano il loro attributo oggettivo:\n.\u0627\u0648 \u06a9\u062a\u0627\u0628\u06cc \u062f\u0627\u0634\u062a (attributo statico)\nU ket\u0101bi d\u0101sht.\n.\u0627\u0648 \u06a9\u062a\u0627\u0628\u06cc \u0631\u0627 \u0628\u0631\u062f\u0627\u0634\u062a (attributo dinamico)\nU ketabi bar d\u0101sht.\nIl pre-verbo viene normalmente posizionato prima del verbo. Se il verbo \u00e8 composto di due componenti separabili, il pre-verbo viene posizionato davanti al secondo componente, oppure pu\u00f2 essere posizionato alla fine della frase, per esigenze di metrica:\n\u0627\u0632 \u06a9\u0627\u0631\u0650 \u062e\u064a\u0631 \u0639\u0632\u0645\u0650 \u062a\u0648 \u0647\u0631\u06af\u0632 \u0646\u06af\u0634\u062a \u0628\u0627\u0632\n\u0647\u0631\u06af\u0632 \u0632\u0650 \u0631\u0627\u0647 \u0628\u0627\u0632\u0646\u06af\u0634\u062a\u0647\u200c\u0633\u062a \u0647\u064a\u0686 \u062a\u064a\u0631\nManuchehri (XI - XII secolo d.C.)\nAlgonchino.\nNella lingua algonchina, i preverbi possono essere descritti come parole fonologicamente separate che possono precedere un verbo e condividere la sua inflessione. In particolare, i prefissi pronominali o il mutamento iniziale sono applicati al primo preverbo (se pu\u00f2) nel complesso verbale piuttosto che al tema del verbo. Il loro significato pu\u00f2 estendersi dal tempo passato o aspetto perfettivo ai significati che in italiano possono usare un avverbio o un altro verbo.\nEsempi dalla lingua ojibwe:\nSecondo la grammatica munsee, possono esserci alcune parole tra un preverbo e il suo verbo in quella lingua.\nConfronta anche il \"prenome\" in queste lingue."}
{"id": "2589554", "revid": "1573940", "url": "https://it.wikipedia.org/wiki?curid=2589554", "title": "Acrididae", "text": "Gli Acrididi (Acrididae ) sono una famiglia di insetti ortotteri del sottordine Celiferi.\nDescrizione.\nLe specie appartenenti a questa ampia e numerosa famiglia possiedono una unit\u00e0 strutturale che permette di riconoscerli nonostante la ampia variet\u00e0 di forme:\nSi distinguono inoltre per 3 caratteristiche morfologiche:\nTassonomia.\n\u00c8 la famiglia pi\u00f9 numerosa e pi\u00f9 rappresentativa della superfamiglia Acridoidea.Comprende le seguenti sottofamiglie:\nSpecie presenti in Italia.\nIn Italia sono presenti le seguenti specie e sottospecie:"}
{"id": "2589560", "revid": "767487", "url": "https://it.wikipedia.org/wiki?curid=2589560", "title": "La gang dell'arancia meccanica", "text": "La gang dell'arancia meccanica (\"\u00c7irkin D\u00fcnya\") \u00e8 un film turco del 1974 diretto da Osman Fahir Seden, accreditato con lo pseudonimo \"Rowland Kramer\". Si inserisce nel filone del rape-and-revenge, all'epoca particolarmente in voga.\nTrama.\nIstanbul. Dopo una notte di brutali aggressioni e atti di vandalismo, un trio di feroci malviventi capeggiati dal sadico e sofisticato \"Scorpione\" riescono, con l'inganno, ad introdursi nella villa del chirurgo Orang, che vive insieme alla moglie Selma e al loro figlioletto Murad. Dopo aver eluso i controlli della polizia, i tre promettono alla coppia di lasciare la loro abitazione il mattino successivo, e nel frattempo si divertono a tormentare e schiavizzare i loro sfortunati \"ospiti\" nei modi pi\u00f9 disparati, accanendosi principalmente su Selma. Esasperato dal comportamento dei tre uomini e sempre pi\u00f9 preoccupato per l'incolumit\u00e0 della sua famiglia Orang arriva a promettere ai tre malviventi una grossa somma di denaro pur di\nconvincerli ad andarsene. I tre per\u00f2, dopo aver rifiutato l'assegno offerto loro dal dottore e pretendendo un pagamento in contanti, decidono (essendo domenica) di prolungare di ancora un giorno la loro permanenza nella villa, prendendo in ostaggio il piccolo Murad (di cui i tre ignoravano l'esistenza, essendo ancora addormentato e svegliatosi all'improvviso) e sottoponendolo ad ulteriori angherie. La situazione purtroppo non migliora nemmeno quando Orang riceve una visita inaspettata da alcuni amici di famiglia, e il suo tentativo di avvelenare lo Scorpione durante un pasto fallisce miseramente. Dopo aver riflettuto sulla situazione Scorpione decide quindi di portare via con s\u00e9 Murad come ostaggio dopo aver prelevato i soldi dalla banca, e questo porta Orang e Selma a pianificare un tentativo di fuga durante la notte successiva, purtroppo sventato facilmente dai tre criminali. Il mattino dopo quindi lo Scorpione e Orang si recano alla banca, lasciando i due complici del delinquente a sorvegliare Selma e Murad. Tuttavia i due aggrediscono Selma e Murad, violentando la prima e affogando il secondo nella piscina, dopodich\u00e9 raggiungono il loro capo per andarsene con il denaro. Dopo aver trovato il figlio morto e la moglie impazzita per la violenza e il dolore Orang, accecato dall'ira, insegue lo Scorpione e i suoi complici per vendicarsi ma viene ucciso, non prima per\u00f2 di aver ucciso uno dei due complici. In seguito i due malviventi superstiti vengono arrestati, per poi essere scarcerati alcuni anni dopo. Dopo aver appreso del loro rilascio Selma, ormai completamente impazzita, li affronta uccidendoli a colpi di pistola.\nEdizione italiana.\nIl film \u00e8 stato distribuito in Italia con un titolo chiaramente ispirato al capolavoro di Stanley Kubrick \"Arancia meccanica\", e con nomi fittizi italiani e anglofoni per gli attori nei titoli di testa. Nel 2007 ne \u00e8 stato distribuito un dvd in edizione limitata."}
{"id": "2589562", "revid": "117539590", "url": "https://it.wikipedia.org/wiki?curid=2589562", "title": "Trono di Boston", "text": "Il trono di Boston \u00e8 un trittico marmoreo dell'antichit\u00e0 classica con alcune analogie con il \"trono Ludovisi\", molto probabilmente rinvenuto nella stessa area. La prima notizia del pezzo risale al 1894, subito dopo il ritrovamento del trono Ludovisi. Fu messo all'asta e acquistato dal Museum of Fine Arts di Boston nel 1896.\n ritiene il trono di Boston un prodotto di qualit\u00e0 artistica inferiore al trono Ludovisi, e databile a un periodo molto pi\u00f9 tardo. \u00e8 una versione romana del I secolo d.C. scolpito per gli Horti Sallustiani.\nI giudizi sull'opera sono molto divisi, tra chi lo ritiene un pezzo autentico, chi riserva dubbi sulla sua genuinit\u00e0, e chi, invece, lo ritiene senza dubbi un falso."}
{"id": "2589565", "revid": "1632387", "url": "https://it.wikipedia.org/wiki?curid=2589565", "title": "Macrolepiota excoriata", "text": "\"Macrolepiota excoriata\" (Fr.) Shaeff., nota anche come \"bubbola buona\" o \"bubbola di prato\", \u00e8 una \"mazza di tamburo\" abbastanza simile alla Macrolepiota procera, anche se si differenzia da quest'ultima per le dimensioni ridotte, il gambo bianco e la decorazione del cappello a raggiera.\nDescrizione della specie.\nCappello.\n4\u20137\u00a0cm di diametro, emisferico e poi disteso; cuticola variabile tra il bianco crema e il bruno, a maturit\u00e0 si ritrae evidenziando il bianco lucido sottostante.\nLamelle.\nFitte, alte, distanti dal gambo; bianche e poi crema.\nGambo.\n4\u20139\u00a0cm x 0,5-1,5\u00a0cm. Cilindrico, attenuato in alto, bulboso alla bas. Anello semplice, mobile, verso la met\u00e0 del gambo o sopra. Senza segni particolari, presto vuoto.\nCarne.\nBiancastra o bianca, immutabile, quella del cappello. Fibrosa e coriacea quella del gambo.\nHabitat.\nCresce in autunno, a gruppi nei prati e nelle radure dei boschi, lungo i sentieri. La predisposizione per i prati e gli spazi aperti \u00e8 tipica di questa specie e la contraddistingue dalle altre Macrolepiota.\nCommestibilit\u00e0.\nOttima. Si utilizza solo il cappello: i gambi sono troppo duri ma commestibili. Da cruda \u00e8 tossica."}
{"id": "2589566", "revid": "287204", "url": "https://it.wikipedia.org/wiki?curid=2589566", "title": "Jes\u00fas Nogueiras", "text": "Grande maestro dal 1979, negli anni 1980-2000 \u00e8 stato tra i pi\u00f9 forti giocatori a livello mondiale.\nVinse cinque volte il Campionato cubano (1977, 1978, 1984, 1991, 2000).\nHa partecipato con la nazionale cubana a 14 olimpiadi degli scacchi dal 1980 al 2008 (7 volte in prima scacchiera), ottenendo il risultato complessivo di +46 \u201322 =78 (58,2 %).\nTra gli altri risultati di rilievo:\nNella lista FIDE di aprile 2009 aveva 2570 punti Elo."}
{"id": "2589576", "revid": "346948", "url": "https://it.wikipedia.org/wiki?curid=2589576", "title": "Grande guerra turca", "text": ""}
{"id": "2589590", "revid": "27031400", "url": "https://it.wikipedia.org/wiki?curid=2589590", "title": "Funzioni d'onda", "text": ""}
{"id": "2589592", "revid": "729019", "url": "https://it.wikipedia.org/wiki?curid=2589592", "title": "Battaglia di Artaxata", "text": "La battaglia di Artaxata fu combattuta nel 68 a.C., nel corso della terza guerra mitridatica, tra l'esercito della Repubblica romana, condotto dal governatore della provincia d'Asia Lucio Licinio Lucullo, e l'esercito del regno di Armenia condotto dal \u00abRe dei re\u00bb Tigrane II: la vittoria romana non pot\u00e9 essere sfruttata pienamente a causa del clima rigido, che costrinse i Romani a tornare alle proprie basi.\nContesto storico.\nLa vittoria ottenuta da Mitridate su Lucio Licinio Murena durante la seconda guerra mitridatica, rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\n\"Casus belli\".\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli d\u00e8i, per la conclusione positiva della guerra. Frattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Appio torn\u00f2 da Lucullo, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo sconfiggeva Tigrane nella battaglia di Tigranocerta, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della pesante sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno.\nIntanto Mitridate aveva prodotto e raccolto nuove armi in ogni citt\u00e0, mentre i soldati questa volta erano reclutati tra le sole truppe armene secondo Appiano di Alessandria. Tra queste il re del Ponto selezion\u00f2 i pi\u00f9 coraggiosi in numero di 70.000 fanti e 35.000 cavalieri, congedando tutti gli altri. Divise quindi l'esercito cos\u00ec formato, in manipoli e coorti in modo molto similare a ci\u00f2 che accadeva nel sistema romano, e li affid\u00f2 ad esperti ufficiali pontici per essere addestrati.\nBattaglia.\nPlutarco racconta che si era in piena estate e che il proconsole romano pass\u00f2 il Tauro, e si diresse contro gli Armeni; e seppure attaccato in due o tre circostanze mentre era in marcia, riusc\u00ec ad avanzare in territori tanto freddi e scarsamente coltivati, a saccheggiare alcuni loro villaggi, raccogliendo grano per approvvigionare le sue truppe. Appiano aggiunge che Lucullo in una circostanza, si era accampato su di una collina. E Tigrane con la cavalleria, attacc\u00f2 parte dell'esercito romano che si riforniva di grano ed alimenti, ma fu battuto; per questi motivi quella parte dei Romani che era andato alla ricerca di cibo ed altre necessit\u00e0, si trov\u00f2 a poter vagare pi\u00f9 liberamente, fino ad accamparsi nei pressi dello stesso esercito di Mitridate. Allora Lucullo offr\u00ec di dare battaglia, schierando l'esercito ma senza risultato. Decise cos\u00ec di marciare in direzione dell'altra capitale di Tigrane, Artaxata, dove si trovavano mogli e figli del re armeno.\nTigrane non poteva permettersi di lasciare che anche la sua seconda capitale venisse occupata da Lucullo senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Allora Lucullo, secondo la versione di Plutarco, fatte le dovute offerte propiziatorie, decise di attraversare il fiume con 12 coorti come avanguardia, mentre le restanti rimanevano a protezione dei suoi fianchi. Contro di loro furono lanciati nello scontro la maggior parte della cavalleria raccolta, che era composta per lo pi\u00f9 da arcieri a cavallo della Mardia e da lancieri iberici, sui quali Tigrane faceva grande affidamento tra tutti i mercenari a sua disposizione, ritenendoli i pi\u00f9 bellicosi. Tuttavia, questi cavalieri non brillarono nella loro azione, e dopo un primo scontro con la cavalleria romana, cedettero all'avanzante fanteria romana, e si diedero alla fuga inseguiti dalla cavalleria romana. Vedendo il disperdersi delle sue truppe, Tigrane cavalc\u00f2 alla testa della sua cavalleria, tanto che lo stesso Lucullo ne rimase sorpreso e spaventato, per la carica ed il grande numero.\nSecondo Appiano, invece, i due re decisero di provare a circondare Lucullo, ma quest'ultimo avendo intuito i loro piani, mand\u00f2 avanti il meglio della sua cavalleria ad ingaggiare battaglia con Tigrane, in modo da evitare che potesse schierarsi troppo vicino alla linea di marcia dove si trovava. Lucullo sfidava apertamente le truppe di Mitridate, cominciando a circondare quest'ultimo con un fossato, senza per\u00f2 riuscire a costringerlo a dare battaglia.\nTornando alla versione di Plutarco, il proconsole romano richiam\u00f2 la sua cavalleria dall'inseguire il nemico che fuggiva, e ponendosi alla testa delle sue truppe assal\u00ec gli Atropateni, che si trovavano proprio di fronte a lui, insieme ai dignitari del re che lo seguivano, e prima che serrassero le fila, li mand\u00f2 nel panico, facendoli fuggire anch'essi. Dei tre re che insieme si scontrarono con i Romani, Mitridate sembra sia fuggito con maggior sfortuna, poich\u00e9 non pot\u00e9 resistere alle grida. L'inseguimento fu lungo e dur\u00f2 tutta la notte, tanto che i Romani ne erano spossati, non solo per le continue uccisioni dei nemici, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nConseguenze.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe, anche raccontando loro che si trattava della Cartagine d'Armenia, proprio perch\u00e9 a suo tempo era stata fondata grazie ai consigli dell'eterno rivale di Roma, Annibale. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, il cui territorio \u00e8 fertile e soleggiato, e contiene un grande e popolosa citt\u00e0 chiamata \"Nisibis\" (strappata dagli Armeni ai Parti)."}
{"id": "2589598", "revid": "729019", "url": "https://it.wikipedia.org/wiki?curid=2589598", "title": "I Classici del Giallo Mondadori dal 601 al 700", "text": ""}
{"id": "2589614", "revid": "204391", "url": "https://it.wikipedia.org/wiki?curid=2589614", "title": "Cellula T", "text": ""}
{"id": "2589615", "revid": "204391", "url": "https://it.wikipedia.org/wiki?curid=2589615", "title": "Cellule T", "text": ""}
{"id": "2589617", "revid": "363629", "url": "https://it.wikipedia.org/wiki?curid=2589617", "title": "Cellule B", "text": ""}
{"id": "2589627", "revid": "119118323", "url": "https://it.wikipedia.org/wiki?curid=2589627", "title": "Diagnosen og andre noveller", "text": "Diagnoses og andre noveller \u00e8 la prima opera di Jostein Gaarder, suddivisa in 11 racconti. In Italia la raccolta \u00e8 ancora inedita\nTrama.\nGli 11 racconti hanno come tema argomenti umanistici quali la morte, il tempo e l'amore. Molte storie possono essere di difficile lettura, in quanto questo testo \u00e8 indirizzato ad un pubblico adulto rispetto ai successivi, rivolti anche ad un pubblico infantile. \nPer agevolare il lettore, ogni storia \u00e8 preceduta da una breve introduzione che ne trasmette l\u2019essenza."}
{"id": "2589629", "revid": "116506377", "url": "https://it.wikipedia.org/wiki?curid=2589629", "title": "Scuole Palatine", "text": "Il palazzo delle Scuole Palatine o semplicemente Scuole Palatine (storicamente \"Palazz Noeuv\" in milanese) si trova in piazza dei Mercanti a Milano.\nStoria.\nLe scuole palatine risalgono a met\u00e0 Quattrocento quando il duca di Milano, Giovanni Maria Visconti, diede loro una sede nel Broletto nuovo, e proseguirono sotto gli Sforza con il nome di \"scuole del Broletto\"; la scuola fu ubicata nel recinto del broletto, dove fra le altre attivit\u00e0 si tenevano i processi.\nAll'inizio del Seicento lo studioso fiammingo Ericio Puteano, che vi insegnava eloquenza latina, diede all'istituzione il nome aulico di \"Scuole palatine\", richiamandosi vuoi alle scuole che esistevano a Milano quando era capitale dell'Impero Romano, vuoi alla Scuola palatina di Aquisgrana.\nNel 1644 un incendio distrusse l'edificio e il portone degli Orefici; la municipalit\u00e0 di Milano provvide alla ricostruzione dell'edificio, secondo il modello di palazzo dei Giureconsulti, incaricando l'architetto Carlo Buzzi.\nIl corso delle Scuole Palatine durava due anni ed era propedeutico alla frequentazione dell'Universit\u00e0 di Pavia. Le materie insegnate erano la retorica, l'eloquenza latina, il greco, il diritto. I professori erano scelti all'interno del Collegio dei giureconsulti ed erano stipendiati dal Senato di Milano. Gli studenti erano i nobili destinati ad entrare nello stesso collegio. Dal 1668 un anno di frequenza delle Scuole Palatine poteva sostituire il primo anno della facolt\u00e0 di legge a Pavia. Alla fine del Seicento fu introdotta anche la cattedra di architettura militare e geometria.\nAlla met\u00e0 del Settecento, sotto il dominio austriaco, le Scuole estesero la loro destinazione e furono aperte a tutti i borghesi che aspiravano a diventare funzionari pubblici. Le materie insegnate si ampliarono fino a comprendere quelle di un'universit\u00e0: meccanica, idraulica, astronomia, ottica, diritto comune, diritto pubblico, diritto municipale e provinciale, giurisprudenza municipale pratica, eloquenza, arte notarile, arte diplomatica, scienze camerali (economia e scienza delle finanze), teologia scolastica, teologia dogmatica, istituzioni ecclesiastiche, anatomia, chirurgia, ostetricia, chimica, lingue orientali.\nDal 1773 con l'abolizione della Compagnia di Ges\u00f9 le scuole furono trasferite nel complesso di Brera.\nStruttura.\nL'edificio \u00e8 composto da due piani. Al piano terreno, quattro arcate di colonne toscane binate alla serliana su piedistalli formano l'accesso al portico rialzato attraverso i sei gradini dal piano del marciapiede.\nLa scala che d\u00e0 accesso al piano superiore si sviluppa su due rampe convergenti. L'architettura, come si \u00e8 detto, rappresenta la stessa ricchezza del vicino palazzo dei Giureconsulti con busti imperiali nei riquadri sopra le serliane e figure femminili nei triangoli ai lati degli archi. Al pian terreno a sinistra, nel \"portale degli Orefici\", \u00e8 collocata una lapide, sulla quale si legge un epigramma del poeta Ausonio, celebrante le bellezze della Milano del IV secolo, da lui paragonata a una seconda Roma.\nAl piano superiore, lesene abbinate a foggia di erme corrispondono alle sottostanti colonne. Finestre triangolari fiancheggiate da sirene, timpani curvilinei spezzati, rampanti accartocciati a voluta, contengono tutti degli stemmi araldici.\nNel mezzo della facciata dell'edificio si apre una nicchia con la statua di sant'Agostino eseguita ad opera dello scultore Pietro Lasagna. Verso la piazza si erge la statua marmorea del poeta Decimo Magno Ausonio con ai lati due lapidi di marmo bianco. L'arco del portone si attesta verso via Orefici con archivolto a bugnato di ceppo e con una serraglia recante lo stemma della citt\u00e0 di Milano. A sinistra della loggia \u00e8 posto un edificio di stile falso medioevale, opera di Giovanni Battista Somarini, datato al 1872. Dell'antico edificio rimane solo il prospetto: la facciata nasconde infatti un edificio moderno, sede di uffici e abitazioni."}
{"id": "2589634", "revid": "1305772", "url": "https://it.wikipedia.org/wiki?curid=2589634", "title": "Rosanna (Toto)", "text": "Rosanna \u00e8 un singolo dei Toto, tratto dall'album \"Toto IV\" del 1982.\nInsieme ad \"Africa\", il brano \u00e8 uno dei pi\u00f9 famosi del gruppo. \"Rosanna\" \u00e8 stata premiata con tre Grammy Awards:\nLa canzone.\nLa canzone \u00e8 stata scritta da David Paich. Il singolo non fu dedicato a Rosanna Arquette anche se ormai questo sembra essere diventato un pensiero comune, infatti David Paich quando scrisse la canzone cercava un nome femminile che potesse entrare nel ritmo della canzone, e Rosanna era il nome pi\u00f9 adatto. \"Rosanna\" esord\u00ec al secondo posto nella Billboard Hot 100, terza nella Dutch Singles Chart, ventiquattresima nella German Singles Chart e dodicesima nella Official Singles Chart.\nVideoclip.\nIl video rappresenta una ragazza interpretata dall'attrice Cynthia Rhodes (resa famosa anche da film come \"Flashdance\" e \"Dirty Dancing\") la quale ammalia tutti i presenti nel videoclip tra membri dei Toto e ballerini scelti per il video, fra loro c'\u00e8 anche Patrick Swayze (anche lui divenuto celebre grazie a \"Dirty Dancing\"). A un certo punto del video succede anche una semi-rissa che per\u00f2 \u00e8 solo una coreografia fatta dai ballerini presenti nel video. In alcune scene si possono osservare anche i Toto mentre suonano in una specie di gabbia enorme (). Nel video fa il suo esordio il nuovo bassista della band Mike Porcaro, nonostante le parti di basso fossero state registrate da David Hungate, che per\u00f2 lasci\u00f2 la band nel 1982."}
{"id": "2589643", "revid": "2057018", "url": "https://it.wikipedia.org/wiki?curid=2589643", "title": "Uni\u00f3 Esportiva Sant Andreu", "text": "L'Uni\u00f3 Esportiva Sant Andreu \u00e8 una societ\u00e0 calcistica spagnola con sede nella citt\u00e0 di Barcellona.\nMilita in Tercera Divisi\u00f3n RFEF, quinta serie del campionato spagnolo di calcio.\nFondata nel 1925 dalla fusione del Club de Futbol Andreuenc e del L'Aven\u00e7 del Sport, gioca le partite casalinghe nello stadio Narc\u00eds Sala.\nOrganico.\nRosa.\nRosa e numerazione aggiornate al 30 ottobre 2018."}
{"id": "2589646", "revid": "536103", "url": "https://it.wikipedia.org/wiki?curid=2589646", "title": "Casa dei Panigarola", "text": "La Casa dei Panigarola \u00e8 un palazzo storico di Milano, situato in piazza dei Mercanti.\nDescrizione.\nLa Casa dei Panigarola \u00e8 l'edificio che chiude il quarto lato della Piazza Mercanti in Milano. In questo edificio ha avuto sede l'\"Ufficio degli Statuti\" che provvedeva alla registrazione e trascrizione dei decreti ducali, degli atti pubblici e a determinare le categorie degli atti privati.\nL'ufficio, in privilegio ereditario, era tenuto dai Panigarola, nome di una famiglia di notai di Gallarate che lo conserv\u00f2 nei secoli sino al 1741, quando si estinse definitivamente. Da ci\u00f2 deriva il nome dell'edificio.\nSi presenta ancora oggi come un edificio a tozze arcate a sesto acuto con cornici di terracotta a fogliami. La facciata, che ricopre una struttura preesistente, fu progettata da Giovanni Solari nel 1466, per venire sistemata nel 1899 da Luca Beltrami, a cui si deve l'aggiunta della monofora al piano superiore. Tale piano superiore \u00e8 delimitato da un fregio in cotto con finestre ogivali e ricca decorazione. L'intonaco \u00e8 ornato da graffiti lombardi.\nLa parte sinistra della costruzione ospita attualmente un ristorante, quella destra invece un loggiato (normalmente chiuso da una cancellata) che permette l'accesso, mediante una scala interna, alla rampa sospesa che conduce all'ingresso del Palazzo della Ragione. Sotto i portici ogivali \u00e8 possibile trovare un biscione in rilievo sul pavimento in ciottoli.\nNel loggiato si trova murata una lapide in terracotta del 1448, firmata da Tommaso da Caponago, un giureconsulto del XV secolo che ammonisce sui rischi conseguenti al ricorrere alle cause legali (il Palazzo della Ragione era sede del tribunale).\nL'ultimo restauro risale al 1967, ad opera di Antonio Cassi Ramelli."}
{"id": "2589664", "revid": "27032149", "url": "https://it.wikipedia.org/wiki?curid=2589664", "title": "Assedio di Avarico", "text": ""}
{"id": "2589668", "revid": "767487", "url": "https://it.wikipedia.org/wiki?curid=2589668", "title": "Frank Reyes", "text": " \u00c8 uno dei principali esponenti della bachata, notissimo nella Repubblica Dominicana come \"El Pr\u00edncipe de la Bachata\"."}
{"id": "2589680", "revid": "122319963", "url": "https://it.wikipedia.org/wiki?curid=2589680", "title": "Sterlina palestinese", "text": "La lira sterlina palestinese (in inglese \"palestine pound\", in ebraico (\u05e4\u05d5\u05e0\u05d8 \u05e4\u05dc\u05e9\u05ea\u05d9\u05e0\u05d0\u05d9 (\u05d0\"\u05d9, in arabo \u062c\u0646\u064a\u0647 \u0641\u0644\u0633\u0637\u064a\u0646\u064a, \"\u01e7unayh filas\u1e6d\u012bn\u012b)\", \u00e8 stata la valuta in Palestina durante il mandato britannico, tra il 1927 e il 1948. Fu moneta dello stato di Israele dal 1948 al 1952, era divisa in 1\u00a0000 \"mils\" (in ebraico \u05de\u05d9\u05dc, in arabo \u0645\u0644). La sterlina palestinese \u00e8 stata anche la valuta della Transgiordania fino al 1949 e della Cisgiordania (occupata militarmente dal regno di Giordania) fino al 1950.\nStoria.\nFino al 1918 la regione nota come Palestina era parte integrante dell'impero ottomano e quindi utilizzava la valuta turca. In seguito all'istituzione del mandato britannico della Palestina, anche la sterlina egiziana circol\u00f2 insieme alla moneta turca fino al 1927. Ci\u00f2 port\u00f2 a una situazione poco soddisfacente che richiese una riforma valutaria. Fu introdotta la sterlina palestinese, di valore pari alla sterlina britannica. La sterlina palestinese fu anche dichiarata moneta a corso legale nell'Emirato della Transgiordania, che era tecnicamente una parte del mandato britannico (sebbene avesse un'amministrazione locale autonoma). L'organo che controllava l'emissione della valuta era il Palestine Currency Board, che era soggetto all'ufficio coloniale britannico (\"British Colonial Office\"). Il Currency Board fu sciolto nel maggio 1948, alla fine del mandato britannico. L'area in cui circol\u00f2 la sterlina palestinese fu divisa in diverse entit\u00e0 politiche: lo Stato di Israele, il Regno Hascemita di Giordania, la Cisgiordania e la Striscia di Gaza.\nIn Israele fu moneta legale ufficiale dello Stato per un periodo di 4 anni tra la fine del mandato britannico e l'adozione di un nuovo sistema valutario tra il 1948 e il 1952. Nell'agosto 1948 le nuove banconote furono emesse dalla \"Anglo Palestine Company\" (di propriet\u00e0 dell'Agenzia Ebraica e con sede a Londra).\nIn Giordania la sterlina palestinese fu sostituita dal dinaro giordano nel 1949. Nello stesso anno la Giordania annesse la Cisgiordania dopo averla occupata militarmente, la sterlina palestinese continu\u00f2 a circolare fino al 1950. \nNella Striscia di Gaza la sterlina palestinese circol\u00f2 fino all'aprile 1951, quando fu sostituita dalla sterlina egiziana, tre anni dopo l'occupazione militare egiziana del territorio. Attualmente gli abitanti della Striscia di Gaza utilizzano principalmente la valuta israeliana.\nGli Accordi di Oslo preclusero l'emissione di una propria valuta all'Autorit\u00e0 Nazionale Palestinese che, di conseguenza, fu costretta a rimanere dipendente dalle valute israeliana o giordana. Tuttavia i palestinesi potevano emettere francobolli postali, il cui valore fu denominato utilizzando la sterlina palestinese, che gli economisti e gli amministratori palestinesi dichiararono essere quindi una valuta ancora esistente (sebbene \"dormiente\" al momento), destinata a tornare in uso in seguito all'indipendenza palestinese. In pratica, i prezzi nei territori palestinesi sono espressi con la valuta israeliana.\nMonete.\nNel 1927 furono introdotte monete in tagli da 1, 2, 5, 10, 20, 50 e 100 mils. Le monete da 1 e 2 mils furono coniate in bronzo, mentre quelle da 5, 10 e 20 mils, oltre ad essere forate, erano in cupro-nichel, eccetto nel periodo della seconda guerra mondiale, durante il quale anche queste vennero coniate in bronzo. Le monete da 50 e 100 mils erano invece in argento con titolo 720\u2030.\nTutti i tagli erano trilingue: in arabo, inglese ed ebraico (sebbene l'iscrizione ebraica includesse le iniziali Alef Yud dopo \"Palestina\", per \"Eretz Yisrael\"). Le ultime monete per la circolazione furono emesse nel 1946, e tutte le monete datate 1947 furono fuse.\nBanconote.\nNel 1927 il Palestine Currency Board introdusse banconote in tagli da 500 mils, 1, 5, 10, 50 e 100 sterline. Le banconote furono emesse con date fino al 1945.\nLa banconota da 100 sterline equivaleva a 40 mesi di paga di un operaio specializzato in Palestina. Ad oggi sei di esse risultano mancanti e quattro \u00e8 noto siano in mano a collezionisti. Di seguito numeri di serie e date di queste ultime:"}
{"id": "2589681", "revid": "93556", "url": "https://it.wikipedia.org/wiki?curid=2589681", "title": "Roy Chiao", "text": "\u00c8 noto prevalentemente per aver interpretato il ruolo del malvagio Lao Che nel film del 1984 \"Indiana Jones e il tempio maledetto\".\nTra le altre apparizioni: nel 1973 con Bruce Lee nel film \"I 3 dell'Operazione Drago\", nel 1978 nella versione di Lee di \"Game of Death\", nel 1988 in \"Senza esclusione di colpi\" con Jean-Claude Van Damme, e nel 1991 nel film cristiano \"Come bamb\u00f9 d'inverno\".\nHa lavorato anche come overdubber di lingua inglese per le produzioni di film di Hong Kong.\n\u00c8 il fondatore dell'\"Artists' Home\", una confraternita cristiana per gli attori in Hong Kong.\nHa subito tre attacchi cardiaci prima che la sua malattia cardiaca lo portasse al decesso."}
{"id": "2589687", "revid": "1543377", "url": "https://it.wikipedia.org/wiki?curid=2589687", "title": "Franz Bopp", "text": "Biografia.\nLa formazione.\nBopp nacque a Magonza ma la sua famiglia, a causa dei disordini politici del tempo, si trasfer\u00ec a Aschaffenburg, parte dell'elettorato di Magonza. L\u00ec ricevette un'educazione umanistica e conobbe il filologo Karl Joseph Hieronymus Windischmann, che lo indirizz\u00f2 verso lo studio delle lingue e delle letterature d'Oriente. Windischmann apparteneva, insieme a Georg Friedrich Creuzer, Johann Joseph von G\u00f6rres e i fratelli Wilhelm August e Friedrich von Schlegel, a quella corrente di intellettuali romantici che diffuse in Germania un grande entusiasmo per la lingua, la letteratura, la religione e la filosofia indiana). Fu proprio il capitale lavoro di Friedrich Schlegel del 1808, \"\u00dcber die Sprache und Weisheit der Indier\" (\"La lingua e la sapienza degli indiani\"), a stimolare grandemente l'interesse di Bopp per lo studio del sanscrito, la lingua sacra dell'induismo.\nIl soggiorno a Parigi.\nNel 1812 and\u00f2 a Parigi, a spese del governo bavarese, per dedicarsi pi\u00f9 approfonditamente allo studio del sanscrito. Qui incontr\u00f2 studiosi come Antoine-L\u00e9onard Ch\u00e9zy, Silvestre de Sacy, Louis-Mathieu Langl\u00e8s e, soprattutto, Alexander Hamilton (1762\u20131824), il quale era divenuto pratico del sanscrito in India e che aveva prodotto, insieme a Langl\u00e8s, un catalogo descrittivo dei manoscritti sanscriti presso la biblioteca imperiale. Nella biblioteca, Bopp ebbe accesso non solo alla collezione di manoscritti (la maggior parte portati dall'India da Jean Fran\u00e7ois Pons all'inizio del XVIII secolo) ma anche dei libri in sanscrito.\nIl primo frutto dei suoi quattro anni di studio di Parigi apparve a Francoforte sul Meno nel 1816, con il titolo di \"\u00dcber das Conjugationssystem der Sanskritsprache in Vergleichung mit jenem der griechischen, lateinischen, persischen und germanischen Sprache\" (\"Sul sistema di coniugazione del sanscrito, in confronto con quello greco, latino, persiano e germanico\"), con una prefazione di Windischmann. In questo primo libro, Bopp entr\u00f2 per la prima volta nella riflessione che lo avrebbe animato per tutta la vita. Ritenendo gi\u00e0 fondata da altri studiosi la parentela esistente tra il sanscrito, il persiano, il greco antico, il latino o il tedesco, Bopp si propose di individuare la comune origine delle forme grammaticali di queste lingue e delle loro flessioni. L'analisi storica di queste forme, applicandosi esclusivamente al verbo, forn\u00ec il primo materiale della storia della linguistica comparativa. Per la prima volta furono cos\u00ec studiate sistematicamente le relazioni tra le lingue indoeuropee al di l\u00e0 delle semplici analogie lessicali, che potrebbero essere frutto di coincidenze o di prestiti: Bopp, al contrario, mostr\u00f2 come i nessi tra le lingue della famiglia coinvolgano anche i sistemi grammaticali e i sistemi morfologici, che non possono essere oggetto di scambi tra le lingue, ma soltanto derivare da un comune antenato, tanto che questo suo saggio rappresenta - insieme a \"Unders\u00f8gelse om det gamle Nordiske eller Islandske Sprogs Oprindelse\" di Rasmus Christian Rask, scritto nel 1814 ma pubblicato soltanto nel 1818 - il punto di nascita dell'indoeuropeistica come scienza.\nIl soggiorno a Londra.\nDopo un breve soggiorno in Germania Bopp si spost\u00f2 a Londra, dove conobbe Charles Wilkins e Henry Thomas Colebrooke. Inoltre divenne amico di Wilhelm von Humboldt, ambasciatore prussiano presso il Regno Unito, al quale insegn\u00f2 il sanscrito. Scrisse un saggio per gli \"Annals of Oriental Literature\" (1820), intitolato \"Analytical Comparison of the Sanskrit, Greek, Latin and Teutonic Languages\" (\"Comparazione analitica tra il sanscrito, il greco, il latino e le lingue teutoniche\") svilupp\u00f2 le sue considerazioni all'intero sistema linguistico, e non pi\u00f9 soltanto al verbo come aveva fatto nel primo libro.\nPubblic\u00f2 inoltre un'edizione critica, con note e traduzione in latino, della storia di Nala e Damayanti (1819), il pi\u00f9 significativo episodio del \"Mah\u0101bh\u0101rata\". Nei successivi anni berlinesi contribu\u00ec ulteriormente alla diffusione della conoscenza del poema epico induista in Europa, traducendo altri episodi (\"Indralok\u00e2gama e altri tre\", 1824); \"Diluvio e altri tre\", 1829) e curando una nuova edizione di Nala (1832); tutti questi, al pari dell'edizione di Wilhelm von Schlegel del \"Bhagavad Gita\" (1823), furono di grande aiuto per tutti l'insegnamento della lingua sanscrita. Con la pubblicazione, a avvenuta a Calcutta, dell'intero \"Mah\u0101bh\u0101rata\", Bopp smise di pubblicare testi sul sanscrito e si diede esclusivamente all'investigazione grammaticale.\nIl soggiorno a Berlino.\nDopo un breve soggiorno presso l'Universit\u00e0 di Gottinga, Bopp vinse, grazie anche alla raccomandazione di Humboldt, la cattedra di Sanscrito e di Glottologia alla Universit\u00e0 di Berlino (1821) e divenne membro dell'Accademia prussiana delle Arti l'anno successivo, lo stesso in cui inizi\u00f2 a lavorare a una grammatica critica della lingua sanscrita, pubblicata in tedesco nel 1827 (\"Ausf\u00fchrliches Lehrgeb\u00e4ude der Sanskritsprache\") e in latino nel 1832 (\"Grammatica critica linguae sanscritae\"). Pubblic\u00f2 inoltre un piccolo trattato di grammatica (1834) e un glossario sanscrito-latino (1830) nel quale, specialmente nella seconda e nella terza edizione (1847 e 1868-71), inser\u00ec anche rimandi alle lingue affini.\nSua principale attivit\u00e0 durante il periodo berlinese fu comunque l'elaborazione della sua \"Grammatica comparativa\" in sei parti, pubblicata nell'arco di un ventennio (1833, 1835, 1842, 1847, 1849, 1852) sotto il titolo di \"Vergleichende Grammatik des Sanskrit, Zend, Griechischen, Lateinischen, Litauischen, Gotischen und Deutschen\" (\"Grammatica comparata di sanscrito, avestico, greco, latino, lituano, gotico e tedesco\"). L'estrema cura riservata da Bopp a tali studi \u00e8 attestata dalle serie di monografie pubblicate tra il 1824 e il 1831 negli Atti dell'Accademia di Berlino e intitolate \"Vergleichende Zergliederung des Sanskrits und der mit ihm verwandten Sprachen\" (\"Analisi comparata del sanscrito e delle lingue correlate\"). In lavori successivi estese la comparazione allo slavo antico e all'armeno.\nImportanti anche gli studi sul vocalismo delle lingue germaniche (1836), sulle lingue celtiche (1839), sui nessi tra lingue maleo-polinesiane e lingue indoeuropee (1840), sulle lingue caucasiche (1846), sui rami caucasici della famiglia indoeuropea (1847), sull'antico prussiano (1853), sull'accento in greco e in sanscrito (1854) e sull'albanese (1855).\nBopp mor\u00ec a Berlino il 23 ottobre 1867 e fu sepolto nel cimitero di Dreifaltigkeitskirchhof II, nel quartiere di Kreuzberg."}
{"id": "2589688", "revid": "125283968", "url": "https://it.wikipedia.org/wiki?curid=2589688", "title": "Palazzo Sormani", "text": "Palazzo Sormani (\"c\u00e0 Sormana\" in milanese) \u00e8 uno storico palazzo della citt\u00e0 di Milano, sito in corso di Porta Vittoria 6, oggi sede della Biblioteca centrale della citt\u00e0.\nStoria.\nL'edificio alla base della costruzione successiva \u00e8 un fabbricato gi\u00e0 esistente nel XVI secolo, seppur avente dimensioni di molto pi\u00f9 ridotte, a cui testimonianza \u00e8 stata lasciata una lapide voluta da uno dei successivi proprietari, ancora oggi presente nell'atrio d'ingresso. La lapide riporta le armi del Marchese Giambattista Castaldo, generale imperiale che partecip\u00f2 alla battaglia di Pavia e al sacco di Roma del 1527, primo illustre proprietario del palazzo. Portato in dote dalla nipote del Castaldo, Livia, il palazzo pass\u00f2 in dote nella seconda met\u00e0 del Cinquecento alla potente famiglia dei Medici di Marignano, cui apparteneva Papa Pio IV, al secolo Giovanni Angelo Medici, fratello della madre di Carlo Borromeo, Margherita.\nLa vera fortuna del palazzo inizi\u00f2 nel XVII secolo quando esso venne acquistato dal cardinale milanese Cesare Monti, il quale era proprietario di una ricca e importante collezione d'arte che venne ospitata in questa sua nuova residenza. Il cardinale diede incarico all'architetto egemone nella Milano del tempo, Francesco Maria Richini. All'intervento richiniano sono dovuti il cortile centrale del Palazzo, con il porticato a cinque arcate, e lo scalone d'onore che conduceva al nuovo piano nobile. Il progetto, volto a creare un'imponente scenografia che accoglieva i visitatori del palazzo, \u00e8 svolto secondo i canoni del classicismo cinquecentesco romano diffuso all'epoca.\nAlla sua morte, il cardinale lasci\u00f2 il palazzo a un suo nipote, Cesare Monti-Stampa, il quale volle ampliarlo ulteriormente dotando la costruzione di una nuova grande facciata prospiciente la piazza di Porta Tosa, chiamando a compiere tale progetto un architetto di fama per l'epoca: Francesco Croce, esponente di punta del nuovo gusto barocchetto. All'architetto milanese si deve l'aggiunta del nuovo corpo di fabbrica della facciata su Largo Augusto, costituita da un corpo centrale sporgente raccordato alle facciate laterali da due angoli curvi, sui quali insistono due terrazze che si raccordano alla balconata centrale. La parte centrale della facciata \u00e8 scandita da paraste corinzie in pietra che si elevano fino al timpano ricurvo, un tempo contenente le insegne della famiglia. Le finestre sono ornate da timpani curvilinei, di forma alternata triangolare e curva al piano nobile, mentre al pian terreno sono aperti da oculi. La fantasiosa decorazione ne faceva uno dei prospetti pi\u00f9 movimentati nel panorama milanese del tempo, insieme con Palazzo Litta in Corso Magenta, all'epoca \"Contrada di Porta Vercellina\".\nLa seconda facciata del palazzo \u00e8 invece quella che d\u00e0 verso il parco della villa e venne realizzata a met\u00e0 Settecento dall'architetto piemontese Benedetto Alfieri (zio del poeta Vittorio Alfieri): si presenta articolata da grandi lesene di ordine composito gigante, che con la loro accentuata verticalit\u00e0 conferiscono slancio a tutto il prospetto. \u00c8 decorata con stucchi e statue di Elia Vincenzo Buzzi, e sormontata da un fastigio con un grande orologio realizzato ad opera dei fratelli Sangiusti, riconducibile sempre al XVIII secolo. Il prospetto, di sobrie linee classiche, contrasta con l'estrosit\u00e0 della facciata su strada del Croce.\nNel 1783 la propriet\u00e0 venne venduta agli Andreani, nella persona del conte Giovanni Pietro Paolo Andreani, il quale era imparentato con la famiglia Sormani attraverso la moglie Cecilia, da cui il nome del palazzo di Sormani-Andreani. Suo erede fu Paolo Andreani, aeronauta e primo in Italia a compiere le sperimentazioni di una mongolfiera.\nI nuovi proprietari curarono le decorazioni interne dei saloni del palazzo con stucchi di Agostino Gerli e Giocondo Albertolli, fra i primi a introdurre a Milano lo stile neoclassico francese, oggi visibili nelle sale del Centro Stendhaliano.\nDai Sormani il palazzo pass\u00f2 ai Verri nel 1831. Dal palazzo della famiglia Verri in via Montenapoleone, proviene il celebre ciclo di ventitr\u00e9 tele raffiguranti il \"Mito di Orfeo\" per lungo tempo attribuite al pittore genovese Giovanni Benedetto Castiglione detto il Grechetto, e recentemente assegnate a un artista di estrazione nordica, Carl Borrom\u00e4us Andreas Ruthart (Danzica 1630 \u2013 L\u2019Aquila 1703), specializzato nella pittura di animali. Il ciclo fu dipinto a Milano da Ruthart con la collaborazione di altri maestri comprimari, tra i quali il fiammingo Livio Mehus, su commissione di Alessandro Visconti, tra il 1654 e il 1659. All'interno dell'eccezionale ciclo pittorico sono raffigurate una grandissima quantit\u00e0 di specie animali provenienti da tutti i continenti allora conosciuti. Sono rappresentati con eccezionale realismo comuni animali da cortile accanto a specie esotiche e figurazioni mitologiche quali fauni e unicorni, secondo il caratteristico gusto barocco. La tela con Orfeo, che d\u00e0 il nome a tutto il ciclo, si trova oggi nell'angolo della sala. Il suo posizionamento decentrato risale probabilmente all'adattamento della decorazione alla sala, mentre nella collocazione originaria a palazzo Lonati doveva avere maggiore importanza.\nIn un'altra sala, detta \"Sala dei Putti\" (dal nome delle decorazioni della volta che riprendono questi motivi), si trova un grande dipinto del Nuvolone, realizzato in occasione del passaggio a Milano di Maria Anna d'Austria nel 1649, durante il viaggio compiuto per sposarsi in Spagna col re Filippo IV suo zio.\nIl parco venne invece progettato pi\u00f9 tardi rispetto al palazzo ed \u00e8 opera tardosettecentesca di Leopold Pollack, e ha poi sub\u00ecto alcune modifiche come l'aggiunta di un gruppo scultoreo di Agenore Fabbri raffigurante la \"Caccia al cinghiale\", realizzato in terracotta, posto qui dall'amministrazione comunale nel 1955.\nNel 1930, infine, il palazzo venne acquistato dal comune di Milano, che decise di collocarvi alcune opere del museo cittadino, dovendo per\u00f2 trasferirle a Palazzo Morando in seguito alle distruzioni avvenute durante la seconda guerra mondiale, che causarono la perdita della sala da ballo e di molte delle decorazioni pittoriche interne. Dal 1956 la ricostruzione parziale del palazzo verr\u00e0 affidata all'architetto Arrigo Arrighetti, che erige su via della Guastalla una facciata dal rigido impianto razionalista, che esalta nel contrasto la storica parte barocca. La facciata sul giardino, coperta da schermi parasole, si presenta come un volume dalle pagine sfogliate. Nell'edificio fu quindi ospitata la nuova biblioteca civica comunale che vi si trova tuttora."}
{"id": "2589695", "revid": "1305772", "url": "https://it.wikipedia.org/wiki?curid=2589695", "title": "Santa Caterina (Roccalbegna)", "text": "Santa Caterina \u00e8 una frazione del comune italiano di Roccalbegna, nella provincia di Grosseto, in Toscana.\nGeografia fisica.\nSanta Caterina \u00e8 situata alla pendici dei poggi che dividono la valle dell'Albegna dalla valle dell'Ombrone, nell'entroterra collinare della Maremma grossetana. Il centro abitato \u00e8 attraversato dal fosso Borretto.\nSanta Caterina dista circa 40\u00a0km da Grosseto e meno di 4\u00a0km dal capoluogo comunale.\nStoria.\nLa frazione \u00e8 nominata per la prima volta nel 1594 ed \u00e8 nata come agglomerato a carattere agricolo, composto da abitazioni e poderi sparsi che con il passare del tempo hanno finito per unirsi in un unico centro abitato. Inizi\u00f2 la propria espansione a partire dal XVII secolo, ma conobbe un periodo di maggiore vitalit\u00e0 verso la fine del XIX secolo, quando alle borgate pi\u00f9 antiche (Il Cecio, La Croce e Il Pilocco) si andarono ad aggiungere altri nuovi gruppi di case grazie all'immigrazione di pastori, boscaioli e carbonari provenienti dal casentino: la contrada pi\u00f9 recente, quella della Pianona, risale al 1880.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Santa Caterina. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nTradizioni e folclore.\nL'antico rito del fuoco, la \"Focarazza\", si tiene a Santa Caterina la sera del 24 novembre, cio\u00e8 la vigilia del \"compleanno\" di santa Caterina d'Alessandria, il parroco del piccolo centro s'inerpica in processione sul poggio che lo sovrasta e benedice una normale catasta di fascine e legna in mezzo alla quale \u00e8 conficcato un lungo palo di cerro, il cosiddetto \"stollo\".\nAl termine della cerimonia religiosa si appicca il fuoco alla catasta e si lascia che le fiamme si alzino al cielo, ad illuminare una campagna ormai avvolta nell'oscurit\u00e0 della sera. Quando il fuoco diminuisce d'intensit\u00e0 entrano in azione gli uomini di Santa Caterina, divisi in gruppi a seconda della contrada d'appartenenza. Ogni partecipante s'impegna, in una sorta di ancestrale rito purificatore, a sfidare il calore e il fumo per tentare di impadronirsi dello \"stollo\" e portarlo nel proprio rione.\nSuccessivamente il tronco viene tagliato in tanti pezzi quanti sono stati i partecipanti, cos\u00ec ognuno pu\u00f2 portare a casa una porzione di dell'oggetto.\nIn seguito ogni pezzo verr\u00e0 messo a bruciare nel caminetto di casa e quando le fiamme lo avranno del tutto consumato si prenderanno le ceneri che poi saranno disperse nei campi e negli orti quale auspicio per una fertile stagione agricola.\nCultura.\nMusei.\nPresso la frazione di Santa Caterina \u00e8 situato il museo della focarazza, museo etnografico inaugurato nel 1987 e rinnovato nel 2005, che ha come scopo quello di documentare il lavoro e le tradizioni del territorio locale, con particolare riferimento al rito del fuoco.\nGeografia antropica.\nSanta Caterina, essendo una frazione formatasi dall'unione di pi\u00f9 nuclei abitati, conserva ancora oggi una netta partizione in contrade o rioni. Le contrade di Santa Caterina sono le seguenti:\nUn'ulteriore suddivisione \u00e8 legata alla presenza del fosso Borretto, derivante dalla sorgente della Fonte della Cupa, che divide in due il paese. Tutti gli abitanti delle contrade poste oltre il fosso, dalla parte di Vallerona, sono chiamati \"borrettai\".\nInfrastrutture e trasporti.\nIl centro abitato di Santa Caterina \u00e8 attraversato da due importanti vie di comunicazione dell'entroterra collinare della provincia di Grosseto a sud-est del capoluogo: la frazione, prima di tutto, costituisce il termine orientale dalla strada provinciale 24 Fronzina, che ha inizio ad Arcille e attraversa i borghi di Baccinello, Cana e Vallerona; inoltre \u00e8 una delle localit\u00e0 attraversate dalla strada provinciale 160 Amiatina, che la collega con Roccalbegna ed il Monte Amiata a nord-est, e con Murci, Poggioferro, Scansano e infine il mare a sud-ovest."}
{"id": "2589703", "revid": "110157", "url": "https://it.wikipedia.org/wiki?curid=2589703", "title": "Jake Thackray", "text": "Biografia.\nNoto in particolare negli anni sessanta e settanta per le sue apparizioni televisive con canzoni di tono comico su temi di attualit\u00e0, ha spaziato tra il satirico, il sentimentale e il religioso in una maniera che ha reso il suo lavoro difficile da catalogare.\nCantava con voce baritonale accompagnandosi con la chitarra classica. Il suo stile \u00e8 stato fortemente influenzato da Georges Brassens e da altri \"chansonniers\" come Jacques Brel e Charles Trenet. A sua volta Thackray ha ispirato numerosi cantautori come Morrissey, Alex Turner, Nick Drake.\n\u00c8 morto la vigilia di Natale del 2002 in seguito ad un attacco di cuore."}
{"id": "2589705", "revid": "287204", "url": "https://it.wikipedia.org/wiki?curid=2589705", "title": "Lot (disambigua)", "text": ""}
{"id": "2589708", "revid": "34928", "url": "https://it.wikipedia.org/wiki?curid=2589708", "title": "Cordigliera", "text": ""}
{"id": "2589710", "revid": "287204", "url": "https://it.wikipedia.org/wiki?curid=2589710", "title": "Vallerona", "text": "Vallerona \u00e8 una frazione del comune italiano di Roccalbegna, nella provincia di Grosseto, in Toscana.\nGeografia fisica.\nSituato a circa 4\u00a0km a ovest del capoluogo comunale, il paese \u00e8 alto 569\u00a0m s.l.m. ed \u00e8 prevalentemente collinare.\nStoria.\nDi origini etrusche e romane, la frazione and\u00f2 sviluppandosi nel secolo XVI e successivi come borgata rurale della campagna rocchigiana. Il toponimo, apparso cos\u00ec come appare oggi per la prima volta in un documento del 1568, pare risalire da \"Val Aronna\", o \"Valle Aerona\".\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Vallerona. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nTradizioni e folclore.\nPur essendo una piccola frazione, possiede un proprio santo patrono, san Pio I, che viene festeggiato l'11 giugno. Nel mese di agosto \u00e8 rinomata nella campagna maremmana \"la sagra della trippa\", mentre la prima domenica di ottobre si festeggia con il palio dei somarelli, nel quale gareggiano le quattro contrade in cui \u00e8 storicamente suddiviso il paese:"}
{"id": "2589713", "revid": "219355", "url": "https://it.wikipedia.org/wiki?curid=2589713", "title": "Approssimazione WBK", "text": ""}
{"id": "2589714", "revid": "219355", "url": "https://it.wikipedia.org/wiki?curid=2589714", "title": "Approssimazione WKBJ", "text": ""}
{"id": "2589716", "revid": "189072", "url": "https://it.wikipedia.org/wiki?curid=2589716", "title": "Yusuf Islam", "text": ""}
{"id": "2589723", "revid": "404449", "url": "https://it.wikipedia.org/wiki?curid=2589723", "title": "Monumento ad Andrea da Grosseto", "text": "Il monumento ad Andrea da Grosseto \u00e8 un monumento scultoreo situato in Piazza Baccarini a Grosseto.\nStoria.\nIl monumento in bronzo, dedicato al letterato duecentesco Andrea da Grosseto, fu realizzato dallo scultore Arnaldo Mazzanti nel 1973 e posto in piazza Baccarini nel 1974. L'opera fu commissionata e finanziata dal professor Oscar Marrone, preside e fondatore del liceo artistico di Grosseto (allora intitolato proprio al letterato grossetano), e infine donata alla citt\u00e0. Situato al centro della piazza, \u00e8 stato successivamente spostato sulla sinistra del palazzo del Vecchio Tribunale, che ospita il Museo archeologico e d'arte della Maremma. \nIl monumento \u00e8 stato fortemente voluto a Grosseto per onorare il primo scrittore in lingua italiana, Andrea da Grosseto, che fino agli anni Settanta era ricordato solamente con una lapide nel loggiato del Palazzo Comunale e con la via di fronte alla chiesa di San Francesco che gli era stata intitolata. Si tratta quindi dell'unico monumento e dell'unica tentata rappresentazione fino ad oggi di questo letterato duecentesco che riveste un ruolo importante nella storia della letteratura italiana.\nDescrizione.\nLo scultore Arnaldo Mazzanti, per realizzare i tratti somatici e la fisionomia del letterato, assolutamente sconosciuti, ha affermato di essersi ispirato alla gente di Maremma. Lo ha scolpito seduto, con una carta in mano, intento a leggere i suoi scritti, e con il viso tipico di chi \u00e8 nato e cresciuto nelle lande maremmane, leggermente incavato, con i lineamenti forti e marcati, provati dal vento e del sole della Maremma. Poich\u00e9 era in corso una diatriba sul fatto che Andrea da Grosseto potesse essere stato un frate francescano oppure un laico, Mazzanti gli fa indossare una tunica con cappuccio con un cordone legato intorno alla vita, senza per\u00f2 far comprendere se si tratti a tutti gli effetti di un saio, o di una semplice veste tenuta su da un cordone come era solito portare a quei tempi.\nSul basamento sotto la statua in bronzo \u00e8 scolpito: \"Andrea da Grosseto, primo scrittore in lingua italiana. Dottore a Parigi, 1268\"."}
{"id": "2589725", "revid": "92723", "url": "https://it.wikipedia.org/wiki?curid=2589725", "title": "Camille Monet sul letto di morte", "text": "Camille Monet sul letto di morte \u00e8 un dipinto a olio su tela (90x68\u00a0cm) realizzato nel 1879 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIl quadro rappresenta la salma della prima moglie di Monet, Camille Doncieux, morta ad appena 32 anni, probabilmente per un cancro alle pelvi.\nLa descrizione migliore dell'opera \u00e8 affidata alle parole dello stesso Monet: \"Un giorno, all'alba mi sono trovato al capezzale del letto di una persona che mi era molto cara e che tale rimarr\u00e0 sempre. I miei occhi erano rigidamente fissi sulle tragiche tempie e mi sorpresi a seguire la morte nelle ombre del colorito che essa depone sul volto con sfumature graduali. Toni blu, gialli, grigi, che so. A tal punto ero arrivato. Naturalmente si era fatta strada in me il desiderio di fissare l'immagine di colei che ci ha lasciati per sempre. Tuttavia prima che mi balenasse il pensiero di dipingere i lineamenti a me cos\u00ec cari e familiari, il corpo reag\u00ec automaticamente allo choc dei colori..\" (C. Monet - 1879). \nSebbene romantico agli occhi di alcuni, il gesto in s\u00e9 \u00e8 unico nel suo genere."}
{"id": "2589726", "revid": "175425", "url": "https://it.wikipedia.org/wiki?curid=2589726", "title": "TP Mazembe", "text": ""}
{"id": "2589727", "revid": "104485", "url": "https://it.wikipedia.org/wiki?curid=2589727", "title": "Disturbo bipolare I", "text": ""}
{"id": "2589728", "revid": "104485", "url": "https://it.wikipedia.org/wiki?curid=2589728", "title": "Disturbo bipolare II", "text": ""}
{"id": "2589730", "revid": "104485", "url": "https://it.wikipedia.org/wiki?curid=2589730", "title": "Disturbo ciclotimico", "text": ""}
{"id": "2589732", "revid": "339392", "url": "https://it.wikipedia.org/wiki?curid=2589732", "title": "Disturbo bipolare non altrimenti specificato", "text": ""}
{"id": "2589751", "revid": "125450934", "url": "https://it.wikipedia.org/wiki?curid=2589751", "title": "Eterea Post Bong Band", "text": "Eterea Post Bong Band \u00e8 un gruppo musicale sperimentale italiano attivo da fine anni novanta.\nStoria.\nLe prime uscite autoprodotte vengono pubblicate a bassa tiratura tra il 2004 e il 2006 da IndustriAlien, collettivo formato da sei gruppi indipendenti (tra cui gli Eterea), promotore di festival itineranti e coordinato da Gigi Funcis. Parallelamente iniziano ad esibirsi live in tutta Italia, partecipando nel 2005 e nel 2006 ad Arezzo Wave, alla Street Parade di Bologna (assieme ad un batterista elettronico) e alla XXIII Universiade invernale (edizione di Torino, del 2007). Un loro brano inoltre viene scelto come colonna sonora per il videogame \"Cappuccetto Rosso e il lupo\", creato dalla casa di software Molleindustria ed edito da Animal Planet, WWF e Discovery Channel.\nNel 2007 la Wallace Records pubblica il concept album \"La chiave del 20\", scritto e realizzato assieme alla band hip-hop Uochi Toki e premiato al PIMI come uno dei migliori venti album del 2007. Il gruppo, oltre ai concerti, organizza alcune performance chiamate \"Operazione Salsa Bianca\", una serie di concerti abusivi di 45 secondi davanti ai chioschi dei panini tra Verona e Venezia. Nel settembre del 2007, Gigi Funcis e Pol de Lay ideano e partecipano al \"mockumentary\" \"The Transervolo Connection\" durante il Circuito Off, festival internazionale dei cortometraggi di Venezia. Nel video, montato da Gigi Funcis, compare anche Napo dei Uochi Toki.\nNel 2008 vengono invitati come \"special guest\" al Meeting delle Etichette Indipendenti di Faenza. Suonano pi\u00f9 volte in Francia, dove fanno da spalla ai Secret Chiefs 3, ex Mr. Bungle. Pol de Lay e Gigi Funcis partecipano con alcune definizioni e racconti alla stesura dell\"'ABCDiario\", a cura di Loris Righetto e pubblicato da Zandeg\u00f9 Editore.\nNel maggio del 2009 Gigi Funcis vince la tredicesima edizione della \"Gara Delle Batterie Elettroniche\", ospitata allo Stalker di Padova, contest in cui i partecipanti hanno 5 minuti per fare quello che vogliono. In giugno esce per Trovarobato l'EP \"Cavalcata\" (in vinile), coprodotto dal dj Ricky L. Grazie al tema molto orecchiabile (\"Cavalcata pt. 1\") il disco diventa in breve un successo delle discoteche umbre, zona di provenienza di Ricky L. Christian Zingales ha definito su Blow Up il vinile un oggetto \"culto\". \nIn settembre dello stesso anno viene pubblicato, sempre per Trovarobato, \"EPYKS 1.0\", album incentrato sull'uso di internet e cellulari, in cui altri musicisti hanno partecipato via VoIP. Come lancio a tema, gli Eterea eseguono interamente il disco dal vivo (\"skit\" compresi) in streaming da un garage di Schio. La Trovarobato nel frattempo vince il premio come miglior etichetta dell'anno al Meeting delle Etichette Indipendenti. \"EPYKS 1.0\" viene recensito a pieni voti dalle principali riviste e \"webzine\" musicali italiane, nonch\u00e9 programmato in radio dalla RAI.\nNel 2010 gli Eterea collaborano dal vivo con Musica Per Bambini allo spettacolo \"La bella addata\", suonano da spalla a Devendra Banhart, aprono il Gay Pride di Napoli (facendosi poi riprendere nel \"backstage\" con Rosa Russo Jervolino) ed a settembre vengono inclusi nella programmazione del \"Monkey Week Festival\" in Spagna, assieme a Faust, Buzzcocks e Kid Koala. A fine 2010 viene pubblicata (solo in musicassetta) dalla Trovarobato la compilation \"SongSwap\", in cui compare il pezzo chiamato \"Come cucinare il gatto\", che campiona Beppe Bigazzi ed in cui, per la prima volta, i musicisti cantano tutti e quattro. Il brano viene pubblicato in \"free download\" sul sito di \"Repubblica\".\nNel febbraio 2011 il canale televisivo americano Lifetime ha trasmesso \"Amanda Knox: Murder on Trial in Italy\", contestato film tv sull'omicidio di Meredith Kercher, avvenuto a Perugia nel 2007. In una scena \u00e8 visibile, alle spalle dei protagonisti, la copertina di \"EPYKS 1.0\". A novembre MTV manda in onda uno speciale di 20 minuti su Gigi Funcis, con quattro pezzi degli Eterea come sottofondo.\nNel 2012 esce per gli abbonati a Il Mucchio Selvaggio la compilation \"Musica, Troppa Musica\", che include \"Red Bulldozer / i-Dozer\" tratto da EPYKS 1.0.\nNel marzo 2013 viene pubblicato \"Bios\", album ispirato dal rapporto tra natura e matematica, in particolare dalla sequenza di Fibonacci. Per spiegare al meglio il concetto, gli Eterea creano un cortometraggio animato che riassume in due minuti la storia della spirale aurea. In una scena de \"La migliore offerta\" di Tornatore appare un poster del tour di EPYKS 1.0. Il tour di \"Bios\" viene ironicamente chiamato \"tour del cavolo\" (in riferimento alla copertina dell'album) e integra la performance musicale con proiezioni di visual su superfici mappate.\nNel marzo 2014 Gigi Funcis va in tour con Musica Per Bambini e compone su commissione un pezzo per la Maratona di Roma. Michele Emmer, docente di matematica all'Universit\u00e0 \"La Sapienza\" di Roma e autore delle animazioni di Flatlandia musicate da Ennio Morricone, invita gli Eterea a Venezia per presentare il progetto di Bios al convegno internazionale \"Matematica e Cultura 2014\". La radio svizzera nazionale Rete Due chiede agli Eterea la creazione di una sigla ed alcuni stacchetti per la stagione 2014-2015. Gigi Funcis compone ed esegue la colonna sonora del film porno \"Il cavalier non porta pene\" del regista Andy Casanova. A partire dall'estate 2014, Funcis entra in pianta stabile nella formazione di Musica Per Bambini. Funcis e Lelesd girano un cortometraggio anti-droga per il comune di Venezia.\nDopo alcuni progetti paralleli di Gigi Funcis (con Monique Mizrahi, nuovo acquisto dei Tre Allegri Ragazzi Morti), nel 2017 gli Eterea annunciano il nuovo disco: sar\u00e0 la colonna sonora di \"Nordwalkers\", un misterioso thriller sci-fi. In luglio superano di 1000\u20ac il goal della campagna di crowdfunding per la realizzazione dell'album.\nNel settembre 2021 viene messo in scena \"LIBRA\", spettacolo multimediale olografico con video mapping finanziato dalla Scuola Internazionale Superiore di Studi Avanzati e dalla Regione Friuli-Venezia Giulia e diretto da Gigi Funcis. Nello spettacolo ci sono musiche tratte da \"Nordwalkers OST\" , ancora inedito.\nIl 10 dicembre 2022 viene pubblicato da Trovarobato e Dispar Pixels \"Nordwalkers Original Soundtrack\", l'album pi\u00f9 lungo della band, che comprende contributi sonori di Enrico Gabrielli, Nicola Manzan e molti altri. Il disco viene valutato positivamente dalle principali riviste e webzine italiane. \nGenere.\nPur rientrando nella categoria del post rock elettronico, il gruppo sfugge a catalogazioni troppo stringenti. Gli Eterea suonano una sorta di avant-rock strumentale, veloce e incalzante, ma di chiara concezione elettronica, suonato con una formazione priva della classica base ritmica di un gruppo rock - ovvero basso e batteria - ma dotata di due chitarre, tastiera, campionatore e vari tipi di percussioni a mano, dai bonghi ai djembe, ma anche macchine da scrivere e pentole. Negli Eterea a volte vengono usate le voci dal vivo, ma pi\u00f9 spesso la parte vocale \u00e8 affidata al campionatore di Gigi Funcis.\nLe principali influenze nella loro musica sono i Mr. Bungle, il big beat, i Primus, la dubstep, Danny Elfman. Nelle melodie traspare una sensibilit\u00e0 tipicamente italiana che ricorda Ennio Morricone, Nino Rota e Angelo Badalamenti. La loro attitudine live \u00e8 ironica e chiassosa. Il loro immaginario attinge a piene mani dalla fantascienza, con riferimenti a droghe, tecnologia, futuro e zone industriali (vengono da Schio, chiamata in passato la \"Manchester d'Italia\")."}
{"id": "2589754", "revid": "187240", "url": "https://it.wikipedia.org/wiki?curid=2589754", "title": "Epatopatie", "text": ""}
{"id": "2589755", "revid": "34392", "url": "https://it.wikipedia.org/wiki?curid=2589755", "title": "Chierego Nuzzi", "text": ""}
{"id": "2589758", "revid": "228587", "url": "https://it.wikipedia.org/wiki?curid=2589758", "title": "Vincenzo Lapiccirella", "text": "Biografia.\nProfessore di lettere a Napoli e poi a Roma, gi\u00e0 nel 1937 ader\u00ec a gruppi antifascisti clandestini. Nel 1941 ader\u00ec al Partito Comunista Italiano e, dopo l'armistizio, fu tra gli organizzatori della resistenza romana.\nSegretario del CLN provinciale, il 29 gennaio 1944 diresse con Carlo Lizzani e Massimo Gizzio la manifestazione contro i tedeschi e i fascisti dei giovani romani. Dopo la strage delle Fosse ardeatine, nel pronao della chiesa di Santa Maria Maggiore commemor\u00f2 pubblicamente il suo collega Pilo Albertelli, trucidato con altri 334 patrioti romani dai tedeschi per rappresaglia dopo l'attentato di via Rasella, .\nNel dopoguerra, Lapiccirella fu dal 1947 consigliere comunale di Roma. Svolse al contempo vari altri incarichi nel movimento democratico, occupandosi in particolare della riforma dell'insegnamento e del decentramento amministrativo.\nUna strada di Roma porta il suo nome."}
{"id": "2589760", "revid": "1543377", "url": "https://it.wikipedia.org/wiki?curid=2589760", "title": "Massimo Gizzio", "text": "Biografia.\nEx allievo dei licei \u201cTasso\u201d e \u201cRegina Elena\u201d e della facolt\u00e0 di Giurisprudenza dell'Universit\u00e0 La Sapienza di Roma, nel 1943 ader\u00ec al PCI clandestino. Venne deferito al Tribunale speciale, ma l'evolversi degli eventi gli permise di tornare in libert\u00e0. Dopo l'armistizio, Gizzio prese parte alla Guerra di liberazione entrando nelle file della Resistenza romana.\nCon Carlo Lizzani e Vincenzo Lapiccirella costitu\u00ec e divenne uno dei dirigenti del Comitato studentesco di agitazione.\nIl 29 gennaio 1944, il comitato proclam\u00f2 uno sciopero generale contro i tedeschi e i fascisti in tutte le scuole di Roma. In quell'occasione Gizzio si colloc\u00f2 alla testa di un gruppo di studenti del \u201dDante Alighieri\u201d, diretto verso piazza della Libert\u00e0.\nQuando il corteo fu prossimo alla piazza, una squadra di fascisti in borghese del gruppo \u201cOnore e combattimento\u201d attacc\u00f2 i manifestanti a colpi di pistola. Massimo Uffreduzzi uccise con un colpo di rivoltella alla schiena Massimo Gizzio. Dopo tre giorni di agonia al \u201cSanto Spirito\u201d di Roma, Gizzio mor\u00ec.\nDopo la liberazione, la Corte d'assise di Napoli giudic\u00f2 per l'omicidio Gizzo i fascisti Massimo Uffreduzzi, Sergio Bertolani, Carlo Alberto Guida e Giorgio De Michele. Furono tutti assolti, incluso l'esecutore materiale - che si vant\u00f2 financo dell'\u201datto eroico\u201d - poich\u00e9, dalle parole della sentenza, \u201canche lui \u00e8 uno studente, travolto dal clima arroventato della guerra\u201d.\nIn via Cesi 72, il 18 febbraio 1949 venne collocata una lapide in sua memoria. Portano il suo nome anche una scuola media - ove ha insegnato a lungo la sorella Maria - e un circolo culturale. Nel 2016 \u00e8 stato stampato un libro dal titolo \"Massimo Gizzio e le Lotte Studentesche\" edito dalle Edizioni Chillemi."}
{"id": "2589764", "revid": "34392", "url": "https://it.wikipedia.org/wiki?curid=2589764", "title": "Fosse ardeatine", "text": ""}
{"id": "2589776", "revid": "466539", "url": "https://it.wikipedia.org/wiki?curid=2589776", "title": "Oh Eun-sun", "text": "Biografia.\nMiss Oh \u00e8 conosciuta per aver scalato tredici Ottomila e le Sette vette, e per aver sostenuto di essere stata la prima donna ad aver scalato tutte le quattordici vette sopra gli ottomila metri. L'obiettivo sembrava raggiunto il 27 aprile 2010 quando, alle 15 ora locale, l'alpinista aveva toccato la vetta dell'Annapurna ma l'impresa fu registrata nella classifiche ufficiali come \"disputed\" (contestata) perch\u00e9 non aveva prodotto prove convincenti di aver raggiunto la cima del Kangchenjunga, nel 2009. Quando fu chiaro che le foto da lei prodotte non la raffiguravano in vetta, Oh Eun-sun ammise che aveva dovuto fermarsi alcuni metri sotto la cima del Kangchenjunga. Per questo motivo la Federazione Alpina Coreana ha stabilito che Oh non aveva raggiunto quella vetta e la spagnola Edurne Pasaban \u00e8 cos\u00ec diventata la prima donna ad aver scalato tutti i quattordici ottomila.\nAlmeno due vette, l'Everest e il k2, sono state raggiunte con l'uso di ossigeno supplementare. Numerose delle sue scalate hanno suscitato critiche, poich\u00e9 effettuate in parte con l'aiuto di ossigeno supplementare, in parte con l'aiuto di elicotteri per lo spostamento tra i vari campi base per ottimizzare i tempi, e spesso con l'utilizzo di grandi team impegnati nel portare le attrezzature, preparare i campi base e i percorsi prima del suo passaggio, diametralmente opposta alla visione dello stile alpino."}
{"id": "2589781", "revid": "297059", "url": "https://it.wikipedia.org/wiki?curid=2589781", "title": "Caduta dell'Impero romano d'Occidente (storiografia)", "text": "La storiografia dedicata alla caduta dell'Impero romano d'Occidente sin dagli inizi ha messo in discussione che questa potesse essere fissata, sia pure formalmente, alla data del 476, anno in cui Odoacre depose l'ultimo imperatore romano-occidentale, Romolo Augusto.\nIl mito della decadenza e caduta di Roma.\nGi\u00e0 Arnaldo Momigliano (1908 \u2013 1987), definito da Donald Kagan \u00abil pi\u00f9 importante studioso al mondo della storiografia del mondo antico\u00bb, notava come fin dalla storiografia settecentesca la caduta dell'Impero romano rappresentasse \u00abil valore di archetipo di ogni decadenza e quindi di simbolo delle nostre paure\u00bb.\nDagli storici illuministi sino a quelli della prima met\u00e0 del Novecento la scomparsa dell'Impero romano d'Occidente \u00e8 stata vista come la fine della civilt\u00e0 antica e un simbolo delle ansie e paure del presente, quasi \u00abun \"memento mori\" per la propria et\u00e0\u00bb.\nIn opposizione a questi, altri storici hanno visto nella Roma del IV e V secolo l'anticipazione e la conferma dei miti e delle certezze ideologiche proprie della loro epoca.\n\u00abLa sacra retorica della storia sociale della tarda romanit\u00e0\u00bb \u00e8 stata del tutto abbandonata negli ultimi anni del XX secolo da una moderna storiografia che all'angosciante visione della fine dell'Impero con la puntigliosa ricerca delle sue cause ha sostituito la concezione di quello che viene chiamato \u00abil tardo antico\u00bb: un'et\u00e0 nuova, del tutto autonoma e diversa sia dal mondo classico sia da quello medioevale, rintracciabile in un periodo pi\u00f9 o meno compreso tra il lII e il VII-VIII secolo d.C.\nGli umanisti.\nLa visione della decadenza di Roma vista come la fine della splendida et\u00e0 dell'oro del periodo classico e premessa di un'et\u00e0 oscura di barbarie \u00e8 il prodotto dell'umanesimo italiano: il periodo della rinascita della classicit\u00e0.\nIl tema della fine dell'Impero costituisce il sottofondo della polemica sulla \"questione della lingua\", discussione apertasi con l'avvento della lingua volgare all'interno della lingua in uso - specie in chiave letteraria a quell'epoca.\nLa crisi del mondo classico e della sua lingua secondo Leonardo Bruni (1370\u20131444) andava rintracciata all'interno di quello stesso mondo: egli infatti riscontrava fenomeni di autocorruzione della lingua latina sostenendo l'esistenza di una diglossia: oltre al latino classico, aulico, sarebbe esistito un livello inferiore, meno corretto, usato informalmente nei contesti quotidiani, da cui provengono le lingue romanze.\nOppositore di questa teoria era Flavio Biondo (1392 \u2013 1463), il creatore del termine Medioevo, il quale sosteneva invece che la causa della corruzione della lingua e della decadenza dell'Impero fosse attribuibile all'aggressione esterna dei popoli germanici.\nXVII secolo.\nBossuet.\nPer lo storico e vescovo Jacques B\u00e9nigne Bossuet (1627-1704) ci\u00f2 che aveva reso grande Roma era stata la libert\u00e0 che gli antichi Romani preferivano alla ricchezza: per questo essi decisero di essere poveri e austeri.\nIl rispetto per le leggi, il forte esercito e l'istituzione del senato contribuivano a rendere grande Roma con la sua politica di fedelt\u00e0 alle alleanze e divisione dei nemici.\nPer il Bossuet la causa della decadenza dell'Impero furono le guerre civili e la crescente influenza dell'esercito, che a un certo punto eleggeva e deponeva gli imperatori a suo piacimento, minando cos\u00ec la stabilit\u00e0 interna.\nFu quindi l'indisciplina dell'esercito la causa della rovina dell'impero.\nLe teorie di Bossuet saranno riprese da alcuni illuministi come il Montesquieu.\nTillemont.\nLouis-S\u00e9bastien Le Nain de Tillemont (1637 \u2013 1698) fu l'autore di una monumentale opera sulla storia dell'Impero e della Chiesa, ancora oggi considerata, per l'ampiezza e la precisione di dettagli, un'opera di consultazione.\nTillemont dovette adeguarsi all'intervento della censura ecclesiastica pubblicando la sua opera divisa in due parti: la prima, l'\"Histoire des empereurs et des autres princes qui ont regn\u00e9 durant les six premi\u00e8re si\u00e8cles de l'Eglise\" (Storia degli imperatori e degli altri principi che hanno regnato durante i primi sei secoli della Chiesa), in sei volumi (pubblicati dal 1690 al 1697: gli ultimi due postumi nel 1701 e nel 1738). La seconda parte fu edita con il titolo di \"Memoires pour servire \u00e0 l'histoire ecclesiastique des six premi\u00e9res siecles\" (Memorie da utilizzare per la storia ecclesiastica dei primi sei secoli).\nTillemont fu uno dei primi storici che si resero conto come quella data del 476 d.C., che avrebbe segnato l'anno della caduta dell'Impero, era del tutto generica apparendo chiaro che dopo quell'anno la situazione politica e sociale dell'Impero era rimasta immutata rispetto a prima e che un cambiamento si notava solo dopo il VI secolo.\nTillemont quindi non fece nessuna differenza tra impero d'occidente e impero d'oriente e la sua fu semplicemente \"la storia dell'impero romano\" fino al VI secolo, da Augusto a Giustiniano I.\nInoltre come not\u00f2 Momigliano, Tillemont, forse pi\u00f9 del laico Machiavelli si era sforzato di presentare la storia dell'Impero assolutamente disgiunta da quella della Chiesa con il proposito di giustificare \u00abl'assolutismo del potere monarchico\u00bb, in base al principio del \u00ab\"princeps legibus solutus\"\u00bb (principe sciolto dall'osservanza delle leggi).\nSecondo gli Illuministi.\nLa tesi di Montesquieu.\nMontesquieu, nella sua opera \"Considerazioni sulle cause della grandezza e decadenza dei Romani\", esaminava le cause della decadenza e rovina dell'Impero. Secondo il filosofo francese, i motivi che avevano reso grande Roma erano l'amore per la patria, l'incorruttibilit\u00e0 dei magistrati, la probit\u00e0 dei comandanti, l'influenza dello stoicismo, la severa disciplina militare, il cosiddetto \"divide et impera\", l'equilibrio tra le istituzioni (che si controllavano a vicenda) e la capacit\u00e0 di impadronirsi delle tattiche altrui.\nMontsquieu valutava positivamente anche gli scontri tra patrizi e plebei, che contribuirono a mantenere vivo lo spirito di libert\u00e0 della Repubblica.\nTuttavia ben presto Roma conobbe il declino, a causa del crescente dispotismo seguito alla caduta della Repubblica che caus\u00f2 la perdit\u00e0 di tutti quei valori che l'avevano resa grande: cosicch\u00e9, a causa dell'influenza dei molli e corrotti costumi orientali, la societ\u00e0 romana divenne corrotta; le virt\u00f9 repubblicane vennero represse dal dispotismo e dalla tirannia di imperatori come Nerone, Caligola, Commodo e Domiziano; l'estensione spropositata dell'Impero lo rese ingovernabile dal centro e la conseguente divisione dell'Impero in una \"pars occidentalis\" e una \"pars orientalis\" non fece altro che accelerarne la rovina, favorendo i barbari invasori.\nSecondo Montesquieu, tutte le forme di governo, per quanto stabili che siano, sono destinate prima o poi a decadere e a scomparire.\nDall'opera dello storico francese emerge un grande amore per la libert\u00e0 repubblicana e una profonda condanna del dispotismo e della tirannia.\nLa tesi di Voltaire.\nSecondo Voltaire, le cause della caduta dell'Impero romano furono essenzialmente due:\nSecondo Voltaire i Romani non riuscirono a fronteggiare le invasioni barbariche perch\u00e9 avevano perso tutto il loro spirito combattivo per colpa del Cristianesimo, il quale li aveva ingentiliti; a causa della nuova religione l'Impero aveva adesso pi\u00f9 monaci che soldati:\nUn'altra causa della rovina dell'Impero scatenata dalla diffusione del cristianesimo furono le dispute religiose, che resero l'Impero meno coeso e ne accelerarono la rovina:\nPer Voltaire quindi l'artefice principale della caduta dell'Impero fu Costantino I, l'Imperatore convertito che, con l'editto di Milano, aveva posto fine alle persecuzioni contro i Cristiani facendo trionfare la loro religione.\nEgli afferm\u00f2 ironicamente:\nLa tesi di Gibbon.\nNella \"Storia della decadenza e caduta dell'Impero romano\", pubblicata a Londra dal 1776 al 1788, considerata la massima opera della storiografia settecentesca, l'inglese Edward Gibbon, elencava una serie di motivi che hanno portato alla decadenza dell'Impero:\n\u00ab [...] la decadenza di Roma fu conseguenza naturale della sua grandezza. La prosperit\u00e0 port\u00f2 a maturazione il principio della decadenza...Invece di chiederci \"perch\u00e9\" fu distrutto, dovremmo sorprenderci che abbia retto tanto a lungo. Le legioni vittoriose, che in guerre lontane avevano appreso i vizi degli stranieri e dei mercenari... il vigore del governo militare fu indebolito e alla fine abbattuto dalle istituzioni parziali di Costantino, e il mondo romano fu sommerso da un'ondata di barbari.\nSpesso la decadenza di Roma \u00e8 stata attribuita al trasferimento della sede dell'Impero [...]. Tale pericolosa novit\u00e0 ridusse la forza e foment\u00f2 i vizi di un duplice regno...\nSotto i regni successivi l'alleanza tra i due imperi fu ristabilita, ma l'aiuto dei Romani d'Oriente era tardivo, lento e inefficace [...].\u00bb\nma da discepolo fedele di Voltaire, identificava nel Cristianesimo la causa prima della crisi dell'Impero:\n\u00ab...l'introduzione, o quanto meno l'abuso, del cristianesimo ebbe una certa influenza sulla decadenza e caduta dell'Impero romano. Il clero predicava con successo la pazienza e la pussilanimit\u00e0. Venivano scoraggiate le virt\u00f9 attive della societ\u00e0, e gli ultimi resti di spirito militare finirono sepolti nel chiostro. [...]\n...la Chiesa e persino lo stato furono sconvolti dalle fazioni religiose [...]; il mondo romano fu oppresso da una nuova specie di tirannia, e le sette perseguitate divennero i nemici segreti del paese.\n...Se la decadenza dell'Impero romano fu affrettata dalla conversione di Costantino, la sua religione vittoriosa attenu\u00f2 la violenza della caduta e addolc\u00ec l'indole crudele dei conquistatori\u00bb.\nA parte l'evidente spirito anticlericale illuministico che ispirava l'analisi di Gibbon bisogna tuttavia riconoscerne l'attualit\u00e0 se anche Momigliano (1959) concordava nell'evidenziare come il trionfo del Cristianesimo avesse notevolmente influito sulle istituzioni della societ\u00e0 pagana.\nSecondo romantici e positivisti.\nN\u00e9 i romantici, che pure avevano rivalutato il Medioevo, n\u00e9 i positivisti del primo periodo si peritarono di accodarsi o di contrastare le tesi di Gibbon: nella loro visione ottimistica della storia non poteva rientrarvi l'analisi della decadenza dell'Impero e della fine della civilt\u00e0 antica, anche se il nazionalismo, specie degli storici tedeschi, li spingeva ad esaltare la funzione storica delle invasioni barbariche da cui aveva originato quel Medioevo da loro positivamente considerato.\nLa storiografia ottocentesca prefer\u00ec occuparsi della Roma repubblicana come il romantico Niebhur o il positivista Mommsen. L'eccezione a questa corrente interpretativa fu quella di Jacob Burckhardt.\nLa tesi di Herder.\nNell'\"Auch eine Philosophie der Geschichte\" (Ancora una filosofia della storia), del 1774, Herder introduceva nella storia l'azione di una Provvidenza che non interviene direttamente, ma raggiungeva il suo scopo suscitando forze che indirizzavano la storia dell'umanit\u00e0 nella direzione di sviluppi \u00abcos\u00ec semplici, delicati e meravigliosi quali li vediamo in tutte le produzioni della natura\u00bb.\nLa storia dell'intera umanit\u00e0 ripropone la vicenda di ogni singolo individuo: l'Oriente \u00e8 l'infanzia dell'umanit\u00e0 - e il dispotismo di quegli Stati sarebbe giustificato dalla necessit\u00e0 dell'esercizio dell'autorit\u00e0 nel periodo dell'infanzia - la storia dell'Egitto rappresenta la fanciullezza, quella dei Fenici l'adolescenza, quella dei Greci la giovinezza, \u00abgioia giovanile, grazia, gioco e amore\u00bb e, infine, la storia dei Romani simboleggia la \u00abmaturit\u00e0 del destino del mondo antico\u00bb.\nSembrerebbe la descrizione di un ciclo naturale e positivo; ma come spiegare la fine del mondo antico, il crollo drammatico dell'Impero?\nPer Herder, l'impero romano d'Occidente cadde perch\u00e9 volle distruggere i caratteri nazionali, ignorare le tradizioni dei singoli popoli, organizzare come un meccanismo la vita umana: dopo la sua caduta vi fu \u00abun mondo completamente nuovo di lingue, di costumi, d'inclinazioni\u00bb.\nL'intervento dei Germani nella scena della storia fu positivo, essi apportarono nuova linfa e nuovi valori: \u00able belle leggi e conoscenze romane non potevano sostituire le forze scomparse, non potevano reintegrare nervi che non avvertivano pi\u00f9 alcuno spirito vitale, non stimolavano pi\u00f9 impulsi spenti e allora nacque nel Nord un \"uomo nuovo\" portatore di nuova forza, nuovi costumi \"forti e buoni\" e nuove leggi spiranti coraggio virile, sentimento dell'onore, fiducia nell'intelletto, onest\u00e0 e timore degli dei\u00bb.\nLa tesi di Niebuhr.\nLo storico Niebuhr, pur concordando con Herder nel ritenere l'Impero un oppressore delle nazionalit\u00e0, riconobbe anche aspetti positivi all'istituzione imperiale:\n\u00abSe nell'ultima parte della storia della Repubblica la fine di una vita compiuta deve, se anche turbare, per\u00f2 attrarre, cessa per l'ulteriore storia imperiale questo interesse. [...] \u00c8 la storia di una grande massa corrotta, dove solo la violenza decide, dove la sorte di 100 milioni e pi\u00f9 di uomini sta su un solo individuo e sui pochi che costituiscono il suo seguito pi\u00f9 immediato. La parte occidentale [...] riceve di nuovo una specie di unit\u00e0 [...] nella lingua [...], in Oriente si consolida di nuovo la nazionalit\u00e0 greca. Era una situazione il cui decorso nessuna azione umana poteva impedire; dalla guerra annibalica si manifestano solo pi\u00f9 sforzi per provocare delle crisi; un secolo dopo cessa anche questo. C'era solo pi\u00f9 uno sviluppo di forze meccaniche; le forze vive avevano tutte ceduto; la natura non produce pi\u00f9 nessuna crisi; \u00e8 un lento morire, agiva una indefinita malattia distruttrice che doveva portare alla fine. \"Nella storia universale questa storia \u00e8 notevole, come storia politica e nazionale \u00e8 invece triste e spiacevole\": nell'uso pratico essa \u00e8 ancora pi\u00f9 importante della storia della repubblica, tutte le scienze [...] hanno indispensabilmente bisogno di lei\u00bb.\nLa tesi di Hegel.\nHegel nelle \"Lezioni\" si sofferma sul declino e caduta dell'Impero. Influenzato dalla lettura di autori illuministi come Gibbon, le cause principali della caduta dell'Impero per il filosofo tedesco sono:\nLeggendo della strage dei familiari ordinata dall'Augusto Costanzo II, figlio di Costantino, Hegel giunse alla conclusione che la diffusione del Cristianesimo aveva solo peggiorato il dispotismo orientale e offerto all'Imperatore il \u00abpretesto del diritto e dei nomi pi\u00f9 santi\u00bb.\nPer il filosofo idealista tedesco inoltre la Chiesa aveva reso anche pi\u00f9 deboli militarmente i Romani, in quanto, incoraggiando una vita contemplativa e di preghiere, li aveva privati del loro antico spirito combattivo, lasciandoli in balia dei Barbari:\n\u00abCos\u00ec vediamo, all'avvicinarsi di un'orda di barbari alla citt\u00e0, sant'Ambrogio, o Antonio, con il suo popolo numeroso non gi\u00e0 affrettarsi sulle mura alla difesa, bens\u00ec in ginocchio nelle chiese e per le strade implorare la divinit\u00e0 di stornare quella terribile sciagura\u00bb.\nHegel critica anche la Chiesa per le lotte di potere e le controversie al suo interno pur separando la funzione nella storia della Chiesa cattolica dalla sua degenerazione in seguito all'alleanza con il declinante impero.\nBurckhardt.\nLo storico calvinista svizzero Carl Jacob Burckhardt (1818 \u2013 1897) fu trascurato dalla contemporanea cultura storica europea, che solo dopo la sua morte, nell'intervallo tra le due guerre mondiali, rivalut\u00f2 opere come l'\"Et\u00e0 di Costantino il grande\", pubblicata a Basilea nel 1852, dove si analizzava in modo originale la questione della conversione, per convinzione o opportunit\u00e0 politica, di Costantino.\nBurckhardt propendeva per l'opportunismo di Costantino, ma lasciava questa sua convinzione sullo sfondo interessandogli di pi\u00f9 \u00ab...trascendere i limiti della mera biografia e del dramma personale per fare del primo imperatore battezzato la punta d'iceberg della tensione emotiva e spirituale di un'epoca\u00bb.\nIl problema della falsa o autentica religiosit\u00e0 di Costantino allo storico svizzero interessava relativamente, poich\u00e9 ci\u00f2 che gli importava era dimostrare come l'et\u00e0 costantiniana rappresentasse, pur nell'ambito della pi\u00f9 generale decadenza dell'Impero, un'et\u00e0 autonoma.\nOriginale la sua visione di decadenza del mondo antico come conseguenza di una vera e propria senescenza fisica, una degenerazione corporea delle classi dirigenti, che Burckardt desumeva dall'analisi dell'arte tardo antica.\nStoriografia del XX secolo.\nAlla fine del XIX secolo e nei primi anni del Novecento il tema della decadenza e caduta dell'Impero romano usc\u00ec dai confini della storiografia e assunse nel campo letterario il simbolo culturale e artistico del senso angoscioso della fine di un mondo espresso nel termine \"decadentismo\":\n&lt;poem&gt;\n\u00abSono l'Impero alla fine della decadenza\nche guarda passare i grandi Barbari bianchi\ncomponendo acrostici indolenti dove danza\nil languore del sole in uno stile d'oro\u00bb\n&lt;/poem&gt;\nNegli anni che preparano l'avvento delle dittature fasciste anche la storiografia s'ispira alle tesi razziali sulle cause della caduta dell'Impero.\nPirenne.\nLo storico belga Henri Pirenne (1862\u00a0\u2013 1935) contest\u00f2 l'idea per cui le invasioni barbariche abbiano davvero causato la caduta dell'impero romano in Europa. Secondo lo studioso, infatti, lo stile di vita romano continu\u00f2 ad essere seguito anche dopo la caduta dell'impero, cos\u00ec come il sistema economico \"mediterraneo\" continu\u00f2 ad esistere secondo le linee impostate dai romani stessi. Del resto, i barbari giunsero a Roma non tanto per distruggerla, quanto per essere partecipi della sua ricchezza. In qualche modo, dunque, i barbari invasori tentarono di mantenere in vita gli aspetti essenziali della \"romanit\u00e0\".\nSecondo Pirenne, il vero punto di svolta \u00e8 rappresentato dall'espansione araba del VII secolo nel Mediterraneo. L'avvento dell'Islam, infatti, ruppe i legami economici dell'Europa con tutta l'area corrispondente a Turchia sud-orientale, Siria, Palestina, Nordafrica, Spagna e Portogallo: in tal modo, l'Europa fu ridotta ad un'area ristagnante, esclusa dai commerci. Cominci\u00f2 un'epoca di impoverimento che, al momento dell'ascesa di Carlo Magno, aveva ormai fatto dell'Europa un'economia esclusivamente agraria e di sussistenza, del tutto estranea agli scambi commerciali su lunga distanza.\nSecondo Pirenne, \"senza l'Islam, l'impero dei Franchi non sarebbe forse mai esistito e, senza Maometto, Carlomagno sarebbe inconcepibile\".\nPer meglio sostenere la sua tesi, Pirenne fece frequente ricorso a metodi di indagine di tipo quantitativo. In particolare, egli diede particolare importanza alla scomparsa di risorse dall'Europa. Per esempio, la coniatura di monete d'oro a nord delle Alpi cess\u00f2 quasi del tutto dopo il VII secolo, ad indicare la scomparsa di traffici commerciali di grande entit\u00e0 per cui si prefer\u00ec tesaurizzare l'oro considerati i rischi allora connessi agli scambi, per l'insicurezza e le condizioni in cui erano ridotte le strade romane.\nAllo stesso modo, segno di decadenza culturale, il papiro, fabbricato esclusivamente in Egitto, non venne pi\u00f9 utilizzato nelle terre a nord delle Alpi a partire dal VII secolo: si ritorn\u00f2, infatti, ad impiegare pelli di animali per la scrittura.\nRostovtzev.\nLa produzione storiografica tra le due guerre mondiale vede l'avvento della grande opera dello storico russo Mikhail Rostovtsev (1870 - 1952), uno degli studiosi pi\u00f9 autorevoli del XX secolo di storia greca, romana e iraniana.\nNella sua opera \"Storia economica e sociale dell'Impero romano\" (1926) Rostovtzev, che aveva assistito agli avvenimenti della Rivoluzione d'ottobre dai quali era stato personalmente colpito tanto da dover fuggire dalla Russia, impressionato da questi avvenimenti avanz\u00f2 una originale teoria sulla crisi dell'Impero romano.\nSecondo lo storico russo la decadenza dell'Impero era stata causata da una \"rivoluzione sociale\" di contadini-soldati che aveva distrutto la cultura cittadina imperiale.\nNella parte finale della sua opera Rostovtzev espone la sua teoria metastorica alla luce dei drammatici fatti della rivoluzione russa:\n\u00ab\u00c8 possibile estendere una civilt\u00e0 elevata alle classi inferiori senza degradare il contenuto di essa e diluirne la qualit\u00e0 fino all'evanescenza. Non \u00e8 ogni civilt\u00e0 destinata a decadere non appena comincia a penetrare nelle masse?\u00bb.\nCome ha osservato Lellia Cracco Ruggini nonostante i condizionamenti ideologici \u00abla grande lezione di Mikail Rostovtzev [...] fu quella di aver saputo tracciare una ricostruzione storica estremamente ricca, che trasfigurava una massa smisurata di materiali archeologici, numismatici e antiquari in un discorso di \"storia totale\" - ben prima che la formula fortunatissima degli \"Annales\" si affermasse - circolando organicamente dall'analisi dell'economia, della societ\u00e0 e delle istituzioni a quella della cultura e della mentalit\u00e0, e rifiutando ottiche unidimensionali, semplificanti, estrinseche\u00bb\nAltri.\nLo storico Santo Mazzarino (1916 \u2013 1987) rintracci\u00f2 l'idea di una decadenza della cultura romana sin dai tempi della classicit\u00e0 e nel suo \"La fine del mondo antico\" sottolineava la gravit\u00e0 del crollo dell'Impero:\nDiversa la concezione dello storico Peter Brown che nell'opera \"Nascita dell'Europa cristiana\" del 1971 neg\u00f2 la decadenza e rovina dell'Impero, affermando invece che pi\u00f9 che un crollo era avvenuta una grande trasformazione, iniziata con le invasioni barbariche e proseguita dopo la caduta formale dell'Impero d'Occidente con i regni romano-barbarici; egli sostiene che tale trasformazione sarebbe avvenuta senza rotture brusche, in un clima di sostanziale continuit\u00e0.\nTale tesi viene ora sostenuta da numerosi storici, tra cui Walter Goffart, il quale sostiene che lo stanziamento dei barbari fosse avvenuto con il permesso dai Romani, anche se poi questi persero il controllo di tale esperimento di integrazione dei barbari nell'Impero.\nStoriografia del XXI secolo.\nPeter Heather.\nIn contrasto con sostenitori della teoria della caduta dell'Impero come una \"trasformazione\" senza rotture brusche, Peter Heather afferma nel suo saggio \"La caduta dell'Impero romano: una nuova storia\" (2005) che la causa prima della caduta dell'Impero fu l'evento devastante delle invasioni barbariche.\nLo storico inglese afferma che Roma, per affrontare la minaccia sasanide, dovette concentrare buona parte delle sue forze (il 40% dell'esercito romano d'Oriente) sul limes orientale. L'Impero romano d'Oriente, impegnato a difendersi sul confine orientale, non poteva collaborare alla difesa della parte occidentale dell'Impero, considerando inoltre che Costantinopoli doveva tenere a bada anche le incursioni dei barbari, come gli Unni di Attila, che premevano sul confine basso-danubiano.\nLa minaccia persiana port\u00f2 l'Impero romano nel IV secolo a riorganizzare profondamente lo Stato dal punto di vista politico, militare e burocratico, portando tra l'altro alla confisca dei fondi che un tempo erano spesi a livello locale e alla suddivisione dell'Impero in due o pi\u00f9 parti, con conseguente rischio maggiore di guerre civili.\nSecondo la storiografia pi\u00f9 diffusa tale riorganizzazione dello stato, operata da Diocleziano e Costantino I nel tentativo di risolvere la crisi persiana, port\u00f2 a un declino generalizzato dell'economia, soprattutto in Occidente, con un aumento esorbitante delle tasse, che avrebbe portato sul lastrico i contadini sempre pi\u00f9 impossibilitati a pagarle, con conseguente abbandono dei campi e formazione degli \"agri deserti\" e l'istituzione del colonato, con i contadini legati alla terra, per combattere il fenomeno.\nLa ripresa economica del IV secolo.\nHeather smentisce queste tesi di un declino generalizzato dell'economia rurale nel Tardo Impero sulla base di recenti studi archeologici basati sui rilevamenti aerei che hanno dimostrato che l'economia del Tardo Impero nelle campagne fu caratterizzata una netta ripresa nel IV secolo, sia in Occidente che in Oriente (anche se l'Oriente era pi\u00f9 prospero), raggiungendo, forse proprio in questo periodo, il massimo sviluppo rurale in tutta la storia romana.\nLe uniche regioni non toccate da questa crescita economica nel IV secolo, secondo i rilevamenti aerei, furono l'Italia, che aveva perso la preminenza sulle province, e le province sulla frontiera del Reno devastate dalle incursioni barbariche.\nHeather fornisce un'interpretazione alternativa delle fonti legali e letterarie, ritenendole per niente incompatibili con i dati archeologici. Per esempio gli \"agri deserti\" citati nelle fonti legali erano per definizione terre che non producevano gettito fiscale, dunque non sarebbero necessariamente da interpretare come campi un tempo coltivati ma poi abbandonati a causa del fiscalismo oppressivo del Tardo Impero che li rendeva antieconomici da coltivare; per esempio gli \"agri deserti\" in Africa citati da una legge del 422 corrispondevano a un territorio desertico, da sempre incolto. Heather inoltre sostiene che l'aumento delle tasse, se non eccessivo al punto da minare la fertilit\u00e0 dei campi o da ridurre alla disperazione i contadini, pu\u00f2 aver effettivamente portato a un aumento della produzione agricola, incentivando i contadini a produrre di pi\u00f9. Heather non nega comunque che la vita di un contadino nel IV secolo fosse molto pi\u00f9 gravosa rispetto ai secoli precedenti a causa dell'aumento delle tasse e del vincolo al suolo. Tuttavia, \u00abn\u00e9 i ritrovamenti archeologici n\u00e9 le testimonianze scritte contraddicono un quadro generale che vede le campagne assestate su ottimi livelli di popolazione, produzione e rendimento\u00bb.\nHeather smentisce, andando contro le tesi pi\u00f9 diffuse, quindi la tesi del \"declino economico\" come causa principale della caduta dell'Impero, sostenendo che la crisi economica dello stato arriv\u00f2 soltanto nel V secolo, come conseguenza delle invasioni barbariche.\nTuttavia, secondo Heather, questa ripresa economica era limitata da un \"tetto\" piuttosto rigido oltre il quale la produzione non poteva crescere: nella maggior parte delle province i livelli di produzione erano gi\u00e0 al massimo per le tecnologie dell'epoca. Inoltre punti deboli di Roma erano la lentezza e la limitatezza delle sue strutture politiche ed economiche nel mobilitare le risorse necessarie a fronteggiare i nemici esterni.\nInoltre, se le campagne si ripresero, al contrario vi fu, a partire dal IV secolo, un declino nelle citt\u00e0. A causa della riorganizzazione dello stato obbligata dalla minaccia sasanide, l'Impero dovette confiscare alle citt\u00e0 i fondi che un tempo erano spesi a livello locale. La risultante rafforzamento dell'esercito in Oriente riusc\u00ec alla fine a stabilizzare le frontiere con i Sasanidi, ma la riduzione dei fondi spesi a livello locale nelle province dell'Impero portarono a due trend che, secondo Heather, portarono a un impatto negativo a lungo termine. In primo luogo, scomparvero gli incentivi che portavano gli ufficiali locali a spendere il loro tempo e denaro nello sviluppo delle infrastrutture locali; gli edifici pubblici dal IV secolo in poi tendevano ad essere pi\u00f9 modesti e meno finanziati dal centro dell'Impero, in quanto i fondi spesi a livello locale erano stati ridotti. Secondo Heather, inoltre, \u00abnel tardo impero il potere politico locale pass\u00f2 sostanzialmente dalle mani dei consigli cittadini a quelle dei burocrati imperiali: il che rese del tutto inutili gli sfoggi di generosit\u00e0 edile testimoniati dalle iscrizioni lapidarie della prima fase dell'Impero\u00bb.\nLe \"supercoalizioni\" barbariche.\nHeather passa poi ad esaminare la condizione dei barbari, sostenendo, portando a suo supporto evidenze archeologiche, che i contatti diplomatici e commerciali con gli occupanti romani avevano rafforzato le trib\u00f9 germaniche confinanti, rendendole pi\u00f9 prospere economicamente, con conseguente crescita demografica e maggiore coesione interna e quindi pi\u00f9 temibili rispetto al I secolo. La crescita della prosperit\u00e0 dovuta ai contatti con l'Impero aveva condotto a disparit\u00e0 di ricchezza sufficienti a creare una classe dominante in grado di mantenere il controllo su molti pi\u00f9 gruppi rispetto che in precedenza, con il risultato che i Barbari erano diventati una minaccia pi\u00f9 seria.\nLo storico inglese, applicando il terzo principio della dinamica alla storia, sostiene che l'estrema aggressivit\u00e0 dello stato romano nei confronti dei Germani abbia portato a una reazione uguale e opposta che abbia permesso ai Germani di reagire alla supremazia romana riorganizzando la propria societ\u00e0 in modo da riuscire a liberarsi dalla dominazione romana, giungendo infine a provocarne la caduta.\nAd accelerare il processo fu la migrazione delle trib\u00f9 nomadi degli Unni verso la fine del IV secolo: essi, con i loro spostamenti verso Occidente, avevano causato un \"effetto domino\" che aveva portato le trib\u00f9 germaniche confinanti con l'Impero a invaderlo in massa per sfuggire alla sottomissione ai nomadi. Le invasioni degli Unni spinsero prima Visigoti (376) e poi Vandali, Alani, Svevi, Burgundi (406) a entrare all'interno dei confini dell'Impero.\nLa coesione dei barbari, avvenuta per resistere con maggiore successo alle controffensive romane, port\u00f2 tra l'altro alla formazione di nuove \"supercoalizioni\" tra diversi gruppi barbari: ad esempio i Visigoti che nel 418 si stanziarono in Gallia Aquitania erano una nuova formazione politica, risultato della \"fusione\" tra varie trib\u00f9 gotiche, mentre anche la supercoalizione tra Vandali e Alani fu il risultato della controffensiva romano-visigota che spinse gli Alani a chiedere la protezione del re dei Vandali Asdingi, portando alla \"fusione\" tra i due popoli; la formazione di tali supercoalizioni garant\u00ec loro una sopravvivenza a lungo termine, rendendoli nemici potenti per l'Impero d'Occidente, che poteva contare su circa 90.000 soldati nel 420, in inferiorit\u00e0 numerica rispetto agli invasori del V secolo, stimati intorno a 110.000-120.000 guerrieri. Altre supercoalizioni citate da Heather sono gli Ostrogoti (unione tra i Goti Amali in Pannonia e i \"foederati\" goti dell'Impero in Tracia, raggiunta intorno al 480) e i Franchi (unione sotto un unico re, Clodoveo, tra pi\u00f9 trib\u00f9 di Franchi intorno al 470-480), che tuttavia sorsero negli ultimi anni dell'Impero d'Occidente e il cui successo \u00e8 quindi pi\u00f9 una conseguenza che una causa della caduta dell'Impero.\nIl legame tra il centro dell'Impero e le varie realt\u00e0 locali si basava inoltre sulla protezione, con l'esercito e con le leggi, di una cerchia ristretta di proprietari terrieri, i quali ricambiavano l'Impero attraverso il pagamento delle tasse.\nL'arrivo dei barbari port\u00f2 a forze centrifughe che separarono le realt\u00e0 locali dal centro dell'Impero: i proprietari terrieri romani, non ricevendo protezione dall'esercito romano contro i nuovi arrivati, per non perdere i loro possedimenti, ricercarono il sostegno dei nuovi padroni tradendo cos\u00ec lo stato romano. Inoltre, i ceti inferiori - oppressi dal fiscalismo tardo-imperiale - certo non opposero strenua resistenza agli invasori barbari e anzi talvolta li appoggiarono.\nInoltre le lotte all'interno dello stato romano per la conquista del potere imperiale tra i generali e le insurrezioni in province lontane di separatisti (i cosiddetti Bagaudi) non contribuirono certamente a migliorare la situazione, anche se Heather non le ritiene comunque la causa principale della caduta, ma piuttosto dei limiti interni dello stato che impedirono all'Impero di superare la crisi provocata dagli invasori:\nLa produzione agricola costituiva una percentuale non inferiore all'80% del PIL dell'Impero; la produttivit\u00e0 dei campi era dunque fondamentale per mantenere un esercito potente. Le continue devastazioni e occupazioni di province ad opera dei barbari port\u00f2 a una costante diminuzione del gettito fiscale nelle casse della nuova capitale d'Occidente (402) Ravenna causando una crescente difficolt\u00e0 di pagare le truppe e mantenere un esercito adeguato per affrontare le nuove minacce. Nelle province pi\u00f9 devastate dalle invasioni il gettito fiscale si era ridotto, come attestano le leggi romane, a 1/8 della quota normale. Nel 450 l'Impero aveva perso il 50% della sua base imponibile e per la carenza di denaro non poteva pi\u00f9 schierare un esercito in grado di opporsi con successo alle spinte centrifughe dei \"foederati\" germanici, provocando la caduta finale dell'Impero e la formazione dei regni romano-barbarici.\nLa casualit\u00e0.\nTuttavia Heather non ritiene che la caduta di Roma fosse per questi rapporti di forze inevitabile ma, a suo parere, fu dovuta anche alla casualit\u00e0 di vari avvenimenti che se avessero avuto esito diverso avrebbero potuto ritardarla anche di molto. Viene citata ad esempio la spedizione contro i Vandali del 468:\nIl fallimento della spedizione, dovuto anche a sfortuna meteorologica (anche se le fonti parlano di un probabile tradimento del generale Basilisco), determin\u00f2 invece in poco meno di un decennio il collasso completo dell'Impero d'Occidente.\nBryan Ward Perkins.\nLa teoria della trasformazione senza rotture brusche viene rigettata anche dallo storico Ward Perkins Bryan, che nel suo libro \"La caduta di Roma e la fine della civilt\u00e0\" (2008) ritiene che le invasioni barbariche e la conseguente caduta di Roma furono un processo violento e brutale, che caus\u00f2, come testimoniano anche recenti scavi archeologici, un declino generalizzato in molte parti dell'ex Impero: peggioramento delle condizioni di vita della popolazione, crisi nei commerci, spopolamento delle citt\u00e0, ecc.\nCome Heather, Bryan sostiene che l'Impero cadde a causa di un circolo vizioso di instabilit\u00e0 politica, invasioni barbariche, e conseguente riduzione del gettito fiscale.\nMichel De Jaeghere.\nLo storico francese Michel De Jaeghere, direttore del \"Figaro Histoire\", nel volume intitolato \"Les derniers jours: la fin de l'empire romain d'Occident\" del 2014, sostiene la tesi che il crollo dell'impero romano d'occidente pi\u00f9 che dalle invasioni dei barbari fu determinato da una crisi interna; De Jaeghere contesta inoltre la tesi che l'avvento del cristianesimo sia stato un fattore cruciale per la decadenza dell'impero. Le frontiere dell'impero non erano in grado di trattenere efficacemente le trib\u00f9 locali che cercavano di varcarle spinte dalle invasioni degli Unni o attratte dallo stile di vita dei Romani. La politica romana peraltro aveva incoraggiato a lungo l'immigrazione nel tentativo di contrastare lo spopolamento delle campagne e delle citt\u00e0. Per arginare la minaccia dei barbari, l'impero inizi\u00f2 a stanziare somme enormi per finanziare eserciti mercenari e armamenti. La tassazione, pertanto, crebbe a dismisura e divenne un fardello molto difficile da sostenere. Non esistendo pi\u00f9 il ceto dei cittadini piccoli proprietari terrieri, l'agricoltura era in mano a pochi proprietari i quali gestivano vasti latifondi grazie all'impiego di schiavi. La schiavit\u00f9 di massa impediva inoltre l'innovazione tecnologica. L'usura era molto diffusa. Sotto l'influsso del Cristianesimo la legislazione imperiale introdusse misure contro la denatalit\u00e0, la degenerazione dei costumi e a favore delle classi pi\u00f9 povere; ma questi provvedimenti vennero costantemente disattesi per la corruzione imperante e l'avversione delle classi dominanti."}
{"id": "2589783", "revid": "169529", "url": "https://it.wikipedia.org/wiki?curid=2589783", "title": "Prenome (lingua algonchina)", "text": "Nella lingua algonchina, il prenome \u00e8 un termine utilizzato per definire prefissi di simil-aggettivi che si legano ai nomi.\nTipologie.\nPer esempio, nel n\u00eahiyaw\u00eawin (Pianure dei Cree), il termine che sta per \"gatto\" \u00e8 \"min\u00f4s\", con l'aggiunta del prenome \"w\u00e2piski-\" (\"bianco\"), il termine \"w\u00e2piski-min\u00f4s\" significa \"gatto-bianco\", e con il prenome \"misi-\" (\"grande\"), esso diventa \"misi-min\u00f4s\" con il significato di \"gatto grande\".\nI prenomi possono anche essere legati a verbi, nel qual caso essi vengono ad essere riferiti dal termine \"preverbo\"; \"misi-m\u00eecsow\", \"lei/egli mangia molto\"."}
{"id": "2589788", "revid": "34392", "url": "https://it.wikipedia.org/wiki?curid=2589788", "title": "Seven summits", "text": ""}
{"id": "2589793", "revid": "37401", "url": "https://it.wikipedia.org/wiki?curid=2589793", "title": "Coverbo", "text": "Il coverbo \u00e8 un termine usato nella linguistica teoretica, pi\u00f9 spesso applicato alle lingue con costruzione verbale seriale, ma anche per i predicati complessi che sono costituiti da due verbi, di cui uno \u00e8 un verbo ausiliare che contribuisce a diversi tipi di informazione come modalit\u00e0, direzione o Aktionsart. Esso adempie a una funzione simile alle apposizioni utilizzate in molte lingue indoeuropee, come l'olandese o il russo. I coverbi esistono in un numero di lingue orientali e del Sud-Est Asiatico (per es. cinese), come pure nelle lingue africane occidentali (per es. yoruba).\nI coverbi vengono differenziati dai converbi, che sono forme verbali non-finite (nella forma dell'infinito), usati per esprimere subordinazione.\nCoverbi nel cinese.\nNella linguistica cinese, il coverbo \u00e8 una parte del discorso comprendente le parole che sono lessicalmente verbi, ma vengono generalmente usate per veicolare il significato delle preposizioni. Il termine preverbo viene talvolta utilizzato per riferirsi ai coverbi, per quanto abbia anche un suo proprio significato specifico.\nIl ruolo delle preposizioni nel cinese moderno viene adempiuto tramite localizzatori che si comportano come posposizioni e dai coverbi. Per questa ragione, i coverbi sono spesso tradotti e sentiti come preposizioni, poich\u00e9 essi appaiono, nella frase, in posizione antecedente al sostantivo che essi modificano. In cinese sia le preposizioni che i coverbi vengono definiti con un unico termine: \u4ecb\u8a5e (pinyin: ji\u00e8 c\u00ed). Tuttavia, diversamente dalle preposizioni, i coverbi possono talvolta, se usati assolutamente, svolgere la funzione di verbi principali. L'uso dei coverbi fa parte della costruzione seriale del verbo, che \u00e8 una caratteristica basilare della grammatica cinese.\nRiportiamo un semplice esempio d'uso del coverbo \u5e2e (b\u0101ng):\n\u6211 (w\u01d2) \u5e2e (b\u0101ng) \u4f60 (n\u01d0) \u627e (zh\u01ceo) \u4ed6 (t\u0101)\u3002(.) [ \u6211\u5e6b\u4f60\u627e\u4ed6\u3002]\nletteralmente: \"io aiuto te cercare lui.\"\nIo lo trover\u00f2 per te.\nL'espressione del coverbo, \"aiutare te\" (b\u0101ng n\u01d0), viene utilizzata insieme al verbo principale \"trovare\" (zh\u01ceo) e funziona, in questo contesto, allo stesso modo dell'espressione preposizionale \"per te\".\nCos\u00ec come nel caso precedentemente esposto, diversi verbi nel cinese possono funzionare da coverbi, acquisendo cos\u00ec un significato preposizioanle idiomatico. Per esempio, quando viene usato come verbo indipendente, \u5230 (d\u00e0o) significa \"arrivare\", ma se utilizzato come coverbo assume il significato preposizionale di \"a, verso\". Molti coverbi sono oggi usati soltanto nel loro senso preposizionale, come \u4ece (c\u00f3ng), che nel cinese moderno significa soltanto \"da\".\nMolti studiosi sostengono che nel cinese antico non esistessero affatto le preposizioni, e che il loro ruolo venisse svolto solamente da alcuni verbi; tale tesi, tuttavia, per quanto affascinante, non \u00e8 dimostrata, ed \u00e8 tutt'oggi dibattuta.\nIn seguito un esempio che mostra una costruzione verbale seriale che coinvolge diversi coverbi:\n\u6211 (w\u01d2) \u5750 (zu\u00f2) \u98de\u673a (f\u0113ij\u012b) \u4ece (c\u00f3ng) \u4e0a\u6d77 (Sh\u00e0ngh\u01cei) \u5230 (d\u00e0o) \u5317\u4eac (B\u011bij\u012bng) \u53bb (q\u00f9)\u3002(.) [ \u6211\u5750\u98db\u6a5f\u5f9e\u4e0a\u6d77\u5230\u5317\u4eac\u53bb\u3002 ]\nletteralmente: \"io stare aeroplano originare/partire Shanghai arrivare Beijing andare.\"\nIo vado da Shanghai a Beijing con l'aereo.\nMolti coverbi possono essere utilizzati come verbo principale in una frase, di solito con l'aggiunta di particelle modali (nel caso seguente un \u4e86).\n\u6211 (w\u01d2) \u5230 (d\u00e0o) \u5317\u4eac (B\u011bij\u012bng) \u4e86(le)\u3002(.) [ \u6211\u5230\u5317\u4eac\u4e86\u3002 ]\nIo sono arrivato a Beijing (Pechino).\nCoverbi nell'ungherese.\nI coverbi in ungherese forniscono queste funzioni: \nInformazione riguardo all'esecuzione.\nI coverbi possono fornire una piccola informazione che corrisponderebbe a parole italiane come \"su\", \"gi\u00f9\", \"via\", \"fuori\".\nPer esempio,\nSono spesso usati con un caso del nome, simile al coverbo:\nCompimento dell'azione.\nAlcuni coverbi, principalmente ki-, el- e meg-, possono esprimere un'azione che \u00e8 stata terminata.\nAspetto.\nIl coverbo meg- pu\u00f2 cambiare il significato di un verbo in modo molto simile a ci\u00f2 che fa mutare l'aspetto di un verbo italiano; per esempio \"io sto nuotando\" in \"io nuoto\"\nSignificato idiomatico.\nUn coverbo pu\u00f2 cambiare il significato di un verbo in qualcosa di pi\u00f9 idiomatico, anche abbastanza inaspettato:\nSuddivisione dei coverbi.\nUn coverbo pu\u00f2 separarsi dal verbo e mutare la sua posizione nella frase per esprimere enfasi. Generalmente, essendo la parola enfatizzata, preceder\u00e0 il verbo coniugato e si trover\u00e0 all'inizio della frase/espressione e, se il verbo non \u00e8 al centro, allora il coverbo deve separarsi e muoversi verso una posizione che rifletta un ruolo meno importante.\nDa notare come la prima parte del verbo (il tavolo) \u00e8 al centro, e il coverbo si \u00e8 ridotto a stare dietro al verbo.\nUn coverbo si separer\u00e0 dal verbo infinito quando un verbo coniugato lo modifica:"}
{"id": "2589801", "revid": "921573", "url": "https://it.wikipedia.org/wiki?curid=2589801", "title": "Roshan Seth", "text": "Vincitore di un Genie Award e del BAFTA Award nominato come attore indo-inglese apparso principalmente in film britannici e statunitensi. \u00c8 famoso per le sue interpretazioni, acclamate dalla critica, per le pellicole \"Gandhi\" (1982), \"Mississippi Masala\" (1991), \"Mai senza mia figlia!\" (1991), \"My Beautiful Laundrette - Lavanderia a gettone\" (1985), \"Indiana Jones e il tempio maledetto\" (1984) e \"Such a Long Journey\" (1998).\nBiografia.\nSeth nacque a Patna in India, figlio di un professore di biochimica. Comp\u00ec i suoi studi presso la Doon School e successivamente si laure\u00f2 in storia al St Stephen's College. Affin\u00f2 le proprie capacit\u00e0 teatrali presso la Shakespeare Society, dopo essersi spostato nel Regno Unito per continuare la formazione. Ha frequentato anche la London Academy of Music and Dramatic Art.\nNel 1982, Seth interpret\u00f2 il ruolo dell'autore indiano Victor Mehta nella pi\u00e8ce \"Una mappa per il mondo\" di David Hare, che fu in tour per diversi anni in Australia, Regno Unito e Stati Uniti. Terminate le rappresentazioni a Broadway dell'opera, e dopo l'uscita del pluripremiato film \"Gandhi\" (1982), Seth divenne molto richiesto e la sua carriera decoll\u00f2. Nel 1984 ottenne ruoli da protagonista nei film \"Indiana Jones e il tempio maledetto\" e \"Passaggio in India\" di David Lean, l'anno seguente in \"My Beautiful Laundrette - Lavanderia a gettone\" (1985) e successivamente in \"Little Dorrit\" (1988).\nFra i film interpretati da Seth negli anni novanta, sono da ricordare \"Mai senza mia figlia!\" (1991), \"Mississippi Masala\" (1991), \"Street Fighter - Sfida finale\" (1994) e \"The Journey\" (1997) di Harish Saluja. Nel 1993 interpret\u00f2 il ruolo di Haroon Amir nella miniserie televisiva \"The Buddha of Suburbia\", per il quale fu candidato al premio per il miglior attore dalla Royal Television Society. Nel 1995 interpret\u00f2 la parte di Baba in \"Flight\", vincendo il premio come \"migliore attore\" al So\u010di International Film Festival. Nel 1998 interpret\u00f2 il ruolo di Gustad Noble nel film \"Such a Long Journey\", per il quale vinse il Genie Award come miglior attore protagonista."}
{"id": "2589810", "revid": "92723", "url": "https://it.wikipedia.org/wiki?curid=2589810", "title": "Catacomba di San Pancrazio", "text": "La catacomba di San Pancrazio (detta anche di Ottavilla) \u00e8 una catacomba di Roma, situata a Piazza San Pancrazio, presso la Basilica omonima nel moderno quartiere Gianicolense.\nI Martiri.\nLa catacomba \u00e8 conosciuta soprattutto col nome del principale martire ivi sepolto, San Pancrazio, originario della Frigia, giunto a Roma con lo zio Dionisio dopo la morte dei genitori, decapitato nel 304 per essersi rifiutato di sacrificare agli dei; il suo corpo, abbandonato sulla via Aurelia, fu raccolto da una matrona cristiana, Ottavilla, che lo fece seppellire nel cimitero pi\u00f9 vicino, probabilmente di sua propriet\u00e0. Il culto di San Pancrazio si diffuse molto nel medioevo, a tal punto che la catacomba che porta il suo nome era una delle poche di Roma che fu sempre visitabile dai pellegrini. La prima menzione del martirio di Pancrazio \u00e8 contenuta nel Martirologio Geronimiano, che fissa la data della morte al 12 maggio.\nLe fonti antiche, in particolare gli itinerari medievali per pellegrini, nominano altri martiri sepolti in San Pancrazio: Artemio, Paolino, Sofia, e le tre figlie di questa Fede, Speranza e Carit\u00e0. La sepoltura di queste ultime quattro martiri \u00e8 forse da individuare nel cosiddetto \"cubicolo di santa Sofia\".\nStoria.\nTra la fine del IV secolo e l'inizio del V papa Simmaco fece erigere nel sopraterra una basilica in onore del martire e un edificio termale. Nel 594 Gregorio Magno dot\u00f2 la basilica di un monastero. Nel 625 papa Onorio I ricostru\u00ec la basilica, a tre navate.\nSan Pancrazio \u00e8 una delle poche catacombe di Roma di cui non si perse completamente traccia nel corso dei secoli, anche se spesso confusa con altre catacombe poste sulla via Aurelia. Antonio Bosio studi\u00f2 a fondo il cimitero, ma lo confuse con quello di Calepodio; mentre fu Giovanni Battista de Rossi nel corso dell'Ottocento a distinguere le due catacombe.\nScavi condotti agli inizi degli anni trenta del XX secolo sotto il pavimento della basilica di San Pancrazio hanno permesso di scoprire una strada d'epoca romana che tagliava in due diagonalmente la basilica; ed inoltre sono venuti alla luce mausolei e tombe terragne, sia all'interno della basilica sia nel piazzale antistante, cosa che ha evidenziato che il cimitero ipogeo comprendeva anche una sviluppata area funeraria nel sopraterra.\nTopografia e descrizione.\nLa catacomba \u00e8 giunta a noi in non perfette condizioni: le gallerie sono per lo pi\u00f9 devastate e la visita \u00e8 ridotta al minimo. Il cimitero ipogeo \u00e8 distinto in tre regioni principali.\nLa prima regione \u00e8 posta al di sotto del transetto sinistro della sovrastante basilica e dietro l'abside, e vi si entra dall'entrata originale posta nella navata sinistra. Questa regione fu visitata nella prima met\u00e0 del XX secolo da padre Fusciardi.\nNella navata di destra una botola conduce alla seconda regione cimiteriale, che si estende sotto il piazzale antistante la basilica. In questa regione sono visitabili:\nInfine, la terza regione si estende sotto il convento. In essa sono dominanti i cristogrammi costantiniani, cosa che porta gli studiosi a ritenere che questa parte del cimitero ipogeo sia sorta nel IV secolo."}
{"id": "2589813", "revid": "287204", "url": "https://it.wikipedia.org/wiki?curid=2589813", "title": "Era (album)", "text": ""}
