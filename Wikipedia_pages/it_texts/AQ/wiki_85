{"id": "2593879", "revid": "1983214", "url": "https://it.wikipedia.org/wiki?curid=2593879", "title": "Episodi di Mad Men (terza stagione)", "text": "La terza stagione della serie televisiva Mad Men \u00e8 stata trasmessa in prima visione negli Stati Uniti d'America da AMC dal 16 agosto all'8 novembre 2009.\nIn Italia \u00e8 stata trasmessa in prima visione satellitare da Cult dal 13 dicembre 2009 al 24 gennaio 2010.\nViaggio d'affari.\nTrama.\nIl 1963 \u00e8 iniziato da poco, e sono passati circa 3 mesi dagli eventi conclusivi della seconda stagione. Don si immagina la scena della sua nascita, quando sua madre, una giovane prostituta, era morta nel darlo alla luce: il neonato viene consegnato alla moglie del padre, Archie Whitman, che invece non era stata in grado di dare un figlio al marito.\nAlla Sterling Cooper, Lane Pryce, il nuovo responsabile finanziario assegnato all'ufficio dai nuovi proprietari britannici, comunica a Don che dovr\u00e0 recarsi in viaggio d'affari a Baltimora. Quindi licenzia Burt Peterson, capo del settore vendite, che lascia l'agenzia facendo una scenata. Il segretario e braccio destro di Pryce, John Hooker, anch'egli giunto dall'Inghilterra, ha subito i primi screzi con Joan per i suoi modi altezzosi.\nLane promuove sia Pete sia Ken a capo del settore vendite al posto di Peterson: mentre prima Pete era stato felicissimo alla notizia, quando scopre che deve dividere la posizione con Ken Cosgrove la sua delusione \u00e8 enorme.\nDon si reca a Baltimora assieme a Sal, e all'arrivo i due cenano insieme a Shelly, un'hostess presente sul loro volo, e due suoi amici. Quindi Don e Shelly salgono insieme nella camera di lui. Nel frattempo, Sal, nella sua stanza, chiama il servizio in camera per un guasto nel condizionatore d'aria: arriva il portiere dell'albergo, e fra i due scatta un'immediata attrazione. Stanno per copulare, quando suona l'allarme antincendio: fuggendo attraverso la scala d'emergenza, Don passa davanti alla finestra del collega e vede i due uomini semisvestiti. Sebbene Sal sia preoccupato della sua reazione, Don non ha intenzione di metterlo in imbarazzo e fa finta di non aver scoperto nulla.\nPete si rivolge a Ken in modo aggressivo dicendogli che far\u00e0 di tutto per scalzarlo: Ken risponde che la loro simultanea promozione \u00e8 chiaramente una mossa per metterli l'uno contro l'altro, ma egli non ha intenzione di cadere nella trappola e vuole salvaguardare la loro amicizia; Pete per\u00f2 non si lascia convincere.\nDella mossa di Lane non sono contenti neppure Roger Sterling, Cooper e Don, tornato nel frattempo a New York, ma ormai la loro autorit\u00e0 all'interno dell'agenzia \u00e8 molto diminuita. A casa di Don, Sally, che quando il padre era partito per Baltimora aveva temuto non tornasse pi\u00f9, viene rassicurata da Don.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Alison Brie (Trudy Campbell)\nAmore tra le rovine.\nTrama.\nLa Pepsi chiede alla Sterling Cooper di realizzare per la sua nuova bevanda senza zucchero una pubblicit\u00e0 molto simile alla scena del musical \"Ciao, ciao Birdie\" in cui l'attrice Ann-Margret canta la canzone del titolo. Vista la scena, Ken, Sal e Harry l'apprezzano e la giudicano molto sexy, ma Peggy non \u00e8 convinta che sia quello il modo giusto per attirare la clientela femminile.\nPete e Paul incontrano i proprietari del Madison Square Garden: questi vorrebbero demolire la Pennsylvania Station, architettura storica di New York, per ampliare l'arena sportiva, ma devono fronteggiare l'opposizione dell'opinione pubblica, per questo chiedono ai pubblicitari di aiutarli. Paul per\u00f2 \u00e8 d'accordo con le ragioni dei contrari, e il meeting, nonostante Pete cerchi di mediare, \u00e8 un fiasco.\nDon e Betty, la cui gravidanza procede regolarmente, vanno a cena con Lane e sua moglie, Rebecca, che per\u00f2 non fa che lamentarsi di quanto le manchi Londra. Betty \u00e8 soprattutto preoccupata per il padre malato, che \u00e8 stato lasciato dalla compagna, e vorrebbe che venisse a trovarli per qualche giorno. Gene arriva, accompagnato dal fratello di Betty, William, e dalla moglie di lui, Judy. Mentre William si dichiara favorevole a mettere il padre in un ospizio, Betty obietta che devono essere loro a prendersene cura, e lo accusa di puntare esclusivamente a ottenere la casa di famiglia.\nIn ufficio, Roger riceve la visita dell'ex moglie Mona e della figlia Margaret, che sta per sposarsi: Margaret non vuole che Jane, la nuova giovane moglie del padre, venga alle sue nozze, ma Roger \u00e8 irremovibile.\nNonostante l'intervento di Don e Roger abbia contribuito a rimediare al danno fatto da Paul per il suo atteggiamento intransigente con i proprietari del Madison Square Garden, Lane comunica a Don che i suoi sforzi sono stati inutili, perch\u00e9 da Londra ha ricevuto l'ordine di lasciar cadere comunque la cosa. Don non \u00e8 affatto d'accordo, gli sembra un'opportunit\u00e0 da non perdere, e chiede al collega perch\u00e9 la Puttnam, Powell &amp; Lowe abbia acquistato la Sterling Cooper se poi non ha un vero interesse a fare affari negli Stati Uniti: Lane risponde di non saperlo.\nPeggy comunica i suoi dubbi sulla campagna per la Pepsi a Don, che per\u00f2 non li condivide. A casa, Don propone un accordo al cognato William: Gene abiter\u00e0 con lui e Betty, ma al sostegno economico penser\u00e0 lui, e per il momento nessuno potr\u00e0 occupare la casa di famiglia. William accetta.\nPeggy cerca di scrollarsi di dosso l'immagine di brava ragazza, si reca in un locale e rimorchia un ragazzo, che segue nell'appartamento di lui: anche se i due non hanno un rapporto completo perch\u00e9 Peggy si rifiuta di farlo senza preservativo, passano comunque la notte insieme, ma qualche ora dopo la ragazza si alza dal letto e se ne va.\nGene, stabilitosi a casa di Don e Betty, mostra i segni della demenza senile. Tutta la famiglia si reca ad assistere una recita scolastica di Sally, e Don rimane molto colpito dalla giovane e bella insegnante.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Talia Balsam (Mona Sterling)\nLa festa di Roger.\nTrama.\nKen e Pete comunicano a Peggy, Smitty e Paul che sar\u00e0 necessario che lavorino anche nel weekend per trovare idee per la campagna del rum Bacardi: loro due e Harry, invece, andranno a una festa organizzata da Roger e Jane.\nProprio Jane, oramai signora Sterling, capita in ufficio e tratta dall'alto in basso Joan. Sally e suo nonno Gene vanno molto d'accordo l'uno con l'altra, ma la bambina ruba cinque dollari dal portafogli del nonno. Quando lui se ne accorge, non ha il coraggio di ammettere la colpa, mentre Betty e Don pensano che Gene abbia semplicemente dimenticato i soldi da qualche parte.\nMentre Peggy, Paul e Smitty in ufficio cercano l'ispirazione, aiutandosi anche con un po' di marijuana, Joan e suo marito Greg invitano a cena alcuni amici, tra cui il capo di lui, su cui l'uomo vuol fare una buona impressione in vista di una possibile promozione. Alla festa di Roger, intanto, mentre egli si rende ridicolo davanti a tutti cantando una serenata alla moglie, Don incontra un signore anziano ed elegante con cui scambia quattro chiacchiere molto piacevoli. Anche Betty fa conoscenza con un altro signore molto distinto, che le chiede di poter accarezzare il suo pancione: la donna ne rimane molto affascinata. Scopre pi\u00f9 tardi, quando l'uomo viene presentato a lei e a Don, che si tratta di Henry Francis, che lavora per il governatore di New York, Nelson Rockefeller.\nSally trova il modo di restituire il maltolto al nonno senza che Gene capisca che \u00e8 lei la colpevole, o almeno cos\u00ec spera. In ufficio, Peggy e gli altri sono ormai del tutto \"fumati\": la segretaria di lei, rimasta volontariamente ad aiutarla, disapprova il suo comportamento, ma Peggy replica di sentirsi molto bene e di non essere spaventata per il suo futuro.\nA casa di Joan, uno degli ospiti ricorda un incidente occorso a Greg in sala operatoria, ma questi \u00e8 svelto a cambiare subito discorso. Al party di Roger, invece, Jane, che ha bevuto qualche bicchiere di troppo, si lascia sfuggire con Betty e Don un'allusione alla crisi coniugale che i due avevano attraversato l'anno passato: la donna si allontana arrabbiata perch\u00e9 pensa che il marito abbia parlato al lavoro della loro vita privata, Don ha un motivo in pi\u00f9 per detestare Jane. Quando Roger sopraggiunge, gli dice bruscamente che sua moglie \u00e8 ubriaca; Roger chiede all'amico perch\u00e9 sia arrabbiato con lui, visto che l'unica sua colpa \u00e8 quella di essere felice, ma Don ribatte che nessuno lo crede felice, ma piuttosto uno stupido. Va quindi a raggiungere la moglie, che si \u00e8 appartata in giardino, e l'abbraccia.\nGuest star: Robert Morse (Bertram Cooper), Alison Brie (Trudy Campbell), Kiernan Shipka (Sally Draper), Sam Page (Greg Harris), Peyton List (Jane Sterling)\nUltime volont\u00e0.\nTrama.\nPeggy confida alla sorella Anita che sta pensando di trasferirsi da Brooklyn a Manhattan, per ridurre le distanze dal suo posto di lavoro. La notizia lascia Anita molto perplessa. Alla Sterling Cooper, un amico di Pete dei tempi del college, Horace, figlio di un milionario, vuole a tutti costi promuovere in grande stile la sua ultima passione, il jai alai, convinto che diventer\u00e0 uno sport popolare quanto il baseball, ed \u00e8 disposto a spendere qualsiasi cifra. Tutti sono pronti a spremere quella gallina dalle uova d'oro, Don per\u00f2, quando il ragazzo \u00e8 partito, consiglia prudenza, perch\u00e9 il padre di lui \u00e8 amico di Cooper e probabilmente non gli piacerebbe sapere che si stanno approfittando dell'entusiasmo del figlio.\nGene vuole parlare a Betty delle sue ultime volont\u00e0 e delle disposizioni per il suo funerale, ma la figlia non vuole neanche discutere di certe cose. Il regista che era stato chiamato per girare lo spot della bibita Patio, marchio della Pepsi, rinuncia all'ultimo momento, e Don propone Sal per sostituirlo.\nA casa, Gene e Don hanno una discussione quando il nonno regala al piccolo Bobby l'elmetto di un soldato tedesco da lui ucciso durante la prima guerra mondiale: Don ribatte che apparteneva a una persona, non \u00e8 un trofeo, e non vuole che venga indossato dal bambino.\nKitty, la moglie di Sal, tenta di destare l'interesse del marito indossando una camicia da notte provocante, ma lui \u00e8 molto concentrato sull'importante lavoro che gli \u00e8 stato assegnato: mima di fronte alla moglie la coreografia della canzone dello spot, ed ella, dapprima divertita, alla fine lo guarda un po' perplessa mentre egli balla con movenze decisamente effeminate.\nPaul, Harry e Ken, con l'aiuto di Lois, fanno uno scherzo telefonico a Peggy, che ha attaccato alla bacheca dell'ufficio un annuncio per cercare una coinquilina; Joan le suggerisce per\u00f2 di riscriverlo, \u00e8 troppo serio, dovrebbe essere pi\u00f9 spiritoso. In effetti al nuovo annuncio risponde una simpatica e spigliata ragazza di nome Karen.\nGene ha un'importante conversazione con la nipotina Sally, la sua preferita, cui dice che gli ricorda sua nonna e che ha davvero le potenzialit\u00e0 per diventare qualcuno. Horace, l'amico di Pete, pranzando con lui e Don, non vuole neanche prendere in considerazione l'ipotesi di rinunciare al suo sogno di rendere popolare il jai alai in America, o quanto meno di ridimensionarlo: se non avr\u00e0 successo non sar\u00e0 perch\u00e9 l'idea non era buona, ma per colpa della Sterling Cooper, dice. Alla fine il contratto viene firmato.\nLo spot girato da Sal, sebbene riuscito perfettamente, non convince i clienti della Pepsi (come aveva previsto Peggy); Sal si scusa, ma Don lo rassicura, il lavoro da lui fatto \u00e8 comunque ottimo e, anzi, girer\u00e0 altri spot in futuro.\nPeggy cerca di addolcire alla madre la notizia del suo trasferimento a Manhattan regalandole una televisione nuova, ma la donna \u00e8 comunque molto contrariata dalla decisione della figlia, ed \u00e8 fermamente convinta che il vero motivo di quella mossa sia un uomo. Nel frattempo, un poliziotto comunica a Betty che Gene si \u00e8 sentito male ed \u00e8 morto mentre era fuori casa. La notizia rattrista pi\u00f9 di tutti Sally, che era legatissima al nonno.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Sarah Drew (Kitty Romano)\nIl parto.\nTrama.\nDon e Betty vengono convocati dalla maestra di Sally, la signorina Farrell, perch\u00e9 la bambina ultimamente \u00e8 molto indisciplinata: la madre spiega che la piccola non ha ancora superato la recente scomparsa del nonno.\nAl lavoro, mentre Don contesta a Lane la sua eccessiva attenzione per minuzie come le eccessive spese di cancelleria o voluttuarie, come i cocktail, Pete, esaminando dei dati, giunge alla conclusione che andrebbe molto pi\u00f9 esplorato il mercato dei consumatori afro-americani, in forte crescita. Poco dopo riceve a sorpresa una telefonata da Herman \"Duck\" Phillips, suo ex collega, che ora lavora in un'altra agenzia, Grey, e che lo invita a pranzo.\nLa maestra di Sally telefona a casa Draper, ma, mentre lei e Don parlano, sopraggiunge Betty, che comunica al marito di essere entrata in travaglio: Don l'accompagna in ospedale e si ferma nella sala d'aspetto, dove fa conoscenza con un altro futuro pap\u00e0 in attesa, Dennis, una guardia carceraria di Sing Sing: i due parlano della paternit\u00e0 e della vita in prigione. Il parto \u00e8 pi\u00f9 complicato del previsto e Betty deve essere anestetizzata; durante il sonno fa uno strano sogno in cui vede i suoi genitori. Nasce un maschio, e Betty decide di chiamarlo Eugene, come suo padre.\nPete si reca al pranzo con Duck ma scopre con sorpresa che c'\u00e8 anche Peggy: Duck vorrebbe convincere entrambi a seguirlo nella sua agenzia, Pete rifiuta, mentre Peggy sembra pi\u00f9 possibilista. Il giorno seguente Pete espone ai clienti dell'Admiral, produttori di apparecchi televisivi, il suo suggerimento per cui non ha senso fare campagne pubblicitarie separate per bianchi e neri, anzi, bisognerebbe acquistare spazi per inserzioni nelle riviste destinate a un pubblico nero, come \"Ebony\", che sono molto poco costosi: i clienti per\u00f2 giudicano assurde quelle idee innovative.\nPeggy si reca da Don per dirgli che desidera avere un aumento, in modo che il suo stipendio sia pari a quello degli uomini, ma Don, che deve lottare con Lane anche per le spese pi\u00f9 piccole, le dice che quello non \u00e8 il momento giusto. Uscendo dal suo ufficio, Peggy si imbatte subito in Pete, che vuole sapere se abbia parlato a Don della proposta di Duck: la ragazza risponde che la decisione se accettare spetta solo a lei, e Pete allora ribatte che le decisioni di lei hanno spesso ripercussioni anche su di lui (allusione alla scelta fatta autonomamente da Peggy di dare in adozione il figlio avuto da Pete).\nRoger e Cooper sgridano Pete per avere innervosito i clienti dell'Admiral con le sue proposte eterodosse: Lane per\u00f2 \u00e8 del parere che in fatto di questioni razziali le cose stanno per cambiare, e la Sterling Cooper farebbe bene ad essere al passo con i tempi.\nDon riporta Betty e il bambino a casa.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Mark Moses (Herman \"Duck\" Phillips)\nI soci inglesi.\nTrama.\nSally rifiuta di avvicinarsi al nuovo fratellino, lasciando la madre sconcertata e arrabbiata.\nLane annuncia l'arrivo di due dirigenti della Puttnam, Powell &amp; Lowe per il giorno seguente, che \u00e8 anche l'ultimo giorno di lavoro di Joan alla Sterling Cooper: la donna, infatti, visto che il marito Greg sta per essere promosso a capo del reparto di chirurgia dell'ospedale dove lavora, ha dato le dimissioni per dedicarsi a fare solo la moglie. Cooper, che pensa che quella visita sia il preludio all'offerta di un posto a Londra per Don, intercede fra lui e Roger perch\u00e9 si riconcilino dopo i dissapori avuti di recente.\nKen arriva in ufficio alla guida di una falciatrice a motore, l'ultimo prodotto di cui si \u00e8 assicurato la campagna pubblicitaria, per l'invidia di Pete, suo diretto rivale. Hooker, il segretario di Lane, si lascia scappare con Joan che i colleghi le hanno organizzato una festa d'addio a sorpresa. Ma a casa la donna ne ha un'altra, ben peggiore: il marito le rivela che al suo posto hanno promosso un altro, pertanto Joan non potr\u00e0 pi\u00f9 lasciare il lavoro. Poich\u00e9 comunque ha gi\u00e0 dato le dimissioni dalla Sterling Cooper, dovr\u00e0 cercarne un altro.\nLa mattina seguente, in agenzia arrivano da Londra Guy MacKendrick, Harold Ford e St. John Powell. I tre comunicano a Lane che il suo lavoro non \u00e8 pi\u00f9 necessario a New York e che sar\u00e0 trasferito a Bombay: l'uomo, che aveva iniziato ad ambientarsi e non si stava trovando male, deve subire la decisione dei superiori inghiottendo la delusione. Al suo posto arriver\u00e0 proprio Guy MacKendrick, giovane, brillante e affascinante: proprio lui illustra a Don, Roger, Cooper e gli altri, perplessi e sconcertati, i radicali cambiamenti nella struttura dell'agenzia che gli inglesi hanno intenzione di fare. Quindi, inizia la festicciola in onore di Joan, che non ha detto a nessuno dell'inaspettato cambiamento che hanno dovuto subire i suoi piani.\nMentre tutti chiacchierano sorseggiando cocktail e alcolici, Don riceve un'inaspettata chiamata da Conrad Hilton, il famoso magnate fondatore della catena di hotel, che vuole vederlo: incuriosito, subito Don lascia la festa per recarsi da lui, scoprendo che \u00e8 l'uomo che aveva conosciuto qualche tempo prima alla festa di Roger, che ricerca la sua consulenza di pubblicitario.\nNel frattempo alla festa \u00e8 stata tirata fuori la falciatrice a motore che Ken aveva parcheggiato in un angolo, e gli impiegati un po' alticci si divertono a guidarla fra le scrivanie: ma la centralinista Lois, alla guida, perde il controllo del mezzo e schiaccia il piede di Guy: all'improvviso sprizza sangue dappertutto, il giovane viene portato di corsa in pronto soccorso, dove i medici saranno costretti ad amputargli il piede.\nVisto l'accaduto, St. John e Harold comunicano a un Lane segretamente felicissimo che non dovr\u00e0 pi\u00f9 andare in India ma rimarr\u00e0 a New York, visto che la carriera di Guy \u00e8 praticamente finita dopo quell'incidente.\nDon finalmente capisce che Sally ha paura del nuovo fratellino, perch\u00e9 questi porta lo stesso nome del nonno e la bambina pensa che sia un fantasma. In effetti neppure lui \u00e8 contento del nome, perch\u00e9 non ha mai avuto un buon legame con il suocero, e lui e Betty litigano per questo. Quindi, Don cerca di far capire a Sally che il piccolo Gene \u00e8 solo un bambino e non deve averne paura.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Sam Page (Greg Harris)\nIl contratto.\nTrama.\nConrad Hilton chiede a Don di occuparsi della pubblicit\u00e0 dei tre alberghi newyorchesi della sua catena. Betty e alcune sue amiche si impegnano per impedire che una vicina area naturale venga deturpata dalla costruzione di una nuova cisterna, e Betty ha l'idea di chiedere l'appoggio di Henry Francis, l'uomo conosciuto alla festa di Roger, che lavora per il governatore.\nPete \u00e8 sempre pi\u00f9 vicino a un accordo con la North American Aviation, che, avvicinandosi probabilmente un conflitto in Vietnam, \u00e8 pronta a investire, anche in pubblicit\u00e0. Peggy riceve un regalo costoso da parte di Duck: Pete, che non si fida dell'uomo e pensa che stia usando entrambi per tramare contro Don, le consiglia di restituirlo.\nRoger, Cooper e Lane comunicano a Don che la condizione posta da Hilton per affidargli il lavoro \u00e8 che Don deve essere legato alla Sterling Cooper da un contratto, per garantire la continuit\u00e0: Don per\u00f2 non vuole firmare.\nBetty e Henry si incontrano per discutere, e passano un piacevole pomeriggio insieme, mentre Don, accompagnando Sally a scuola, scambia quattro chiacchiere con la sua maestra, la signorina Farrell.\nRoger telefona a Betty cercando il suo aiuto nel convincere Don a firmare il contratto: la donna non sapeva nulla della questione.\nPeggy si reca da Duck per restituirgli il regalo, ma egli la bacia e i due vanno a letto insieme.\nA sera, Betty e Don litigano perch\u00e9 la donna non riesce a capire come mai sia un problema per lui firmare il contratto: nervoso, Don esce di casa e si allontana in auto. Per strada d\u00e0 un passaggio a una coppia di autostoppisti, si ferma con loro presso un motel, ma i due, dopo avergli offerto del fenobarbital, a sorpresa lo tramortiscono e gli rubano i soldi, lasciandogli per\u00f2 la macchina. Arrivato in ufficio la mattina seguente ancora un po' pesto, viene convocato da Cooper: l'uomo dice a Don che, visto che sa parecchie cose sul suo conto (allusione al fatto che Don Draper non \u00e8 il suo vero nome, segreto noto in ufficio solo a lui e Pete), Don farebbe bene a firmare il contratto senza discutere. Don ubbidisce, ma chiede di non dover pi\u00f9 lavorare a contatto con Roger, del quale non ha apprezzato la mossa di coinvolgere sua moglie nella questione.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Mark Moses (Herman \"Duck\" Phillips), Christopher Stanley (Henry Francis)\nVacanze romane.\nTrama.\nAgosto 1963. Pete passer\u00e0 il mese a New York, mentre sua moglie Trudy \u00e8 in vacanza; Don invece si recher\u00e0 a Roma, poich\u00e9 Conrad Hilton gli ha chiesto di ispezionare con lui l'hotel della sua catena di quella citt\u00e0. L'uomo chiede a Betty di accompagnarlo, ma la moglie rifiuta, deve rimanere a casa ad accudire il neonato.\nUn sabato, dopo un pomeriggio di ozio totale, Pete incontra casualmente Gudrun, la ragazza alla pari dalla Germania che alloggia presso i suoi vicini, i Lawrence, che sono in vacanza. La ragazza \u00e8 disperata perch\u00e9 un vestito che aveva preso in prestito dalla signora Lawrence si \u00e8 macchiato: Pete si offre di aiutarla a farselo cambiare.\nGrazie all'intervento di Henry, l'impresa di Betty e delle sue amiche a difesa del paesaggio naturale va a buon fine: mentre i due si stanno per salutarsi e separarsi, all'improvviso Henry la bacia. Quella notte, a casa, Betty decide impulsivamente di andare con Don a Roma.\nPete si reca al grande magazzino dove era stato acquistato l'abito da sostituire e scopre che ora Joan lavora l\u00ec: la donna, cui Pete ha detto che il vestito appartiene a sua moglie, si offre di dargliene un altro uguale pulito e di non far parola con Trudy dell'accaduto.\nBetty e Don arrivano a Roma, e Betty si trova subito a suo agio, anche perch\u00e9 parla fluentemente l'italiano (un suo ex fidanzato, uno stilista, era italiano). I due incontrano Conrad Hilton, quindi, dopo una piacevole serata, tornano nella stanza d'albergo, dove fanno l'amore. Nel frattempo, a casa, Sally e Bobby, affidati alla tata, litigano, e la bambina picchia il fratellino.\nPete porta il vestito nuovo a Gudrun, che \u00e8 molto riconoscente, per\u00f2 rifiuta imbarazzata l'invito dell'uomo di festeggiare bevendo qualcosa, perch\u00e9 ha gi\u00e0 un fidanzato. Pete sul momento non insiste, ma pi\u00f9 tardi, dopo essere tornato nel suo appartamento e aver bevuto abbondantemente, torna a bussare alla porta della ragazza, la costringe ad aprirgli e alla fine passa la notte con lei.\nBetty e Don tornano dal loro viaggio: saputo dalla tata, Carla, che Sally si \u00e8 comportata male, Betty la sgrida. Pete riceve la visita del suo vicino, Ed Lawrence, che gli chiede di lasciar stare Gudrun (dalla quale evidentemente ha saputo quanto successo in sua assenza): non che gli importi dei sentimenti della ragazza, ma non vuole che questa decida di andarsene perch\u00e9 \u00e8 una brava baby-sitter. Oltre tutto, consiglia a Pete in tono confidenziale, \u00e8 anche pi\u00f9 saggio per lui cercare avventure al di fuori del condominio. Pete \u00e8 molto imbarazzato per questo colloquio; quando Trudy torna dalle vacanze, nota quasi subito che il marito \u00e8 strano e taciturno: senza ammettere esplicitamente il suo tradimento, Pete le fa capire che durante la sua assenza \u00e8 successo qualcosa, ma le promette che non si ripeter\u00e0.\nTornata alla routine quotidiana, Betty diventa subito insofferente verso quella vita e le solite facce, come la sua amica Francine: il marito le promette che presto faranno un altro viaggio, e le regala un souvenir di Roma, un braccialetto con un ciondolo che ha la forma del Colosseo. La donna lo accetta con scarso entusiasmo.\nGuest star: Kiernan Shipka (Sally Draper), Alison Brie (Trudy Campbell), Christopher Stanley (Henry Francis), Anne Dudek (Francine Hanson)\nLe ore piccole.\nTrama.\nDon viene svegliato da una telefonata nel cuore della notte: \u00e8 Conrad Hilton, che vuole affidargli la campagna pubblicitaria dei suoi hotel. Incapace di riaddormentarsi, l'uomo esce in auto, e incontra la maestra di Sally, Suzanne Farrell, che fa jogging; mentre la riaccompagna a casa, alla radio i due ascoltano il celebre discorso di Martin Luther King, \"I have a dream\": Don \u00e8 sempre pi\u00f9 affascinato da Suzanne.\nBetty inizia una corrispondenza segreta con Henry Francis, in cui gli confida di pensarlo spesso. Salvatore \u00e8 incaricato di girare lo spot per le sigarette Lucky Strike, e sul set riceve la visita del proprietario del marchio, Lee Garner Jr.: pi\u00f9 tardi questi, mentre i due si trovano da soli in sala di montaggio, cerca di abbracciare Sal, che per\u00f2 rifiuta le avances, dicendo di essere sposato. Lee allora pretende che Harry licenzi subito Sal, ma Harry non prende sul serio la richiesta, credendolo ubriaco.\nConrad Hilton incontra Don e gli spiega le linee essenziali che vuole nella sua campagna pubblicitaria: gli alberghi Hilton dovranno essere simbolo dell'America, e quindi del bene, in tutto il mondo, persino sulla Luna, aggiunge. Inoltre, l'anziano milionario dice a Don che sta cominciando a vederlo come un figlio; Don, commosso, lo ringrazia.\nHenry si reca a sorpresa a casa di Betty senza preavviso, spiegando che desiderava ardentemente vederla: all'arrivo della governante Carla, i due inventano la scusa che casa Draper potrebbe essere la sede per una raccolta fondi per la campagna elettorale di Rockefeller. Betty, al ritorno di Don, \u00e8 costretta a portare avanti la cosa, e a organizzare quindi, avuto il permesso del marito, effettivamente la serata.\nLee Garner Jr., arrivando alla Sterling Cooper per visionare lo spot della Lucky Strike ultimato, se ne va infuriato senza una parola quando vede che, contrariamente a quanto aveva ordinato, Sal lavora ancora l\u00ec: nessuno capisce quale sia il problema, finch\u00e9 Harry non rivela a Roger la telefonata ricevuta. Senza pensarci su due volte, Roger licenzia Sal all'istante.\nIn privato, Sal riferisce al solo Don (che sa, da quando i due sono stati a Baltimora insieme, che Sal \u00e8 segretamente omosessuale) quanto \u00e8 successo tra lui e Lee Garner Jr. Sal non ha nessuna colpa, ma la Lucky Strike \u00e8 troppo importante per la Sterling Cooper perch\u00e9 si possa correre il rischio di farla arrabbiare, perci\u00f2 Sal non pu\u00f2 pi\u00f9 lavorare l\u00ec.\nConrad Hilton non \u00e8 contento delle idee che gli presenta Don perch\u00e9, sorprendentemente, quando parlava di mostrare gli alberghi Hilton anche sulla Luna, non stava affatto scherzando, ma diceva sul serio. Roger fa notare con una certa asprezza a Don che in pochi giorni \u00e8 riuscito a scontentare due clienti molto importanti.\nAlla raccolta fondi organizzata a casa Draper, Betty scopre con delusione che non sar\u00e0 presente Henry, che ha mandato una donna del suo staff in sua vece. Il giorno seguente va a trovarlo arrabbiata, ma i due poi si baciano di nuovo.\nPi\u00f9 tardi, a tarda sera, Don dice a Betty che deve uscire per incontrarsi con Conrad Hilton, e invece va a casa di Suzanne, e passa la notte con lei.\nL'episodio si conclude con Sal che chiama la moglie da un telefono pubblico per dirle che tarder\u00e0 la notte.\nGuest star: Kiernan Shipka (Sally Draper), Abigail Spencer (Suzanne Farrell), Christopher Stanley (Henry Francis)\nIl colore blu.\nTrama.\nLa relazione fra Don e Suzanne continua, sempre pi\u00f9 appassionata. Arriva inaspettato il fratello minore di lei, Danny, e la ragazza lo presenta a Don. Paul inizia a sentirsi in competizione con Peggy, che gli sembra essere pi\u00f9 favorita da Don: i due devono produrre delle idee per la campagna della Western Union. Si avvicina il quarantesimo anniversario della fondazione della Sterling Cooper, e Roger e Cooper, i due soci fondatori, ripercorrono le loro carriere e non sono molto propensi a partecipare alla festa.\nDon lascia inavvertitamente le chiavi del cassetto della sua scrivania in cui tiene gli oggetti del suo passato segreto nella tasca della vestaglia. Suzanne gli comunica poi che il fratello ripartir\u00e0 a breve, diretto in Massachusetts, dove ella gli ha trovato un nuovo lavoro.\nAlla Sterling Cooper, Paul si dispera: durante la notte, mentre era un po' sbronzo, aveva avuto un'idea fantastica, ma non l'aveva annotata subito e ora se ne \u00e8 completamente dimenticato. Lane, la cui moglie \u00e8 sempre pi\u00f9 scontenta di vivere a New York, riceve una telefonata da Saint John Powell da Londra con una notizia clamorosa: la Sterling Cooper \u00e8 di nuovo in vendita.\nBetty trova la chiave del cassetto di Don facendo il bucato: lo apre e trova cos\u00ec soldi in contanti, le vecchie fotografie della famiglia Whitman, le piastrine identificative di Richard Whitman e del vero Don Draper, l'atto di divorzio tra Don e Anna Draper. Nel frattempo, Don sta accompagnando Danny alla sua destinazione, ma il ragazzo gli confessa di non voler iniziare il lavoro che la sorella gli ha trovato, e si fa lasciare lungo la strada.\n\u00c8 il giorno della festa per i 40 anni della Sterling Cooper: Betty non se la sente di partecipare, ma Don non le permette di rimanere a casa, \u00e8 un'occasione importante e deve essere accompagnato dalla sua splendida moglie. La moglie di Lane, dal canto suo, \u00e8 contentissima quando il marito le rivela quanto ha saputo sulla prossima vendita dell'agenzia, pensando che questo significhi che presto potranno tornare a Londra. Al ricevimento, nei discorsi si tessono le lodi di Don, l'uomo pi\u00f9 rappresentativo dell'agenzia, ricordandone anche il suo eroismo nella guerra di Corea. Betty ascolta pensierosa e in silenzio.\nGuest star: Robert Morse (Bertram Cooper), Jared Harris (Lane Pryce), Kiernan Shipka (Sally Draper), Abigail Spencer (Suzanne Farrell), Christopher Stanley (Henry Francis), Alison Brie (Trudy Campbell)\nLa zingara e il vagabondo.\nTrama.\nRoger, Don e Cooper incontrano Annabelle Mathis, vecchia fiamma di Roger, divenuta vedova di recente: l'azienda della donna produce cibo per cani e di recente ha avuto una flessione nelle vendite perch\u00e9 si \u00e8 saputo che il suo prodotto \u00e8 fatto di carne di cavallo. Annabel vuole invertire questo trend negativo grazie a una campagna pubblicitaria che rassicuri l'opinione pubblica, ma senza cambiare la ricetta. Sarebbe anche disposta a riallacciare i rapporti con Roger, che per\u00f2 la respinge, sta bene con Jane e crede davvero che sia lei la donna della sua vita.\nSuzanne si lascia sfuggire qualche rimpianto per il fatto che la relazione tra lei e Don \u00e8 destinata a rimanere clandestina; Don le propone di fare un viaggio insieme, approfittando della breve assenza dalla citt\u00e0 di Betty e dei figli. Joan aiuta il marito Greg a prepararsi per il colloquio che sosterr\u00e0 per avere un posto di internista in psichiatria; si rivolge poi a Roger perch\u00e9 l'aiuti a trovare un lavoro, e l'uomo \u00e8 contento che la sua vecchia amica abbia pensato a lui.\nBetty incontra il fratello William e il legale di famiglia per discutere della vendita della casa del padre defunto, ma ne approfitta per chiedere all'avvocato il suo parere sull'idea di divorziare, che sta valutando: ha infatti scoperto che Don le ha sempre mentito su una questione molto importante. L'avvocato per\u00f2 le consiglia di lasciar stare: in fondo Don si prende cura di lei e non \u00e8 un marito violento, mentre divorziando potrebbe rimanere senza soldi e senza figli.\nIl colloquio di Greg non va bene: il marito ricomincia a commiserarsi e a dire che Joan non pu\u00f2 capirlo, e allora la donna, esasperata dai suoi continui fallimenti e dal suo egocentrismo, lo colpisce in testa con un vaso.\nDon e Suzanne stanno per partire per il loro viaggio, ma Don deve fare un'ultima sosta a casa: mentre l'amante lo aspetta in auto, entra, per scoprire che inaspettatamente moglie e figli sono rientrati prima del previsto. Betty gli dice di sapere cosa \u00e8 nascosto nel suo cassetto segreto: Don non pu\u00f2 far altro che raccontarle il suo passato, di come, per sfuggire alla sua vita precedente, avesse assunto l'identit\u00e0 del suo commilitone morto in guerra, del recente incontro con suo fratello Adam, che aveva respinto, e del suicidio di lui, e non riesce a trattenere le lacrime.\nMentre Greg fa pace con Joan annunciandole a sorpresa di essersi arruolato come medico dell'esercito, e che quindi non c'\u00e8 pi\u00f9 bisogno che lei torni a lavorare, Don telefona a Suzanne, dicendole che non potranno pi\u00f9 vedersi per un po'. Quella sera lui e Betty accompagnano i figli, mascherati da zingara e da vagabondo, a raccogliere dolcetti nella festa di Halloween.\nGuest star: Robert Morse (Bertram Cooper), Kiernan Shipka (Sally Draper), Abigail Spencer (Suzanne Farrell), Sam Page (Greg Harris)\nLa fine di un'era.\nTrama.\nLane informa Pete che Ken gli \u00e8 stato preferito per una promozione. Margaret, la figlia di Roger, il cui matrimonio \u00e8 ormai prossimo, fa una scenata perch\u00e9 non accetta che Jane sia presente al ricevimento, la madre Mona riesce infine a calmarla.\nPete dice a Trudy di essere stanco di essere poco considerato al lavoro, e di voler ricontattare Duck per la sua vecchia proposta, la moglie per\u00f2 gli consiglia di aspettare.\n\u00c8 il 22 novembre 1963. Duck chiama Peggy in ufficio chiedendole di raggiungerlo in un vicino hotel: la ragazza, trovata una scusa, si assenta dal lavoro. Pete parla con Harry e gli confida di non vedere molte prospettive per la sua carriera alla Sterling Cooper: i due uomini vengono bruscamente interrotti dagli altri colleghi, che recano una notizia sconvolgente: a Dallas qualcuno ha sparato al presidente Kennedy, ferendolo gravemente. Tutti, Pete, Harry e gli altri, Betty e la governante Carla a casa Draper, si mettono a seguire ansiosamente la diretta televisiva. Anche Duck ha sentito la notizia, ma, quando arriva Peggy, spegne la televisione e la tiene all'oscuro di tutto per fare l'amore con lei: solo una volta concluso, riaccendono l'apparecchio per scoprire che il presidente \u00e8 morto.\nProprio per il giorno successivo era fissato da tempo il matrimonio di Margaret; le nozze non vengono rimandate ma, vista la gravissima situazione nazionale, la festa si svolge ovviamente in tono minore, e anzi molti invitati non si presentano neppure: tra questi vi sono anche Pete e Trudy, che la trovano una scelta pi\u00f9 appropriata al momento e rimangono a casa a seguire le notizie. Invece Don e Betty decidono di andare.\nIl ricevimento va avanti in un clima abbastanza surreale: arriva anche Henry Francis accompagnato dalla figlia, e lui e Betty si scambiano sguardi. Don e Betty ballano, e l'uomo cerca di rassicurare la moglie, tesa e spaventata per l'accaduto.\nIl giorno seguente, Betty sta guardando la televisione e assiste cos\u00ec in diretta all'assassinio di Lee Harvey Oswald, l'uomo accusato di aver sparato a Kennedy: terrorizzata, rifiuta il conforto che Don le offre. Decide invece di uscire di casa, e incontra di nascosto Henry, che le propone di sposarlo.\nAnche Pete e Trudy hanno assistito alla scena dell'assassinio di Oswald. I due riflettono insieme sulla situazione di lui alla Sterling Cooper: anche Trudy, alla fine, concorda col marito che all'agenzia Pete non \u00e8 trattato come merita e dovrebbe pensare a un'alternativa, portando con s\u00e9 i suoi clienti fidati.\nTornata a casa, Betty dice a Don di non amarlo pi\u00f9, ma egli crede che sia semplicemente sconvolta per le tragiche notizie che si sono succedute in cos\u00ec breve tempo. A casa c'\u00e8 un'atmosfera irrespirabile, e allora Don si reca in ufficio, dove trova Peggy, che gli chiede se voglia guardare con lei il funerale di Kennedy. Don rifiuta, ed entra nel suo ufficio per bere qualcosa.\nGuest star: Robert Morse (Bertram Cooper), Kiernan Shipka (Sally Draper), Jared Harris (Lane Pryce), Mark Moses (Herman \"Duck\" Phillips), Alison Brie (Trudy Campbell), Peyton List (Jane Sterling), Christopher Stanley (Henry Francis)\nChiudi la porta e siediti.\nTrama.\nConrad Hilton comunica a Don la notizia che la McCann Erickson sta per comprare la Puttnam, Powell &amp; Lowe, di conseguenza anche la Sterling Cooper: a seguito di ci\u00f2, rescinde il suo contratto. Don informa subito Cooper e gli propone di provare ad acquistare loro la Sterling Cooper. Anche Roger viene messo a parte del piano (il suo unico cliente, la Lucky Strike, \u00e8 troppo importante per essere lasciato fuori). A casa, Betty dice a Don di volere il divorzio.\nIl giorno seguente, a Roger, Don e Cooper che gli chiedono cosa stia succedendo, Lane conferma che la McCann sta per comprare la Sterling Cooper, ma non l'agenzia londinese. Cooper fa un'offerta, ma Lane la rifiuta: la McCann ha offerto di pi\u00f9. Ma poco dopo riceve al telefono la conferma direttamente da Saint John Powell che ci\u00f2 che dicevano i tre era la verit\u00e0: arrabbiato per essere stato tenuto all'oscuro, e saputo che nuovamente lo aspetterebbe un trasferimento chiss\u00e0 dove, Lane riattacca bruscamente.\nIn un flashback, Don rivive la scena della morte accidentale di suo padre Archie: l'uomo, ubriaco, assieme al figlio si era recato nella stalla della loro fattoria, dove il cavallo imbizzarritosi gli aveva dato un calcio in faccia, uccidendolo sul colpo.\nLane ammette che Roger, Don e Cooper erano meglio informati di lui, ma dice loro che comprare la Sterling Cooper \u00e8 un'impresa impossibile, il prezzo \u00e8 troppo alto. Don allora suggerisce che Lane li licenzi, rendendoli liberi di fondare una loro agenzia; anche lui entrer\u00e0 a far parte del progetto e potr\u00e0 essere socio fondatore, gli promette: sarebbe stato scaricato in ogni caso dopo la vendita dai nuovi proprietari, gli dice. Lane accetta, ma a questo punto servono altri clienti oltre alla Lucky Strike, per garantire liquidit\u00e0 alla nuova agenzia, ed \u00e8 necessario radunare uno staff minimo ma funzionale: i quattro hanno l'intero weekend di tempo, prima che a Londra sia scoperto il loro piano.\nDon confida a Peggy il progetto perch\u00e9 vorrebbe che ella ne facesse parte, ma la ragazza lo sorprende: Don d\u00e0 per scontata la sua adesione, perch\u00e9 crede che lei faccia qualsiasi cosa lui le dica, e invece Peggy non \u00e8 affatto sicura di accettare. Quindi, Roger e Don si recano a casa di Pete per fare anche a lui la stessa proposta: il giovane inizialmente si fa pregare, ma poi, una volta avuta la soddisfazione di sentirsi dire da Don che il suo apporto \u00e8 ritenuto molto importante e le sue idee preziose, accetta. Anche Harry viene messo a parte del piano.\nRoger accenna quindi con Don alla relazione fra Betty e Henry Francis, convinto che Don sapesse gi\u00e0 tutto: stupefatto, Don torna a casa e discute a muso duro con la moglie, assicurandole che non otterr\u00e0 un soldo da lui e che le porter\u00e0 via i figli. Il giorno seguente i due devono dare la notizia della loro separazione ai bambini: soprattutto Sally rimane particolarmente abbattuta.\nAlla fine Don riesce a convincere anche Peggy a unirsi al resto del gruppo, dopo essere andato a trovarla a casa ed essersi scusato per averla considerata a volte una semplice estensione di s\u00e9. La squadra \u00e8 formata, ora \u00e8 necessario mettere le mani sui documenti conservati nella sede della Sterling Cooper, e l'idea \u00e8 quella di rubarli: per indicare l'esatta collocazione del materiale Roger pensa di chiamare la persona pi\u00f9 esperta di quell'ufficio che conosce, Joan.\nIl luned\u00ec mattina, gli impiegati della Sterling Cooper scoprono di essere stati rapinati. Saint John Powell, che ha capito che si tratta di un sabotaggio preorganizzato, licenzia Lane, che se ne va ridendo sotto i baffi.\nLa prima sede provvisoria della nuova \"Sterling Cooper Draper Pryce\" \u00e8 la suite di un albergo: l\u00e0 sono riuniti, ciascuno pieno di entusiasmo per la nuova avventura, Don, Roger, Cooper, Lane, Pete, Peggy, Harry e Joan, e da l\u00e0 Don telefona alla moglie: ha cambiato idea, vuole che il loro divorzio avvenga in modo consensuale e civile. Conclusa la telefonata, si ferma soddisfatto e orgoglioso a osservare il suo team gi\u00e0 al lavoro.\nBetty, Henry e il piccolo Gene si recano a Reno, dove, secondo la legge locale, \u00e8 possibile ottenere il divorzio in brevissimo tempo. Don si trasferisce in un appartamento nel Greenwich Village.\nGuest star: Robert Morse (Bertram Cooper), Kiernan Shipka (Sally Draper), Jared Harris (Lane Pryce), Alison Brie (Trudy Campbell), Christopher Stanley (Henry Francis)"}
{"id": "2593896", "revid": "61051", "url": "https://it.wikipedia.org/wiki?curid=2593896", "title": "Idea leuconoe", "text": "Idea leuconoe , \u00e8 una grossa farfalla appartenente alla famiglia delle Ninfalidi, diffusa nel Sud-est asiatico.\nDescrizione.\nAdulto.\nLe ali sono di colore bianco, con strisce e punti neri.\nPupa.\nLa pupa \u00e8 caratterizzata da una vivace colorazione gialla screziata di nero."}
{"id": "2593900", "revid": "838137", "url": "https://it.wikipedia.org/wiki?curid=2593900", "title": "Coppa del Re 1979-1980", "text": "L'edizione 1979-1980 della Coppa del Re \u00e8 stata la settantaseiesima edizione della coppa nazionale spagnola. Vide la vittoria finale del Real Madrid, che sconfisse in finale la propria squadra riserve, il Castilla, in cui facevano parte futuri giocatori titolari del Real Madrid."}
{"id": "2593901", "revid": "693619", "url": "https://it.wikipedia.org/wiki?curid=2593901", "title": "Porsche 356 Carrera Abarth GTL", "text": "La Porsche 356 Carrera GTL Abarth, conosciuta anche come Porsche Carrera-Abarth, era una versione da competizione della Porsche 356 costruita per la stagione agonistica 1960.\nIn quegli anni la Porsche accumulava numerose vittorie di classe con le sue vetture da corsa a motore centrale, ma decise di cimentarsi anche nella classe GT. Uno dei maggiori problemi era che l'ultima versione stradale della 356 era notevolmente pi\u00f9 pesante della versione precedente: la casa tedesca decise allora di rivolgersi a qualche azienda che avesse maggiore esperienza nel settore degli alleggerimenti. Punto di riferimento era l'Italia, dove diversi produttori di automobili da corsa e carrozzieri avevano avuto molti successi nel trasformare vetture stradali in pesi piuma capaci di vincere le gare.\nLa storia.\nNel settembre del 1959 Porsche si associ\u00f2 al vecchio amico di famiglia Carlo Abarth allo scopo di realizzare 20 vetture da corsa basate sulla 356B per la stagione 1961, con un'opzione per altri 21 esemplari.\nI dettagli dell'operazione erano molto semplici: Porsche avrebbe fornito il telaio 356B che Abarth a sua volta avrebbe allestito con una carrozzeria progettata e costruita in Italia. Da notare che la presenza di una carrozzeria completamente diversa non cre\u00f2 problemi di omologazione della vettura, in quanto le norme della Federazione Internazionale definivano \"vettura\" l'insieme telaio-motore. Il regolamento non poneva limitazioni in merito alla carrozzeria, purch\u00e9 non fosse superato il valore del peso minimo: Abarth sfrutt\u00f2 questa falla nel regolamento. Anche se non era stato specificato nel contratto, il preparatore italiano aveva assicurato alla Porsche che Zagato (autore di molte GT di successo) avrebbe realizzato le carrozzerie, egli aveva per\u00f2 omesso di menzionare nella riunione del settembre 1959 che in realt\u00e0 stava interrompendo il suo rapporto con Zagato e perci\u00f2 per il progetto Porsche l'incarico fu dato a Franco Scaglione, ex progettista della Carrozzeria Bertone, che era considerato un esperto di aerodinamica in quanto aveva progettato le futuristiche concept car Alfa Romeo BAT. Il suo progetto per la Porsche-Abarth era piuttosto insolito in quanto combinava un muso basso e lungo con una coda molto corta e arrotondata. Abarth commission\u00f2 all'esperto carrozziere Rocco Motto di Torino la costruzione delle carrozzerie in alluminio.\nLa Porsche forn\u00ec all'Abarth l'ultima versione della 356. Il disegno di base del telaio era ancora molto simile a quello originale introdotto un decennio prima. La maggior parte del lavoro di sviluppo era stato rivolto al motore piatto a quattro cilindri. Il telaio consegnato alla Abarth, come le ultime \"Carrera\", era dotato del motore a quattro alberi a camme con una cilindrata di poco meno di 1,6 litri. Derivato dai motori da corsa, con il carter secco e raffreddato ad aria, produceva 115 CV. Negli anni successivi al debutto le vetture sono state dotate di motori di 1,6 litri pi\u00f9 spinti e dotati di scarichi \"aperti\", con potenze di 128\u00a0CV e 135\u00a0CV e in seguito anche da 2,0 litri con potenze di 155\u00a0CV e 180 CV. Mentre le sospensioni erano tutte a ruote indipendenti, per l'impianto frenante la Porsche si affidava ancora ai freni idraulici a tamburo, anche se gi\u00e0 alla terza gara della vettura sul prototipo iscritto dalla squadra ufficiale alla 24 Ore di Le Mans 1960 furono installati freni a disco sperimentali.\nDurante il montaggio delle carrozzerie sui telai si ebbero vari problemi che rallentarono la produzione, tanto che dopo i primi tre esemplari costruiti da Motto i restanti vennero fatti costruire dalla \"Viarenzo &amp; Filliponi\" e Abarth non riusc\u00ec a rispettare la scadenza del marzo 1960. Inoltre i tedeschi si lamentarono della qualit\u00e0 del prototipo, che aveva infiltrazioni da ogni finestrino, e dell'abitabilit\u00e0 risicata persino per gli usuali standard italiani. Scaglione aveva disegnato un tetto pi\u00f9 basso di oltre 12\u00a0cm rispetto al modello di serie e i piloti pi\u00f9 alti di 1,80\u00a0m avevano difficolt\u00e0 ad accomodarsi in vettura.\nMa ci\u00f2 che veramente importava era come la Porsche-Abarth si comportasse in pista: come richiesto la 356B italiana era pi\u00f9 leggera (il risparmio totale di peso era di circa 50\u00a0kg) e aveva una minore resistenza aerodinamica rispetto alla sua equivalente tedesca. La nuova vettura da corsa fu ufficialmente denominata \"356B GTL\", cio\u00e8 Gran Turismo Leggera.\nI risultati sportivi.\nI piloti Herbert Linge e Paul-Ernst Strahle portarono la vettura prototipo al debutto nel corso della Targa Florio del 1960 e subito ottennero la vittoria di classe e il sesto posto assoluto. Fu l'inizio di una carriera sportiva di grande successo, che ha visto la Porsche-Abarth dominare la sua classe per diversi anni. Alla gara successiva del Campionato mondiale vetture sport, la 1000 km del N\u00fcrburgring, la 356B GTL sbaragli\u00f2 le avversarie nella sua classe. La Porsche Abarth sarebbe andato a vincere la sua classe nella Targa Florio altre tre volte (l'ultima nel 1963), a Le Mans per tre anni consecutivi dal 1960 al 1962 e ripetendosi ancora alla 1000\u00a0km del N\u00fcrburgring nel 1961, '62 e '63.\nL'epilogo.\nNonostante i successi in pista della vettura e i miglioramenti qualitativi degli esemplari successivi, la Porsche rimase scontenta e annull\u00f2 il contratto dopo la costruzione delle prime venti vetture. Anche se la collaborazione tra Abarth e la Porsche era finita, il team ufficiale tedesco continu\u00f2 ad accumulare vittorie con quelle vetture da corsa rinnegate. I tentativi di costruire in Germania carrozzerie leggere e filanti fallirono tutti e fu solo quando la Porsche lanci\u00f2 progetti pi\u00f9 avanzati a motore centrale come la 904 GTS che le prestazioni della Porsche-Abarth furono eguagliate.\nPer Porsche l'accordo con Abarth si \u00e8 rivelato un discreto successo, ma in seguito Abarth deve avere guardato all'operazione con rammarico. Al di l\u00e0 del progetto 356B, egli aveva effettivamente intenzione di ampliare la sua gamma con modelli motorizzati Porsche, ma dopo che i tedeschi ebbero tagliato i ponti, i piani furono anch'essi accantonati.\nCi sono state notizie contrastanti su quanti esemplari siano stati costruiti prima che Porsche terminasse la produzione. Oggi \u00e8 opinione comune che siano state costruite un totale di 21 scocche e che una di queste sia stata utilizzata per riparare un'auto schiantatasi."}
{"id": "2593911", "revid": "200568", "url": "https://it.wikipedia.org/wiki?curid=2593911", "title": "\u0147", "text": "La \u0147, minuscolo \u0148, \u00e8 una lettera utilizzata dagli alfabeti ceco, slovacco e turkmeno.\nDeriva dalla lettera N dell'alfabeto latino con l'aggiunta del segno h\u00e1\u010dek.\n\u00c8 utilizzata per esprimere il suono nasale palatale, simile al serbo-croato \"nj\", al polacco \u0143, allo spagnolo \u00d1 e all'italiano \"gnomo\"."}
{"id": "2593915", "revid": "260676", "url": "https://it.wikipedia.org/wiki?curid=2593915", "title": "Museo della Mille Miglia", "text": "Il Museo Mille Miglia si trova in via delle Rimembranze a Brescia, e pi\u00f9 precisamente nella parte esterna della frazione Sant'Eufemia.\nIl Museo.\n\u00c8 stato fondato il 10 novembre 2004 su iniziativa dell'Automobile club di Brescia e di alcuni privati appassionati della Mille Miglia, con lo scopo di aiutare i visitatori a conoscere una delle corse automobilistiche pi\u00f9 importanti e belle del mondo.\nIl percorso \u00e8 suddiviso in nove sezioni temporali, di cui sette dedicate alle corse della Mille Miglia dal 1927 al 1957, una alle Mille Miglia dal 1958 al 1961 e una alle Mille Miglia contemporanee, ed in ognuna di queste sezioni sono presenti macchine d'epoca, periodicamente sostituite per permettere la loro partecipazioni alle varie corse di auto storiche, tra cui la Mille Miglia. All'interno del Museo sono inoltre esposte alcune pompe di benzina d'epoca in prestito dal Museo Fisogni delle stazioni di servizio, tra cui un esemplare del distributore in stile Littorio disegnato dall'architetto Piacentini.\nLo storico monastero di Sant'Eufemia della fonte in cui \u00e8 stato installato il museo era stato richiesto come sede delle attivit\u00e0 culturali del quartiere, e per questa ragione l'iniziativa fu oggetto di aspre critiche da parte di alcuni cittadini."}
{"id": "2593923", "revid": "1543377", "url": "https://it.wikipedia.org/wiki?curid=2593923", "title": "EniChem Elastomeri", "text": "EniChem Elastomeri S.r.l. era una societ\u00e0 italiana del gruppo EniChem, che operava nel settore chimico attiva nella produzione e nella vendita di prodotti chimici e parachimici per l'industria ovvero materie prime per prodotti in gomma (elastomeri e polimeri speciali).\nStoria.\nEniChem Elastomeri nasce nel 1991 ricevendo dalla capogruppo le attivit\u00e0 di produzione del butadiene, gomma stirene, lattice, polibutadiene CIS, gomma acrilica. Nello stesso anno \u00e8 riuscita a produrre 800\u00a0000 tonnellate di gomme e lattici, ha realizzato vendite per circa mille miliardi e ha occupato 3.200 dipendenti. Ha anche acquisito la societ\u00e0 belga Distugil S.A., produttore di policloroprene.\nIl confluimento in Enimont.\nEniChem conferir\u00e0 le attivit\u00e0 della controllata EniChem Elastomeri alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem.\nIncorporazione in EniChem Societ\u00e0 di Partecipazioni S.r.l..\nNel 1992 viene ventilata l'ipotesi di una quotazione in Borsa, mai avvenuta, il 1\u00ba novembre 1997 \u00e8 stata incorporata in EniChem Societ\u00e0 di Partecipazioni S.r.l., che ha conferito il suo settore di attivit\u00e0 a Polimeri Europa S.p.A.."}
{"id": "2593925", "revid": "287204", "url": "https://it.wikipedia.org/wiki?curid=2593925", "title": "Uni\u00f3n Estepona Club de F\u00fatbol", "text": "La Uni\u00f3n Estepona Club de F\u00fatbol \u00e8 stata una societ\u00e0 calcistica con sede a Estepona, nella Andalusia, in Spagna.\nDissolta nel 2014, venne in seguito rifondata con il nome di \"Club Deportivo Estepona\"."}
{"id": "2593929", "revid": "76963", "url": "https://it.wikipedia.org/wiki?curid=2593929", "title": "Seth Smith (attore)", "text": "Ha interpretato Stan Pruitt nel film \"Home Alone 3\" del 1997, tradotto in italiano come \"Mamma, ho preso il morbillo\". Attualmente vive in Hawaii, luogo dove si \u00e8 trasferito nel 2001.\nDoppiatori italiani.\nNelle versioni in italiano dei suoi lavori, Seth Smith \u00e8 stato doppiato da:"}
{"id": "2593935", "revid": "729019", "url": "https://it.wikipedia.org/wiki?curid=2593935", "title": "Werfergranate 21", "text": "Il Werfergranate 21, solitamente abbreviato in Wfr. Gr. 21\u00a0cm o anche in 21\u00a0cm BR (dove per BR si intendeva l'abbreviazione di \"Bordrakete\", nella terminologia militare tedesca) fu un lanciarazzi derivato dal 21 cm Nebelwerfer 42 (lanciarazzi pesante da fanteria), installato dal 1943 al 1945 su vari aerei della Luftwaffe durante la Seconda guerra mondiale.\nStoria.\nNell'agosto 1942 la Eighth Air Force USAAF arriv\u00f2 in Gran Bretagna, con i suoi bombardieri quadrimotori Boeing B-17 Flying Fortress, per iniziare ad effettuare missioni diurne di Bombardamento strategico contro gli impianti industriali in Germania e nei territori occupati dal Terzo Reich, per distruggere la produzione bellica tedesca.\nSin dalle prime intercettazioni di bombardieri statunitensi, i reparti da caccia della Luftwaffe si resero conto che attaccare una formazione compatta di B-17 Flying Fortress era molto rischioso: diversamente dalla maggior parte dei bombardieri britannici, i B-17 disponevano di un notevole potenziale difensivo. Ciascun bombardiere statunitense disponeva di almeno 10 mitragliatrici difensive Browning M2 calibro 12,7\u00a0mm; quindi una squadra tipica di 18-21 bombardieri B-17, che volavano in formazione stretta, poteva opporre quasi 200 mitragliatrici ai caccia tedeschi attaccanti.\nIn particolare, attaccare una formazione di B-17 dal retro era davvero pericoloso; poich\u00e9 la velocit\u00e0 di crociera dei bombardieri (250\u2013300\u00a0km/h) allungava il tempo di avvicinamento dei caccia tedeschi, offrendo ai mitraglieri statunitensi pi\u00f9 probabilit\u00e0 di prendere bene la mira. Inoltre, i piloti tedeschi scoprirono che nei primi modelli di B-17 la disposizione delle mitragliatrici era ben pi\u00f9 capace di difendere il settore posteriore, che non il settore anteriore, della formazione. Come soluzione temporanea, la caccia tedesca inizi\u00f2 ad intercettare le formazioni di B-17 con attacchi frontali, o tutt'al pi\u00f9 laterali; cercando di evitare l'attacco dal settore posteriore. Tuttavia, una simile tattica non era molto fruttuosa, per il pilota tedesco di \"media esperienza\": attaccando da fronte, la velocit\u00e0 di crociera dei bombardieri si sommava alla velocit\u00e0 del caccia in attacco (500\u2013600\u00a0km/h), con il risultato di una velocit\u00e0 totale di avvicinamento di circa 800\u2013900\u00a0km/h, che rendeva molto difficile prendere la mira sul bersaglio. Solo i piloti tedeschi pi\u00f9 esperti (o fortunati) riuscivano a mettere colpi a segno con una tale velocit\u00e0 di avvicinamento.\nEsisteva inoltre un altro problema: i B-17 si dimostrarono molto resistenti; pertanto la Luftwaffe doveva adottare armi da caccia ben pi\u00f9 potenti delle normali mitragliatrici, e possibilmente pi\u00f9 potenti dei cannoni da 20\u00a0mm. Difatti, i caccia intercettori tedeschi erano spesso costretti ad effettuare pi\u00f9 passaggi di attacco, per riuscire ad abbattere un bombardiere; con conseguente maggiore possibilit\u00e0 di essere a loro volta abbattuti dai mitraglieri nemici, specie se i bombardieri volavano in formazione \"stretta\".\nPertanto, la Luftwaffe doveva trovare urgentemente una soluzione per riuscire, quantomeno, a \"spezzare\" le formazioni di B-17: ovvero, ad allontanare i bombardieri nemici l'uno dall'altro. Sarebbe stata auspicabile, inoltre, una soluzione che avesse consentito ai caccia intercettori tedeschi di abbattere i bombardieri nemici \"da lontano\", evitando di esporsi al tiro dei mitraglieri nemici.\nSviluppo.\nL'idea di colpire le formazioni di bombardieri pesanti nemici \"da lontano\", e con un proiettile di potenza devastante, non tard\u00f2 a farsi strada nell'Ufficio Armamenti LC-1 della Luftwaffe; pertanto gi\u00e0 dalla fine del 1942 fu emessa la specifica richiesta, all'industria bellica tedesca, di produrre un missile aria-aria per impiego antibombardiere. Ma, poich\u00e9 la ricerca e lo sviluppo di missili aria-aria particolarmente potenti sembrava richiedere troppo tempo, mentre la Luftwaffe non aveva tempo da perdere, furono escogitate alcune idee alternative.\nLa prima idea alternativa fu quella di dotare i caccia intercettori tedeschi di cannoni molto pesanti: da 37\u00a0mm o addirittura 50\u00a0mm; armi che erano gi\u00e0 in produzione per la Wehrmacht, e che quindi potevano essere gi\u00e0 montate sugli aerei, previo alcune modifiche. Il lungo raggio d'azione e la potenza dei proiettili, di queste armi, avrebbero teoricamente ottenuto parte dell'effetto che la Luftwaffe desiderava, nella lotta contro i bombardieri nemici: ovvero, la distruzione del bersaglio da lontano; ma non la dispersione della formazione di bombardieri. I cannoni pesanti iniziarono a diffondersi dalla met\u00e0 del 1943, in dotazione ai Zerst\u00f6rer tedeschi, come ad esempio il Messerschmitt Bf 110 e il Messerschmitt Me 410. Tuttavia, i cannoni pesanti potevano essere trasportati solo dai caccia bimotori tedeschi; che costituivano una minoranza, fra i reparti da caccia diurna della Luftwaffe. Il grosso della forza caccia tedesca era costituito, all'inizio del 1943, dai validi monomotori Messerschmitt Bf 109 e Focke-Wulf Fw 190 che, se fossero stati modificati per adottare permanentemente i cannoni da 37\u00a0mm oppure da 50\u00a0mm, avrebbero sofferto un eccessivo scadimento delle prestazioni cinematiche.\nNe consegu\u00ec la necessit\u00e0 di una seconda idea alternativa; ovvero la possibilit\u00e0 di installare sui caccia intercettori tedeschi, sia monomotori che bimotori, un \"equipaggiamento da campo\" o r\u00fcstsatz, da adottare a seconda della necessit\u00e0 del momento; ovvero facilmente installabile e disinstallabile dalle officine degli aeroporti. A parte nuovi cannoni MK 108 da 30\u00a0mm, furono proposti alcuni tipi di lanciarazzi pesanti da fanteria, basati sul Nebelwerfer; armi che pure erano gi\u00e0 in produzione per la Wehrmacht. In particolare, fu proposto di adottare singoli tubi lanciarazzi del 21 cm Nebelwerfer 42 per adattarli come \"R\u00fcsts\u00e4tze\", per i caccia tedeschi. Ciascun caccia intercettore, a seconda della capacit\u00e0 di carico, avrebbe potuto trasportare due, quattro o anche sei tubi lanciarazzi. Questa soluzione fu chiamata Werfergranate 21: fu la prima arma aria-aria che, almeno a livello teorico, and\u00f2 pienamente incontro alle necessit\u00e0 della Luftwaffe di combattere i bombardieri nemici. Difatti, il Wfr. Gr. 21\u00a0cm poteva aprire il fuoco da lunga distanza, e il proiettile-razzo aveva una carica esplosiva devastante che, non solo uno, ma pi\u00f9 bombardieri nemici potevano essere abbattuti o danneggiati con un colpo solo; specie se volavano in formazione ravvicinata.\nTecnica.\nTeoricamente, il Werfergranate 21 offriva un notevole potenziale d'assalto. I 40,8\u00a0kg di testata esplosiva potevano distruggere o danneggiare pi\u00f9 bombardieri, se volavano in formazione ravvicinata. Il proiettile-razzo aveva una spoletta temporizzata, tarata per esplodere a circa 1\u00a0000 metri di distanza dal punto di lancio. L'arma non aveva alcun sistema di \"puntamento assistito\"; ne il proiettile-razzo disponeva di alcun sistema di ricerca \"automatica\" o \"guidata\" del bombardiere nemico. In pratica, il Werfergranate 21 veniva sparato come un comune mortaio da fanteria, ed aveva una traiettoria tendenzialmente curva, con variazione verticale di circa 40 metri. Per questo motivo, il tubo lanciarazzi veniva montato con un'angolazione di +15\u00ba verso l'alto.\nI tubi lanciarazzi sparavano sempre a coppie o \"a salva\"; pertanto i caccia monomotori, che montavano solo due Werfergranate 21, avevano un solo tiro a disposizione. I caccia bimotori, che potevano montare quattro o sei tubi lanciarazzi, avevano due o tre tiri a disposizione, oppure potevano sparare \"a salva\" tutti i razzi contemporaneamente. Pi\u00f9 razzi raggiungevano la formazione di bombardieri nemici, maggiore era la possibilit\u00e0 di \"scavare un buco\" nella formazione, facilitando quindi un successivo attacco con i cannoni.\nNell'impiego pratico, tuttavia, il Werfergranate 21 si rivel\u00f2 parzialmente deludente. Ai piloti che impiegarono quest'arma, risult\u00f2 molto difficile puntare i bersagli. Innanzitutto, bisognava saper valutare \"ad occhio\" una distanza con il nemico di circa 1\u00a0000 metri, cercando di stimarla con l'ausilio del solo mirino delle mitragliatrici, tenendo comunque conto della traiettoria tendenzialmente curva del proiettile-razzo. Quindi, bisognava sparare proprio al momento giusto e con il giusto puntamento, per fare in modo che il proiettile-razzo esplodesse nel bel mezzo della formazione di bombardieri. Tale dinamica richiedeva molta esperienza di tiro, per riuscire a colpire i nemici con il Werfergranate 21; e i colpi a disposizione erano pochi. Ma l'esperienza non bastava: i proiettili-razzo avevano una certa tendenza alla dispersione sull'area di tiro. Quindi, per \"centrare\" una formazione di bombardieri, era necessario anche un pizzico di fortuna. In generale, statisticamente, soltanto impiegando un elevato numero di aerei da caccia, armati di Werfergranate 21, si poteva sperare di infliggere pesanti danni al nemico; poich\u00e9 la maggior parte dei proiettili-razzo, comunque, mancava i bersagli.\nSe l'arma risult\u00f2 un po' deludente quanto ad efficacia \"diretta\" sul nemico, riscosse invece un buon successo \"indiretto\", per via dell'effetto psicologico che ebbe sugli equipaggi dei bombardieri avversari. Quando i caccia attaccanti iniziavano a sparare con i Werfergranate 21, il cielo si riempiva di numerose scie infuocate di proiettili-razzo, forti esplosioni, nuvole di fumo nero e schegge di proiettile velocissime, simili a quelle dell'artiglieria contraerea pesante. Molti piloti di bombardieri, quindi, \"perdevano i nervi\" ed iniziavano ad effettuare manovre evasive per allontanarsi un po' dal punto dove i caccia sembravano concentrare il tiro dei razzi. Cos\u00ec, si rompeva la compattezza della formazione. Pertanto, da questo punto di vista, il Werfergranate 21 ebbe davvero successo perch\u00e9, anche se non colpiva i bersagli, poteva riuscire comunque a sparpagliare i nemici; facilitando il compito ai caccia, che poi procedevano, con i cannoni, all'attacco ravvicinato dei bombardieri rimasti agli estremi della formazione scomposta.\nTuttavia, un singolo tubo lanciarazzi del Werfergranate 21, carico con il proiettile, presentava il serio difetto di pesare circa 150\u00a0kg; aveva un effetto frenante (\"Drag\") sull'aereo a causa dell'installazione sotto le ali. Ne conseguiva che il caccia armato con quest'arma subiva un non trascurabile scadimento delle prestazioni cinematiche, nonch\u00e9 dell'agilit\u00e0 di manovra. Questo difetto non fu molto rilevante nel corso del 1943, quando i bombardieri statunitensi effettuavano le missioni strategiche pi\u00f9 che altro senza la scorta di caccia amici. Invece, divenne un difetto rilevante dall'inizio del 1944, quando i caccia di scorta a lungo raggio USAAF, tipicamente i P-38J Lightning, i P-47 Thunderbolt e i P-51 Mustang, iniziarono ad accompagnare regolarmente, e in gran numero, i bombardieri B-17 Flying Fortress e B-24 Liberator. Nei conseguenti duelli aerei contro la caccia tedesca, gli intercettori armati con il Werfergranate 21 si ritrovarono sempre in svantaggio di agilit\u00e0, e moltissimi furono abbattuti dai caccia USAAF."}
{"id": "2593937", "revid": "124123", "url": "https://it.wikipedia.org/wiki?curid=2593937", "title": "Fedele La Sorsa", "text": "Biografia.\nFedele La Sorsa ha lavorato alla Domenica Sportiva, dal 1983 e sino al 1995 divenendo inviato sui campi della Serie A e conducendo anche, nell'estate del 1994 dagli studi di Roma l'edizione estiva della trasmissione. \nDopo il passaggio della trasmissione a Rai Sport, La Sorsa rimane a lavorare al TG1 dove tuttora \u00e8 redattore, assieme a Marco Franzelli e a Donatella Scarnati. Oltre al calcio, segue anche altri sport e le Olimpiadi."}
{"id": "2593941", "revid": "111196199", "url": "https://it.wikipedia.org/wiki?curid=2593941", "title": "Sangonera Atl\u00e9tico Club de F\u00fatbol", "text": "Il Sangonera Atl\u00e9tico Club de F\u00fatbol era una societ\u00e0 calcistica con sede a Sangonera la verde (Murcia), nella Comunit\u00e0 Murcia, in Spagna. \nAl termine della stagione 2009/2010, quando militava in \"Segunda Divisi\u00f3n B\", a causa di un forte indebitamento, si fuse con la neonata societ\u00e0 del Lorca Atl\u00e9tico cedendovi i propri diritti sportivi."}
{"id": "2593943", "revid": "1543377", "url": "https://it.wikipedia.org/wiki?curid=2593943", "title": "Google I/O", "text": "Google I/O \u00e8 una conferenza organizzata annualmente da Google a Mountain View, in California, rivolta a sviluppatori web e incentrata sullo sviluppo di applicazioni web e \"mobile\" attraverso Google e relative tecnologie come Android, Chrome, Chrome OS, Google Web Toolkit, Google App Engine e altre. \nLa \"I\" e la \"O\" stanno per \"Input/output\" e per \"Innovation in the Open\".\nTenutasi per la prima volta nel maggio 2008, Google I/O \u00e8 simile ad altre conferenze, sempre tenute da Google, come il Google Developer Day.\nEdizioni.\n2008.\nLa prima edizione ebbe luogo il 28 e 29 maggio, presso il Moscone Center di San Francisco. Tra i relatori c'erano Marissa Mayer, David Glazer, Steve Horowitz, Alex Martelli, Steve Souders, Dion Almaer, Mark Lucovsky, Guido van Rossum, Jeff Dean, Chris DiBona, Josh Bloch, Raffaello D'Andrea e Geoff Stearns. \nI temi principali discussi furono:\n2009.\nTra i relatori c'erano Aaron Boodman, Adam Feldman, Adam Schuck, Alex Moffat, Alon Levi, Andrew Bowers, Andrew Hatton, Anil Sabharwal, Arne Roomann-Kurrik, Ben Collins-Sussman, Jacob Lee, Jeff Fisher, Jeff Ragusa, Jeff Sharkey, Jeffrey Sambells, Jerome Mouton e Jesse Kocher. \nAi partecipanti venne regalato un HTC Magic e i temi principali discussi furono:\n2010.\nTra i relatori c'erano Aaron Koblin, Aaron Koblin, Adam Graff, Adam Nash, Adam Powell, Adam Schuck, Alan Green, Albert Cheng, Albert Wenger, Alex Russell, Alfred Fuller, Amit Agarwal, Amit Kulkarni, Amit Manjhi, Amit Weinstein, Andres Sandholm, Angus Logan, Arne Roomann-Kurrik, Bart Locanthi, Ben Appleton, Ben Chang e Ben Collins-Sussman. \nDurante l'evento ai partecipanti venne regalato un HTC Evo 4G. In precedenza, gli iscritti provenienti dagli Stati Uniti avevano ricevuto un Motorola Droid mentre gli iscritti al di fuori degli Stati Uniti, un Nexus One. \nI temi principali discussi furono:\n2011.\nAi partecipanti vennero regalati un Samsung Galaxy Tab 10.1, un Chromebook Series 5 e un Verizon MiFi. All\"'after-party\" erano presenti i Jane's Addiction.\nI temi principali discussi furono:\n2012.\nLa durata della conferenza venne estesa a 3 giorni. Ai partecipanti vennero regalati un Galaxy Nexus, un Nexus 7, un Nexus Q e un Chromebox.\nNella festa finale si esibirono Paul Oakenfold e la band Train. \nI temi principali discussi furono:\n2013.\nI biglietti per partecipare alla conferenza del 2013, venduti a 900 dollari (300 per studenti e accademici) andarono esauriti in 49 minuti dalla messa in vendita. \nDurante l'evento c'era una flotta di droni che mandavano in streaming la vista dall'altro della conferenza. Nella festa finale era presente Billy Idol.\nI temi principali discussi furono:\n2014.\nAi partecipanti vennero regalati un LG G Watch o un Samsung Gear Live, un dispositivo Google Cardboard, e uno smartwatch Moto 360 venne spedito dopo la fine dell'evento.\nI temi principali discussi furono:\n2015.\nAi partecipanti vennero regalati un tablet Nexus 9 e una versione implementata di Google Cardboard. \nI temi principali discussi furono:\n2016.\nSundar Pichai decise di spostare la sede di Google I/O dal Moscone Center di San Francisco allo Shoreline Amphitheatre di Mountain View. Ai partecipanti vennero regalati degli occhiali da sole e della crema solare dato che l'anfiteatro era all'aperto e il clima particolarmente soleggiato, tuttavia molti dei partecipanti si bruciarono e di conseguenza i talk furono piuttosto brevi.\nPer la prima volta, sono stati insigniti i Google Play Award alle migliori app e giochi dell'anno, divisi in dieci categorie.\nI temi principali discussi furono:\n2017.\nAi partecipanti vennero regalati 700 dollari di credito sulla piattaforma cloud di Google. \nAll\"'after-party\" erano presenti gli LCD SOundsystem.\nI temi principali discussi furono:\n2018.\nAi partecipanti sono stati regalati un kit Android Things e un dispositivo Google Home Mini. \nAll\"'after-party\" si esibirono i Justice con i Phantogram in apertura.\nI temi principali discussi sono stati:\n2019.\nAll\"'after-party\" si esibirono i The Flaming Lips. Nessun hardware o dispositivo \u00e8 stato dato in omaggio ai partecipanti. \nI temi principali discussi sono stati:\n2020.\nGoogle I/O 2020 era originariamente programmato dal 12 al 14 maggio ma, a causa della pandemia legata alla diffusione del COVID-19, l'evento \u00e8 stato prima ripensato in versioni alternative e infine cancellato. "}
{"id": "2593944", "revid": "416175", "url": "https://it.wikipedia.org/wiki?curid=2593944", "title": "Chiesa di San Francesco (Atri)", "text": "La chiesa di San Francesco \u00e8 uno dei principali monumenti della citt\u00e0 di Atri e si trova lungo corso Elio Adriano, imponendosi con la sua scenografica scalinata.\nFu la prima chiesa in Abruzzo dedicata a san Francesco d'Assisi ed \u00e8 monumento nazionale dal 1902.\nStoria.\nIntorno al 1220, durante la sua predicazione in Abruzzo, san Francesco d'Assisi si ferm\u00f2 di passaggio ad Atri e vi fond\u00f2 una piccola comunit\u00e0 francescana a capo del quale mise fra' Filippo Longo, uno dei suoi discepoli pi\u00f9 fidati, originario proprio di Atri. Ma la comunit\u00e0 mancava ancora di una chiesa e un convento. Nell'ottobre 1226, poco dopo la morte del santo di Assisi, iniziarono i progetti per la costruzione della nuova chiesa e dell'annesso convento ad opera di Filippo Longo. Nel 1241 fu ultimata: vi dimorava gi\u00e0 una nutrita comunit\u00e0 francescana (tra cui spicc\u00f2 il Beato Andrea da Raiano, che mor\u00ec proprio nell'anno di ultimazione dei lavori). L'aspetto della chiesa era stupefacente: ad una navata, era in stile gotico con tanto di pinnacoli e guglie, ad un'unica navata; era inoltre la chiesa pi\u00f9 grande d'Abruzzo, per una lunghezza di 130 metri: con la facciata su Corso Elio Adriano, terminava con il presbiterio nell'opposta Via Ferrante. Il convento occupava invece l'attuale via Angelo Probi, a destra della chiesa.\nIl convento francescano cominci\u00f2 ad assumere un'importanza sempre maggiore nella zona e durante il concilio di Narbona nel 1260 fu posta a capo di una provincia francescana, la \"Custodia Adriensis\" ovvero la 'custodia atriana'.\nI Francescani cominciarono ad assumere una certa importanza e furono tra le principali fonti di committenze della citt\u00e0.\nNel 1296 ad Atri arrivarono i Domenicani, che cominciarono la costruzione della loro chiesa (conclusa nel 1305); nonostante non avessero tutti i privilegi concessi ai Francescani, anche i Domenicani avevano acquistato una certa posizione nella societ\u00e0 cittadina e avevano radunato attorno a s\u00e9 alcuni tra i principali artisti dell'epoca.\nVist\u00f2 ci\u00f2, i Francescani \"entrarono in conflitto\" con l'ordine dei Padri Predicatori: fu un \"conflitto artistico\" ed \"economico\". I frati di San Francesco cercarono di imitare i Domenicani, trasformando la chiesa a tre navate, costruendo l'arco tuttora esistente su Via Probi per permettere il collegamento tra chiesa e convento e ornarono la chiesa di alcuni affreschi.\nUn altro \"colpo duro\" per i Francescani fu quando i Domenicani cominciarono, nel 1433, a produrre la liquirizia controllandone anche il commercio.\nI Domenicani acquistavano sempre pi\u00f9 popolarit\u00e0, addirittura le nobili famiglie atriane avevano una loro cappella in questa chiesa.\nI Francescani si risollevarono a partire dal 1690: quell'anno un terremoto aveva provocato alcuni danni ad Atri, e soprattutto aveva provocato il crollo della chiesa di San Francesco e l'inagibilit\u00e0 del convento. I Francescani cominciarono presto a ricostruire la loro chiesa e tra la fine del Seicento e i primi del Settecento rappresent\u00f2 uno dei principali cantieri artistici dell'Abruzzo, in contrasto anche questa volta con i Domenicani che anche loro si accingevano alla trasformazione della chiesa. I Francescani donarono il loro convento alla famiglia Vecchioni che lo trasform\u00f2 in palazzo, mentre i frati si costruirono un'altra dimora a sinistra della chiesa. Architetti milanesi capeggiati da Giovanni Battista Gianni si occuparono della chiesa: una chiesa molto pi\u00f9 piccola della prima, di poco pi\u00f9 di 30 metri, ad una navata e con la facciata leggermente arretrata e sopraelevata rispetto al piano stradale.\nIl Vescovo avrebbe voluto consacrare la chiesa nel 1715, ma il ritardo nei lavori spost\u00f2 la consacrazione all'anno successivo.\nSi cominci\u00f2 quindi ad occuparsi alla decorazione sia pittorica che scultorea della chiesa, ad opera di artisti milanesi e napoletani, che fin\u00ec intorno al 1760.\nNel 1776 i francescani decisero di apportare alcune modifiche alla chiesa, chiamando l'architetto Giovanni Fontana da Penne (all'epoca il pi\u00f9 richiesto in Abruzzo) che inser\u00ec il timpano in cima con la meridiana e soprattutto la scalinata. Visto che la chiesa era sopraelavata, vi fu costruita una scalinata a doppia rampa che qualifica lo spazio urbano circostante. L'opera riscosse grandissimo successo, tanto che oggi rappresenta il punto di attrazione della chiesa, ma all'epoca non fu molto ripetuta nelle chiese abruzzesi, mentre la facciata fu replicata in tante altre chiese, anche ad opera dello stesso Fontana che ne rimase affascinato.\nNell'Ottocento i francescani riuscirono a scampare alle due soppressioni, quella di Napoleone Bonaparte del 1809 e quella post- unitaria di Vittorio Emanuele II (1866): queste due soppressioni misero fine ai conflitti tra i Domenicani, andati via nel 1809, e i Francescani.\nContinu\u00f2 invece ad esistere la Confraternita di San Francesco, fondata forse nel Seicento e che cess\u00f2 definitivamente nel 1934: il sodalizio attu\u00f2 alcune opere di restauro e rinnovamento delle cappelle.\nNel 1936 il vescovo Carlo Pensa, d'accordo con il provinciale dei francescani d'Abruzzo, favor\u00ec il ritorno dei Frati minori nel convento di Atri.\nI frati furono molto attivi in citt\u00e0: nel 1944 istituirono la processione di Sant'Antonio (13 giugno), come ringraziamento per lo scampato pericolo della guerra; nel 1960 fondarono un piccolo ma apprezzato coro; inoltre, furono essi ad introdurre l'uso di allestire un monumentale presepe presso Piazza Duomo. A causa della carenza di vocazioni, il vescovo Abele Conigli fu costretto a chiudere il convento di Atri: i pochi frati rimasti se ne andarono, cos\u00ec come la processione del 13 giugno e il coro (eccezion fatta per il presepe che viene ancora allestito).\nMentre il convento \u00e8 diventato un hotel, la chiesa \u00e8 rimasta aperta e molto frequentata dagli atriani, che lo considerano l'edificio di culto pi\u00f9 grande e bello della citt\u00e0 dopo il duomo. Un restauro, poco prima della chiusura del convento, ha permesso di farla tornare agli antichi splendori.\nRecentemente (dal luglio 2003 al dicembre 2008), a causa dei restauri nella Cattedrale, ha svolto le funzioni parrocchiali di quest'ultima: qui si sono svolte Comunioni, Cresime, Battesimi e da qui sono partite le varie processioni che nel corso dell'anno si tengono ad Atri. In questi 5 anni la chiesa di San Francesco \u00e8 rimasta aperta pi\u00f9 del solito appunto per essere la sede della parrocchia.\nDopo il ritorno in Duomo della parrocchia, la chiesa di San Francesco ha subito una chiusura: il terremoto dell'Aquila del 2009 ha provocato alcune crepe nelle cappelle laterali e perci\u00f2 si \u00e8 iniziato il restauro dell'edificio, che viene aperto solo la mattina alle 7 per la messa.\nDescrizione.\nEsterno.\nFacciata e scalinata.\nLa chiesa affaccia con la sua imponente mole lungo Corso Elio Adriano, e gi\u00e0 il fatto di essere rialzata rispetto al piano stradale cattura subito l'occhio. Fino al 1950- 1960, prima della nascita del moderno \"Rione di Sant'Antonio\" oltre il centro storico, chi veniva ad Atri da Silvi (passando per le contrade \"Berrettino\" e \"Cavalieri\") riusciva a vedere parzialmente la facciata della chiesa. La monumentale facciata fu costruita tra il 1715 e il 1716 da Giovan Battista Gianni; essa \u00e8 della tipologia ad \"ali inflesse\", perch\u00e9 lateralmente \u00e8 leggermente piegata. Nella parte superiore troviamo il timpano con una meridiana; sotto il cornicione, quindi, una deliziosa finestra barocca con una vetrata realizzata intorno al 1950 dalla ditta Camper di Atri e raffigurante l'Immacolata Concezione; ai lati, altri due oculi quadrati murati, che forse un tempo erano anch'essi finestre. Sopra la finestra centrale una scritta ci informa dell'anno di consacrazione della chiesa.\nLa parte basse, segnata da due doppie paraste, include il notevole e grande portale, realizzato intorno al 1720 da maestranze napoletane e restaurato nel 2003: sotto al timpano spezzato presenta un interessante bassorilievo raffigurante \"le stimmate di San Francesco\". Nelle due ali inflesse si aprono due piccoli portali laterali, realizzati nello stesso periodo e dagli stessi artisti di quello centrale; al di sopra di essi, due probabili finestre oggi murate.\nDavanti alla chiesa si apre un piccolo slargo che dal lato destro affaccia su Via Probi, permettendone la vista dell'alto; dal lato sinistro permette il collegamento (attraverso un arco e un vicoletto laterale) con Via Santa Chiara. Si apre quindi l'ariosa e scenografica scalinata a doppia rampa, unica di questo genere in Abruzzo. Fu realizzata nel 1776 dal pennese Giovanni Antonio Fontana, su commissione dei frati che crearono un collegamento tra la chiesa e il Corso (visto che, come gi\u00e0 detto prima, l'edificio \u00e8 sopraelevato). C'\u00e8 da notare come le due rampe della chiesa non siano perfettamente regolari: messe insieme formano una specie di rombo, ed entrambe sono intervallate da pianerottoli. Le due rampe, poi, hanno un particolare andamento curvilineo e questo crea ancor di pi\u00f9 l'effetto \"stupore\" che sicuramente i frati volevano dare a tutti quelli che vi sarebbero passati davanti. Entrambe le rampe si concludono davanti a una piccola riproduzione della grotta di Lourdes, che si trova in un piccolo locale porticato ricavato proprio sotto la balconata principale della chiesa. Sappiamo che questo piccolo oratorio era stato costruito insieme alla scalinata, ma era ornato da nicchie con statue di santi in marmo. Una parte fu forse portata via dopo l'arrivo dei francesi, nel 1799; il resto and\u00f2 perduto nell'Ottocento e nel 1866 (anno di soppressione del convento) erano ormai scomparse. Con il ritorno dei frati nel 1936, essi vi allestirono una piccola riproduzione della grotta di Massabielle, a Lourdes, con tanto di statua della Madonna. Questo piccolo \"oratorio\", chiuso da una piccola cancellata, \u00e8 molto a cuore agli atriani: ogni qual volta vi passano si fanno il segno della Croce e spesso vanno a buttare qualche soldo presso la pozza d'acqua ai piedi della statua della Vergine.\nLa scalinata della chiesa di San Francesco, grazie alla sua particolare posizione, \u00e8 uno dei punti in cui turisti e atriani si sistemano per assistere al passaggio delle processioni, del corteo storico del 14 agosto e della \"Maggiolata\" del giorno seguente.\nInoltre, la sera dell'8 dicembre, al passaggio della processione dell'Immacolata, dalla scalinata parte una cascata di luci e fuochi d'artificio: una tradizione portata dai francescani negli anni quaranta e recentemente ripresa in uso.\nLa scalinata \u00e8 stata oggetto di restauri tra il 2002 e il 2003.\nLato sinistro e campanile.\nIl lato sinistro \u00e8 visibile solo parzialmente, perch\u00e9 il resto \u00e8 coperto dalle costruzioni che vi sono addossate. Su questo lato una struttura ad arco mette in comunicazione la chiesa con il convento: \u00e8 il cosiddetto \"Arco dei Francescani\", costruito nel Trecento sui resti di una porta del circuito murario altomedievale (periodo in cui il centro storico era molto pi\u00f9 piccolo di oggi). Sotto l'arco si trova \"lu mammocce\", ovvero la tomba di Giacomo di Lisio (1415), ultimo podest\u00e0 di Atri: la particolare conformazione che gli agenti atmosferici hanno dato alla figura del defunto scolpita sopra la lastra ha scatenato la fantasia popolare che ha usato \"lu mammocce\" come strumento di \"paura\" per i bambini. In fondo al lato sinistro si erge il campanile a vela del XIII secolo, che ancora mostra alcuni archetti pensili decorativi: esso conserva una campana datata 1265 (la pi\u00f9 antica d'Abruzzo).\nLato destro e resti della chiesa medievale.\nPi\u00f9 interessante \u00e8 il lato destro, che affaccia su gran parte di Via Probi. Innanzitutto possiamo vedere un piccolo portale del XV secolo, con un bassorilievo raffigurante \"San Francesco\", che \u00e8 allo stesso livello della strada perch\u00e9 prima delle trasformazioni settecentesche la chiesa non era rialzata. Quindi ci sono due grandi bifore gotiche, di cui una chiusa e l'altra utilizzata come balcone della sagrestia. Infine, dietro alle strutture della chiesa (si pu\u00f2 notare il profilo dell'arco trionfale del presbiterio, chiuso) ci sono i resti della chiesa duecentesca.\nInterno.\nOriginariamente l'interno era a tre navate. Le trasformazioni barocche l'hanno ridotto a una navata sola, utilizzando parte di quelle laterali per la costruzione delle cappelle. Queste, cos\u00ec come il resto della chiesa, furono decorate da artisti di diversa estrazione: lombardi, cappeggiati dal comasco Giovan Battista Gianni (cappelle di Sant'Anna, dell'Immacolata, di San Giuseppe e di Santa Barbara); napoletani, sotto la guida di Giuseppe Sammartino (cappelloni di San Francesco e Sant'Antonio e presbiterio).\nDanno luce all'interno le artistiche vetrate realizzate nel 1954 dalla ditta Camper.\nSul lato sinistro abbiamo:\nPassando al lato destro:\nIl Presbiterio presenta varie decorazioni marmoree o stuccate di artisti napoletani, tra cui alcuni medaglioni con scene del Vecchio e Nuovo Testamento; sulla parete di fondo, quindi, l'organo settecentesco attribuibile all'organaro locale Adriano Fedri, molto attivo in Abruzzo. L'altare maggiore venne realizzato dopo il ritorno dei Francescani nel convento nel 1936, riutilizzando i marmi di quello pi\u00f9 antico.\nSagrestia.\nDal Cappellone di Sant'Antonio si pu\u00f2 accedere alla sagrestia, che presenta alcuni mobili settecenteschi e ottocenteschi. Sulle pareti si possono inoltre ammirare quel poco che rimane degli affreschi trecenteschi che ornavano l'abside della vecchia chiesa.\nIl Convento.\nFino al XVII secolo il convento occup\u00f2 l'area dove oggi si trovano le severe strutture di \"Palazzo Vecchioni\", in Via Probi, costruito proprio dopo il sisma del 1690.\nCon la ricostruzione che ne segu\u00ec, il convento fu spostato in un palazzetto quattrocentesco a sinistra della chiesa, affacciato proprio sul Corso: non venne cambiato nulla dell'impianto originario, furono solo aggiunti il chiostro e il bellissimo portale opera di maestranze ascolane. Il convento fu abitato fino al 1967; oggi al suo interno c'\u00e8 un hotel."}
{"id": "2593950", "revid": "767487", "url": "https://it.wikipedia.org/wiki?curid=2593950", "title": "Bertha Lee Pate", "text": "Biografia.\nLa famiglia di Bertha Lee si spost\u00f2 a Lula, Mississippi, quando lei era giovane. Lee incontr\u00f2 Patton nel 1930 e fu sua moglie finch\u00e9 lui non mor\u00ec nel 1934. Lei aveva la met\u00e0 della sua et\u00e0. Durante questo periodo cant\u00f2 su dodici delle registrazioni di Patton, le quali portarono alla registrazione di tre sue canzoni, \"Yellow Bee\", \"Dog Train Blues\" e \"Mind Reader Blues\". In questi brani Patton la accompagna alla chitarra.\nLa sua relazione con Patton fu burrascosa. Una volta entrambi finirono in carcere a Belzoni, Mississippi, dopo una rissa particolarmente furibonda (Patton riferisce questa storia in \"High Sheriff Blues\").\nNel 1933 la coppia si stabil\u00ec a Holly Ridge, Mississippi, e nel 1934 andarono a New York per quella che sarebbe stata la seduta d'incisione finale (il 30 gennaio e il 1\u00ba febbraio). Pi\u00f9 tardi tornarono a Holly Ridge e Lee vide Patton nei suoi ultimi giorni, fino a quando questi mor\u00ec a seguito di un disturbo cardiaco il 28 aprile 1934.\nPoco altro si sa di Bertha Lee, e le sue registrazioni con Patton sono gli unici documenti della sua voce."}
{"id": "2593952", "revid": "1793900", "url": "https://it.wikipedia.org/wiki?curid=2593952", "title": "Memoriale del Titanic", "text": ""}
{"id": "2593953", "revid": "767487", "url": "https://it.wikipedia.org/wiki?curid=2593953", "title": "Shake (Ying Yang Twins)", "text": "Shake \u00e8 il terzo singolo del duo crunk Ying Yang Twins estratto dal loro quarto album in studio \"U.S.A. (United State of Atlanta)\". Prodotto da Mr. Collipark, vede la partecipazione del rapper Pitbull.\nLa canzone per le sue sonoriet\u00e0 \u00e8 molto somigliante a \"Hit the Floor\" di Twista, singolo anch'esso prodotto da Mr. Collipark e con il featuring di Pitbull, contenuto nell'album \"The Day After\".\nCampionamenti e citazioni.\n\"Shake\" campiona \"Din Daa Daa\" di George Kranz. \u00c8 stato quello fra i tre singoli principali dell'album ad avere meno successo, piazzandosi alla pi\u00f9 che discreta posizione n.41 della \"Billboard Hot 100\".\nDa notare che nel testo vien fatta menzione dei singoli \"Back That Azz Up\" di Juvenile e \"The New Workout Plan\" di Kanye West, rispettivamente nei versi:\nRemix.\nIl remix ufficiale reca un nuovo verso di Pitbull e la partecipazione di Elephant Man, ed \u00e8 contenuto sia in \"U.S.A. Still United\" degli Ying Yang Twins, sia in \"Money Is Still a Major Issue\" di Pitbull.\nVideoclip.\nIl videoclip \u00e8 stato diretto da Life Garland ed \u00e8 stato largamente trasmesso su \"MTV\", \"BET\" e \"VH1\"."}
{"id": "2593959", "revid": "287204", "url": "https://it.wikipedia.org/wiki?curid=2593959", "title": "Jaspur", "text": " \nJaspur \u00e8 una suddivisione dell'India, classificata come \"municipal board\", di 39.048 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 16' 60 N e 78\u00b0 49' 0 E e ha un'altitudine di 219 .\nSociet\u00e0.\nEvoluzione demografica.\nAl censimento del 2001 la popolazione di Jaspur assommava a 39.048 persone, delle quali 20.589 maschi e 18.459 femmine. I bambini di et\u00e0 inferiore o uguale ai sei anni assommavano a 6.660, dei quali 3.469 maschi e 3.191 femmine. Infine, coloro che erano in grado di saper almeno leggere e scrivere erano 23.364, dei quali 13.768 maschi e 9.596 femmine."}
{"id": "2593961", "revid": "287204", "url": "https://it.wikipedia.org/wiki?curid=2593961", "title": "Herbertpur", "text": " \nHerbertpur \u00e8 una suddivisione dell'India, classificata come \"nagar panchayat\", di 9.242 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 26' 60 N e 77\u00b0 43' 60 E e ha un'altitudine di 426 .\nSociet\u00e0.\nEvoluzione demografica.\nAl censimento del 2001 la popolazione di Herbertpur assommava a 9.242 persone, delle quali 4.866 maschi e 4.376 femmine. I bambini di et\u00e0 inferiore o uguale ai sei anni assommavano a 1.221, dei quali 675 maschi e 546 femmine. Infine, coloro che erano in grado di saper almeno leggere e scrivere erano 6.404, dei quali 3.640 maschi e 2.764 femmine."}
{"id": "2593967", "revid": "287204", "url": "https://it.wikipedia.org/wiki?curid=2593967", "title": "Gangotri", "text": "Gangotri \u00e8 una suddivisione dell'India, classificata come \"nagar panchayat\", di 606 abitanti, situata nel distretto di Uttarkashi, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 58' 60 N e 78\u00b0 55' 60 E e ha un'altitudine di 3.752 . Secondo il sito ufficiale di Gangotri, per\u00f2, l'altitudine della citt\u00e0 \u00e8 di 3.140 .\nSociet\u00e0.\nEvoluzione demografica.\nAl censimento del 2001 la popolazione di Gangotri assommava a 606 persone, delle quali 581 maschi e 25 femmine, e non risultavano bambini di et\u00e0 inferiore o uguale ai sei anni. Coloro che erano in grado di saper almeno leggere e scrivere erano 539, dei quali 527 maschi e 12 femmine. In alta stagione la popolazione varia tra le 25.000 e le 40.000 presenze al giorno."}
{"id": "2593971", "revid": "103018785", "url": "https://it.wikipedia.org/wiki?curid=2593971", "title": "Acido nitrico fumante rosso inibito", "text": "L'acido nitrico fumante rosso inibito (IRFNA, dall'inglese \"inhibited red fuming nitric acid\") \u00e8 una miscela composta da: 83,4% di acido nitrico (HNO3), 13% di tetraossido di diazoto (N2O4), 3% di acqua e 0,4 % di acido fluoridrico (HF). La stessa miscela senza l'aggiunta dell'acido fluoridrico \u00e8 chiamata acido nitrico fumante rosso (RFNA). Il colore rosso della miscela \u00e8 dovuto al tetraossido di diazoto, che si decompone formando diossido di azoto. Il tetraossido di diazoto diminuisce il potere corrosivo dell'acido nitrico e l'acido fluoridrico forma a sua volta uno strato protettivo sul recipiente che contiene la miscela, inibendo la corrosione (per questo viene detto inibito). L'IRFNA viene usato come ossidante nei propellenti per razzi; usato insieme all'idrazina e ai suoi derivati forma un propellente ipergolico."}
{"id": "2593977", "revid": "74801", "url": "https://it.wikipedia.org/wiki?curid=2593977", "title": "Great Barrington", "text": "Great Barrington \u00e8 un comune degli Stati Uniti d'America facente parte della contea di Berkshire nello stato del Massachusetts.\nFa parte della Pittsfield, Massachusetts Metropolitan Statistical Area. Great Barrington \u00e8 il luogo di nascita dell'intellettuale afro-americano W.E.B. Du Bois. Fa parte del comune il centro abitato di Housatonic."}
{"id": "2593986", "revid": "118526962", "url": "https://it.wikipedia.org/wiki?curid=2593986", "title": "Speaking in Tongues (Talking Heads)", "text": "Speaking in Tongues (stampato sulla copertina dell'album come SP EAK IN GI N TO NGU ES) \u00e8 il quinto album del gruppo musicale statunitense Talking Heads, pubblicato nel 1983. Il titolo pu\u00f2 essere tradotto in italiano con il termine \"glossolalia\".\nIl disco.\nL'album costitu\u00ec un successo commerciale per il gruppo, e ne fu estratto il primo e solo singolo della Top 10 americana: \"Burning Down the House\". Un video sorprendente fu trasmesso frequentemente durante la permanenza nelle classifiche. Il tour che ne segu\u00ec fu documentato nel film di Jonathan Demme \"Stop Making Sense\", che diede vita a un album dal vivo con lo stesso titolo. Tale titolo proviene dalla frase ripetuta pi\u00f9 volte nella canzone \"Girlfriend is Better\".\nNel febbraio del 2006 il disco fu ripubblicato nel formato Dualdisc, in cui gran parte delle canzoni erano presentate in versione estesa. Il lato CD includeva due ulteriori canzoni: \"Two Note Swivel\" e un altro missaggio di \"Burning Down the House\". Il lato DVD-A conteneva le versioni stereo e 5.1 surround ad alta risoluzione (96\u00a0kHz, 24 bit), oltre a quella Dolby Digital 5.1, una nuova versione di \"Burning Down the House\" che enfatizzava la sperimentazione delle possibilit\u00e0 del suono surround e i video di \"Burning Down the House\" e \"This Must Be the Place\" con audio Dolby Digital a due canali. In Europa fu pubblicato su due supporti distinti invece di uno solo.\nDavid Byrne fu l'autore della copertina originaria. L'artista Robert Rauschenberg vinse un Grammy per l'edizione limitata, formata da un disco trasparente insieme ad altri tre stampati con collage simili in tre colori differenti.\nByrne ha affermato, a parziale spiegazione del titolo dell'album:\nTracce.\nTutti i testi sono stati scritti da David Byrne. Tutte le musiche sono state composte dai Talking Heads."}
{"id": "2593989", "revid": "339392", "url": "https://it.wikipedia.org/wiki?curid=2593989", "title": "Derby (Inghilterra)", "text": ""}
{"id": "2593990", "revid": "2108263", "url": "https://it.wikipedia.org/wiki?curid=2593990", "title": "James FitzJames, III duca di Berwick", "text": "Biografia.\nInfanzia.\nJames FitzJames Stuart (nome completo in inglese) era figlio di James FitzJames, II duca di Berwick ed alla morte di questi nel 1738 egli eredit\u00f2 il titolo formale di Duca di Berwick e quello spagnolo di Duca di Liria e Xerica. Sua madre era spagnola e per parte paterna era discendente da Cristoforo Colombo.\nMatrimonio.\nIl 26 luglio 1738 ad Alba de Tormes, egli spos\u00f2 Maria Teresa de Silva y Alvarez de Toledo (6 maggio 1716 - 5 maggio 1790), figlia di Manuel Maria de Silva y Mendoza, IV conte di Galve, settimo figlio del V duca di Pastrana ed Estremera e della ricca possidente Maria Teresa Alvarez de Toledo, (18 settembre 1691 - 1755), XI duchessa di Alba de Tormes, VIII duchessa di Hu\u00e9scar, Iv duchessa di Montoro, VI duchessa di Olivares, VII duchessa di Galisteo, Grande di Spagna, dalla quale eredit\u00f2 moltissimi titoli anche minori.\nL'unico figlio che sopravvisse fu Carlos Bernardo Fitz-James Stuart y de Silva, (Ll\u00edria, Valencia, 25 marzo 1752 - Madrid, 7 settembre 1787)."}
{"id": "2593997", "revid": "197586", "url": "https://it.wikipedia.org/wiki?curid=2593997", "title": "John Combe", "text": ""}
{"id": "2594002", "revid": "2039709", "url": "https://it.wikipedia.org/wiki?curid=2594002", "title": "Nedda (novella)", "text": "Nedda \u00e8 un bozzetto scritto da Giovanni Verga, pubblicato il 15 giugno del 1874 sulla \"Rivista Italiana\" e nello stesso anno dall'editore Brigola a Milano.\nSecondo il parere della critica, Nedda \u00e8 considerata erroneamente l'opera che segna il passaggio, nella poetica di Verga, al verismo, con la rappresentazione oggettiva e reale di una societ\u00e0 in degrado e, anche se, come afferma Sarah Zappulla Muscar\u00e0 \"\"Il bozzetto siciliano non segna, come comunemente si afferma, la nuova fase dell'arte verghiana, costituisce tuttavia un momento senza dubbio fondamentale nel travaglio divenire dell'artista che, pur tra soste e ritorni, non conosce cesure o conversioni ma una graduale e coerente maturazione\" \".\nIn realt\u00e0, Verga utilizza un narratore esterno come mezzo per narrare la vicenda. Non vi \u00e8 distanza tra esso e il soggetto narrato, a differenza di \"Rosso Malpelo\" e ci\u00f2 lo si pu\u00f2 evincere sin dall'incipit.\nTrama.\nLa storia \u00e8 incentrata su Nedda Di Gaudio, chiamata la \"Varannisa\" perch\u00e9 originaria di Viagrande, una semplice, innocente e rassegnata raccoglitrice di olive che abita a Ravanusa, localit\u00e0 in provincia di Agrigento. A San Giovanni La Punta vi \u00e8 il santuario dedicato alla Madonna della Ravanusa, dove Nedda, tornando dal lavoro dei campi alla Piana di Catania, cominciava a sentire aria di casa. Nedda, per aiutare la madre ammalata e che in seguito morir\u00e0, \u00e8 costretta a vagare di fattoria in fattoria in cerca di occupazione, sostenuta solamente dall'amore per Janu, contadino che lavora con lei. Questo \u00e8 malato di febbre malarica, ma \u00e8 costretto ugualmente a salire sugli alberi per la rimondatura degli ulivi; reso estremamente debole dal male, un giorno cade dalla scala dell'albero e, ferito, muore dopo essere stato trasportato a casa, lasciando Nedda in attesa di una bambina. Anche la bimba, nata \"rachitica e stenta\", presto morir\u00e0, essendo la madre incapace di provvedere al suo sostentamento. La novella si conclude con le parole di Nedda che, dopo aver adagiato sul letto della madre la povera creatura, \"... cogli occhi asciutti e spalancati fuor di misura. - Oh, benedetta voi, Vergine Santa! - esclam\u00f2 - che mi avete tolto la mia creatura per non farla soffrire come me!\"\nPoetica.\nMettendo in luce la cattiveria, l'aridit\u00e0 d'animo e l'incomprensione di coloro che vivono nell'agiatezza di soldi, oro e argento, in Nedda Verga confronta l'umilt\u00e0, la timidezza e la rassegnazione delle sue creature umili come gli animali che, come scrive Vitaliano Brancati \"... non rappresentano affatto l'animalit\u00e0, gli istinti brutali e il senso, come accade nel neorealismo, rappresentano la pazienza, il silenzio, la mancanza di protesta e di critica. L'animale non sta a significare un grado pi\u00f9 basso di umanit\u00e0, ma al contrario pi\u00f9 umile della santit\u00e0\"."}
{"id": "2594010", "revid": "287204", "url": "https://it.wikipedia.org/wiki?curid=2594010", "title": "Bikar karla 2002", "text": "La VISA-bikar 2002 fu la quarantatreesima edizione della coppa nazionale di calcio islandese.\nCollegamenti esterni.\nRSSSF Pagina Ufficiale"}
{"id": "2594011", "revid": "339392", "url": "https://it.wikipedia.org/wiki?curid=2594011", "title": "Knattspyrnudeild Fjolnir", "text": ""}
{"id": "2594013", "revid": "571594", "url": "https://it.wikipedia.org/wiki?curid=2594013", "title": "Mosquito (programma televisivo)", "text": "Mosquito \u00e8 stato un programma televisivo italiano andato in onda su Italia 1 dal 14 settembre 2001 al novembre dello stesso anno, con la conduzione di Gaia Bermani Amaral, e dal 2 febbraio al 28 marzo del 2002 con la conduzione di Silvia Toffanin.\nIl programma.\nMessa in onda.\nIl programma \u00e8 andato in onda per due edizioni. La prima fu condotta da Gaia Bermani Amaral, dal settembre al novembre del 2001. Originariamente pensato come quotidiano, naturale successore di \"Fuego\" e \"Wozzup\", andava in onda da luned\u00ec a venerd\u00ec su Italia 1 alle 15 e 30. A fronte dei bassi ascolti per\u00f2, \"Mosquito\" divenne presto un settimanale.\nDopo una pausa di 2 mesi, il programma riprese dal 2 febbraio 2002, il sabato alle 17.40 su Italia 1 con la conduzione di Silvia Toffanin. L'ultima puntata fu trasmesse il 28 marzo 2002, prima della definitiva chiusura.\nContenuti.\nSi trattava di un magazine di attualit\u00e0 per giovani; la sua particolarit\u00e0 era quella di essere interamente creato da giovani, tanto che la redazione stessa era composta da ragazzi sotto i 25 anni. Trattava temi di attualit\u00e0 leggeri, come le cure dimagranti, le malattie che colpivano prevalentemente i giovani, oltre a curiosit\u00e0 sui personaggi del mondo dello spettacolo. Non era previsto alcuno studio: le conduttrici effettuavano dei lanci in esterna, sul modello di altri magazine tipici della televisione giovanilista degli anni '90.\nFacevano parte del cast anche la conduttrice di \"Top of the Pops\" Silvia Hsieh, Francesco Mazza, Rocco Casalino, Alvin. Anche l'attore e, interprete di Pierino, Alvaro Vitali fece qualche comparsa in alcuni servizi riguardanti il \"Grande Fratello\"."}
{"id": "2594015", "revid": "125311938", "url": "https://it.wikipedia.org/wiki?curid=2594015", "title": "Battaglia delle alture di Seelow", "text": "La battaglia delle alture di Seelow \u00e8 stata combattuta tra il 16 e il 19 aprile 1945, nel contesto delle operazioni che portarono le truppe sovietiche dell'Armata rossa all'assedio e alla conquista di Berlino.\nQuesto scontro deve dunque essere inquadrato nella pi\u00f9 complessiva offensiva che il comando sovietico avvi\u00f2 nel mese di aprile nel settore Oder-Neisse, che avrebbe dovuto portare (secondo i piani) le truppe dell'Armata rossa a festeggiare la ricorrenza del 1\u00ba maggio in una Berlino occupata.\nSulle alture Seelow si fronteggiarono circa un milione di soldati sovietici del I Fronte Bielorusso (compresi 78.556 soldati della I Armata polacca), comandati dal Maresciallo Georgij \u017dukov, e i quasi 91.000 effettivi della IX Armata tedesca, al comando del Generale Theodor Busse.\nLa sconfitta delle forze tedesche in questo teatro liber\u00f2 ai sovietici la strada verso Berlino e determin\u00f2 l'accerchiamento della IX Armata e la seguente battaglia di Halbe.\nPremessa.\nCon la caduta di K\u00f6nigsberg il 9 aprile 1945, il comando sovietico fu finalmente libero di riposizionare il II Fronte Bielorusso (2FB) del Generale Rokossovsky ad ovest, sulla sponda orientale del fiume Oder. Si avvi\u00f2 cos\u00ec un complessivo ridispiegamento di forze sul fronte occidentale sovietico.\nIl maresciallo \u017dukov, che con il suo I Fronte Bielorusso (1FB) aveva fino ad allora occupato la linea sovietica lungo l'Oder, pot\u00e9 concentrare le sue forze da Francoforte fino al Mar Baltico, nell'area di fronte alle Alture Seelow. Il 2FB si spost\u00f2 nelle posizioni lasciate libere dal 1FB a nord delle Alture Seelow.\nA sud il Maresciallo Ivan Konev spost\u00f2 il peso principale del I Fronte Ucraino (1FU) al di fuori dell'Alta Slesia, a nord-ovest del fiume Nei\u00dfe.\nLa confusione generata da un cos\u00ec ampio ridispiegamento delle forze sovietiche su praticamente tutta la linea del fronte gener\u00f2 dei varchi, attraverso i quali i resti della II Armata tedesca, che erano rimasti intrappolati in una sacca nei pressi di Danzica, trovarono una via di fuga attraversando l'Oder e ricongiungendosi al Gruppo d'armate Vistola.\nNel complesso, i tre fronti sovietici contavano 2,5 milioni di uomini, 6.250 carri armati, 7.500 aerei, 41.600 pezzi di artiglieria e mortai, 3.255 lanciarazzi multipli Katjusa montati su camion (soprannominati \"Organi di Stalin\"), e 95.383 veicoli a motore, molti dei quali di fabbricazione statunitense.\nIl Generale Gotthard Heinrici, subentrato a Himmler nel comando del Gruppo d'armate Vistola il 20 marzo, inizi\u00f2 subito ad organizzare la difesa tedesca con le scarse forze rimastegli a disposizione, seguendo gli schemi della cosiddetta \"difesa elastica\".\nHeinrici stim\u00f2 correttamente che la principale spinta sovietica sarebbe avvenuta attraverso l'Oder e lungo la principale autostrada in direzione est-ovest. Egli decise di non cercare di difendere le sponde del fiume con nulla pi\u00f9 che una cortina di leggere schermaglie. Invece fece in modo che i suoi genieri fortificassero le Alture Seelow, che sovrastavano l'Oder nel punto in cui l'autostrada lo attraversava.\nIl comandante tedesco inizi\u00f2 ad assottigliare le linee in altre aree per aumentare il numero di uomini disponibili per difendere le alture. I genieri dell'esercito tedesco trasformarono in una palude la piana alluvionale dell'Oder, gi\u00e0 saturata dalle piogge primaverili, liberando l'acqua di una riserva a monte. Dietro a questa palude costruirono tre cinture difensive, che arrivavano fino ai sobborghi di Berlino. Queste linee furono ulteriormente fortificate con buche e postazioni per cannoni anticarro, oltre che con un'estesa rete di trincee e bunker.\nLa offensiva dell'Oder-Neisse.\nL'offensiva sovietica lungo la linea Oder-Neisse ebbe inizio nelle prime ore del 16 aprile, con un massiccio bombardamento da parte di migliaia di pezzi di artiglieria e di razzi Katjusa. Poco dopo, e ben prima dell'alba, il 1FB attacc\u00f2 attraverso l'Oder, verso le alture di Seelow, mentre il 1FU concentr\u00f2 il suo attacco a sud attraverso il Neisse.\nLo scopo di questa offensiva era quello di spezzare la resistenza tedesca alle porte di Berlino, circondando la capitale del Reich in una morsa letale. Secondo i piani dell'Alto Comando sovietico, avallati da Stalin in persona, l'onore del primo assalto a Berlino sarebbe stato riservato alle truppe del 1FB di \u017dukov. Tuttavia, anche a causa delle forti difficolt\u00e0 incontrate nello sfondamento delle linee tedesche presso le alture Seelow, inizi\u00f2 una sorta di competizione tra i due fronti sovietici per chi avesse per primo raggiunto i sobborghi di Berlino.\nLe forze in campo.\nLe truppe sovietiche.\nLe forze che si affrontarono in battaglia evidenziavano una schiacciante supremazia degli attaccanti sovietici sotto ogni punto di vista.\nIl 1FB disponeva di nove armate regolari e di due armate corazzate; in tutto erano presenti sul campo di battaglia, per quanto riguarda i sovietici, ben 77 divisioni di fanteria, 2 di cavalleria, 5 divisioni corazzate e due corpi meccanizzati, 8 divisioni di artiglieria, 1 divisione con artiglieria pesante della Guardia e molte altre brigate con vari pezzi d'artiglieria e lanciarazzi Katju\u0161a. In tutto il 1FB disponeva di 3.059 tra carri e cannoni semoventi, oltre a 18.934 pezzi di artiglieria e mortai.\nOtto delle undici armate sovietiche erano posizionate lungo l'Oder al momento dell'inizio dell'attacco: nel settore nord la LXI Armata e la I Armata polacca facevano guardia alle posizioni sul fiume; la testa di ponte presso K\u00fcstrin era invece presidiata da quattro armate (la III, la V, la XLVII e l'VIII della Guardia) pronte a lanciarsi all'attacco; a sud la LXIX e la XXXIII Armata facevano guardia al fronte presso Guben; la II Armata corazzata, la III Armata e la I Armata corazzata della Guardia rimanevano invece nella riserva agli ordini di \u017dukov.\nIl peso maggiore dell'attacco, dunque, sarebbe stato sulle spalle delle quattro armate posizionate nella testa di ponte; in particolare la V e l'VIII Armata sarebbero entrate in contatto con la parte del fronte meglio difesa dai tedeschi nel settore dove l'autostrada per Berlino attraversava le alture di Seelow.\nLe truppe tedesche.\nLa IX Armata tedesca, posizionata nel tratto di fronte comprensivo delle alture di Seelow, aveva al suo attivo 14 divisioni con 587 carri (512 operativi, 55 in riparazione e 20 in transito), 1.930 pezzi d'artiglieria e 695 cannoni antiaerei.\nSul fianco destro di questa formazione operava la III Armata corazzata, mentre pi\u00f9 a sud il fronte era protetto dalla IV Armata Panzer, cui si contrapponeva il 1FU.\nLe principali responsabilit\u00e0 nell'organizzazione della strategia di difesa delle linee tedesche erano state affidata al Generale Gotthard Heinrici, comandante del Gruppo d'armate Vistola cui spettava la difesa del tratto di fronte che andava da Stettino e il fiume Neisse. Heinrici era stato posto al comando di quest'unit\u00e0 il 20 marzo 1945, rilevando il \"Reichfuhrer\" delle SS Himmler.\nIl comandante tedesco cerc\u00f2 di mettere a frutto l'enorme esperienza maturata sul fronte orientale, realizzando un dispositivo incentrato sulla dottrina della cosiddetta \"difesa elastica\". Alla fine del conflitto, Heinrici spieg\u00f2 in questo modo i principi tattici su cui impost\u00f2 la difesa tedesca in questa difficile battaglia: \"quando accertavo che i russi si concentravano per un attacco, ritiravo le mie truppe, con il favore della notte, dalla prima alla seconda linea, di solito arretrata di circa due chilometri. Il risultato era che i russi menavano il loro primo colpo a vuoto e che i loro ulteriori attacchi non avevano lo stesso impeto. Naturalmente, una condizione necessaria del successo era la conoscenza della data precisa dell'attacco, e questo cercavo di ottenerlo mandando pattuglie a catturare prigionieri. Dopo che l'attacco russo era stato infranto, continuavo a mantenere la seconda linea come nuova posizione avanzata, mentre nei settori che non erano stati attaccati le truppe avanzavano di nuovo per rioccupare la prima linea. Il sistema funzion\u00f2 benissimo nella battaglia dell'Oder; l'unico svantaggio era costituito dalla scarsit\u00e0 delle nostre forze, dopo che se ne erano sprecate tante, senza necessit\u00e0, con la difesa rigida di posizioni che era impossibile tenere\".\nCome anticipato, il comandante tedesco aveva previsto che il maggior peso dell'offensiva sovietica si sarebbe avuto nell'area sovrastata dalle alture Seelow; il grosso delle truppe tedesche fu cos\u00ec posizionato a difesa di questo importante punto strategico, tralasciando l'organizzazione di una linea di difesa sulle rive del fiume.\nIn questo settore furono organizzate ben tre linee di difesa, le cui posizioni furono fortificate facendo ricorso a tutte le ultime risorse di artiglieria e di armi anticarro disponibili. L'ultima delle tre linee di difesa tedesche era distante pi\u00f9 di 16 chilometri dalla linea del fronte.\nLe unit\u00e0 della IX Armata impegnate nella battaglia furono posizionate in questo modo: il CI Corpo d'armata e il XI Corpo d'armata delle SS avrebbero difesa il fianco sinistro; il LVI Corpo d'armata corazzato sarebbe stato impegnato nel tratto centrale; il V Corpo d'armata delle SS, infine, avrebbe operato sul fianco sinistro in prossimit\u00e0 con le posizioni della IV Armata corazzata.\nSulle alture Seelow.\n16 aprile.\nL'attacco inizi\u00f2 alle prime ore del 16 aprile con un violento bombardamento di artiglieria. Nonostante la superiorit\u00e0 dei mezzi, questo primo assalto si risolse in modo non favorevole ai sovietici; Heinrici infatti riusc\u00ec ad anticipare l'attacco sovietico e ritir\u00f2 in tempo le sue truppe dalla prima linea di trincee, risparmiandole cos\u00ec dal duro impatto dell'assalto iniziale.\nOltretutto l'idea di Zhukov di far illuminare il campo di battaglia con 143 riflettori, con lo scopo di accecare i difensori e infondere panico nelle linee nemiche, fin\u00ec per rivelarsi assai controproducente: il riverbero delle luci nella foschia del primo mattino rendeva pi\u00f9 agevole ai difensori rilevare i profili delle formazioni sovietiche attaccanti, rendendole in questo modo un bersaglio pi\u00f9 facile. Il terreno paludoso inoltre rappresent\u00f2 un grosso ostacolo e, sotto il fuoco di contro-sbarramento tedesco, le perdite sovietiche furono enormi.\nFrustrato dalla lenta avanzata, o per ordine diretto di Stalin, \u017dukov lanci\u00f2 subito in campo le sue riserve, che nei suoi piani dovevano essere risparmiate per sfruttare l'atteso sfondamento iniziale. All'inizio della sera, un'avanzata sovietica di quasi sei chilometri era stata ottenuta in alcune aree, ma le linee tedesche erano rimaste intatte.\nMentre il 1FB incontrava un'accanita resistenza tedesca sulle alture Seelow, pi\u00f9 a sud l'attacco del 1FU di Konev procedeva con regolarit\u00e0, rispettando i piani. Alla fine del primo giorno di combattimenti \u017dukov venne costretto a riportare a Stalin che la Battaglia delle alture Seelow non stava andando come previsto. Per spronare il suo maresciallo a risolvere positivamente la battaglia nel minor tempo possibile, Stalin gli comunic\u00f2 che avrebbe dato a Konev il permesso di guidare le sue armate di carri, da sud verso Berlino. In questo modo il dittatore sovietico mise sostanzialmente in competizione i due comandanti, che si contendevano il prestigio di essere i primi a conquistare la capitale del Terzo Reich.\n17 aprile.\nIl secondo giorno il personale del 1FB si ridusse a setacciare le retrovie alla ricerca di qualsiasi truppa che potesse essere mandata in battaglia. La tattica sovietica di usare attacchi in massa si stava rivelando pi\u00f9 costosa del solito. La notte del 17 aprile il fronte tedesco davanti a \u017dukov rimaneva solido, anche se alcune unit\u00e0 sovietiche erano riuscita a sfondare la seconda linea difensiva tedesca guadagnando ulteriori chilometri verso Berlino.\nA mettere in difficolt\u00e0 ulteriore le forze della IX Armata lungo le alture di Seelow non c'era solo il sostanziale squilibrio di forze, ma anche lo sfondamento che il 1FB stava operando a sud ai danni del Gruppo d'armate Centro: l'avanzata di queste unit\u00e0, infatti, inizi\u00f2 a minacciare il fianco destro del dispositivo difensivo di Heinrici.\n18 aprile.\nIl 18 aprile entrambi i fronti sovietici fecero solidi progressi, ma le perdite furono ancora sostanziali. Le truppe del 1FB riuscirono a sfondare le truppe tedesche a nord delle alture Seelow, scatenando una controffensiva in cui furono lanciate le due divisioni di riserva tedesche (11. SS Panzergrenadier Division Nordland e 23. SS Panzer Grenadier Division Nederland). Alla fine di una lunga giornata di battaglie, il 1FB aveva guadagnato ulteriori 3-5 chilometri sul fianco destro del proprio fronte e altri 3-8 chilometri nel settore centrale. La cosa pi\u00f9 importante, comunque, fu che al calar della notte gli uomini di \u017dukov erano ormai giunti a contatto con la terza e ultima linea difensiva tedesca.\n19 aprile.\nIl 19 aprile, quarto giorno di battaglia, il 1FB irruppe attraverso l'ultima linea delle alture Seelow e nient'altro che formazioni tedesche in rotta si frapponevano tra questo e Berlino. I resti della IX Armata, che avevano tenuto le alture, e i resti del fianco nord della IV Armata Panzer, erano in pericolo di venire accerchiati da elementi del 1FU.\nLe forze di Zukov sfondarono le posizioni della IX Armata, infliggendo danni pesantissimi a tutto il dispositivo di difesa tedesco. Ormai a corto di mezzi e a rischio di essere accerchiato, il LVI Corpo d'armata corazzato fu costretto a ritirarsi e ad abbandonare M\u00fcncheberg, a soli 30\u00a0km da Berlino. Pi\u00f9 a nord, la II Armata corazzata della Guardia sfond\u00f2 le posizioni dell'XI Corpo d'armata delle SS, facendo cos\u00ec saltare tutta l'ala sinistra della IX Armata e riuscendo a spingersi per diversi chilometri all'interno delle linee nemiche.\nHeinrici ordin\u00f2 a quel punto a Busse di arretrare il fronte, ma Hitler annull\u00f2 subito l'ordine e impose a Busse di mantenere le posizioni. Al termine di pochi giorni di battaglia, la vittoria sovietica era stata netta; tuttavia il tributo di mezzi e uomini da parte dell'Armata rossa fu enorme.\nConclusioni.\nLa linea difensiva sulle alture di Seelow fu la pi\u00f9 grande tra quelle costruite prima di Berlino. Il Generale Heinrici ebbe modo di dire prima della battaglia che questa sarebbe potuta durare solo tre o quattro giorni senza la necessaria quantit\u00e0 di rinforzi. I rinforzi non arrivarono e la battaglia dur\u00f2 effettivamente quattro giorni. Con la caduta delle alture Seelow, la strada per Berlino era ormai spianata per i sovietici."}
{"id": "2594017", "revid": "648716", "url": "https://it.wikipedia.org/wiki?curid=2594017", "title": "Durward Knowles", "text": "Vanta otto partecipazioni ai Giochi olimpici. Pur essendo bahamense, sia di nascita che di nazionalit\u00e0, alle sue prime Olimpiadi, quelle di Londra 1948, gareggi\u00f2 per la Gran Bretagna. Partecip\u00f2 alla sua ottava olimpiade a Seul 1988, ormai settantenne, a distanza di 16 anni dalla sua precedente partecipazione a Monaco 1972.\nA seguito del decesso del pallanuotista ungherese S\u00e1ndor Tarics, avvenuto nel maggio 2016, \u00e8 divenuto il pi\u00f9 anziano vincitore di medaglia d'oro alle Olimpiadi ancora vivente."}
{"id": "2594019", "revid": "110157", "url": "https://it.wikipedia.org/wiki?curid=2594019", "title": "Comitato Olimpico Finlandese", "text": "Il Comitato Olimpico Finlandese (noto anche come \"Suomen Olympiakomitea\" in finlandese) \u00e8 un'organizzazione sportiva finlandese fondata nel 1907 a Helsinki, Finlandia.\nRappresenta questa nazione presso il Comitato Olimpico Internazionale (CIO) dal 1907 ed ha lo scopo di curare l'organizzazione ed il potenziamento dello sport in Finlandia e, in particolare, la preparazione degli atleti finlandese, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Roger Talermo, mentre la carica di segretario generale \u00e8 occupata da Jouko Purontakanen."}
{"id": "2594020", "revid": "1714743", "url": "https://it.wikipedia.org/wiki?curid=2594020", "title": "Elena di Kleve", "text": "Biografia.\nEra figlia del duca Adolfo I di Kleve e di Maria di Borgogna.\nVenne data in moglie al duca Enrico di Braunschweig-Wolfenb\u00fcttel, che spos\u00f2 il 12 febbraio 1436.\nDall'unione nacque una figlia:\nNon riuscendo a dare al marito un erede maschio, alla morte di Enrico nel 1473 il territorio di Brunswick pass\u00f2 a suo fratello Guglielmo."}
{"id": "2594026", "revid": "4252", "url": "https://it.wikipedia.org/wiki?curid=2594026", "title": "Sinagoga di via Reichenbach", "text": "La sinagoga di via Reichenbach \u00e8 una sinagoga costruita nel quartiere di Monaco di Baviera Isarvorstadt nel 1931 da Gustav Meyerstein.\nFu costruita in origine per dare un luogo di culto agli emigrati ebrei ortodossi provenienti dall`Europa orientale (circa 2.300 persone nel 1930).\nNella notte del 9 novembre 1938 (\"notte dei cristalli\") gli interni della sinagoga furono distrutti dai nazisti. I nazisti preferirono tuttavia non dargli fuoco per non mettere in pericolo le case adiacenti. Dopo la caduta del Terzo Reich a Monaco si riform\u00f2 la comunit\u00e0 israelitica. Nel 1946 circa 2.800 ebrei abitavano a Monaco. Tanti di questi erano \"Displaced Persons\" (cio\u00e8 rifugiati dall'Europa orientale). Essendo stata l'unica sinagoga a non essere stata abbattuta a Monaco durante il regime nazista, divenne la sinagoga principale della citt\u00e0 nel dopoguerra, e venne reinaugurata il 20 maggio del 1947.\nOggi la sinagoga nella via Reichenbach non viene pi\u00f9 usata per funzioni religiose in quanto \u00e8 stata inaugurata la sinagoga Ohel Jakob nel 2006, che \u00e8 diventata la sinagoga principale monacense."}
{"id": "2594027", "revid": "216401", "url": "https://it.wikipedia.org/wiki?curid=2594027", "title": "Mauricio Ardila Cano", "text": ""}
{"id": "2594032", "revid": "1714743", "url": "https://it.wikipedia.org/wiki?curid=2594032", "title": "Giovanni II di Kleve", "text": "Biografia.\nEra figlio di Giovanni I di Kleve e di Elisabetta di Nevers.\nEredit\u00f2 il ducato di Kleve alla morte del padre avvenuta il 5 settembre 1481.\nSpos\u00f2 il 3 novembre 1489 la sedicenne Matilde d'Assia. Dal matrimonio nacquero tre figli.\nDiscendenza.\nGiovanni e Matilde ebbero i seguenti figli:"}
{"id": "2594035", "revid": "767487", "url": "https://it.wikipedia.org/wiki?curid=2594035", "title": "Cristo in piet\u00e0 sorretto da due angeli (Andrea del Castagno)", "text": "Cristo in piet\u00e0 sorretto da due angeli \u00e8 un affresco staccato (283x330 cm) di Andrea del Castagno, databile al 1447-1448 circa e conservato nel Museo del Cenacolo di Sant'Apollonia a Firenze. Dell'opera si conserva anche la sinopia nello stesso museo.\nStoria.\nL'affresco si trovava sopra un portale del monastero di Sant'Apollonia, dove Andrea del Castagno aveva lavorato anche al \"cenacolo\".\nLa \"Piet\u00e0\" venne strappata in una data imprecisata all'inizio del XIX secolo. La datazione dell'opera viene collocata a ridosso degli affreschi del cenacolo.\nDescrizione e stile.\nL'opera non \u00e8 in condizioni ottimali e numerosi brani di pittura sono leggibili ormai solo a livello generale, per la perdita dei pigmenti originari.\nLa figura di Cristo si erge monumentale dal sepolcro, retto da due angeli ai lati. Perfetta, come in altre opere di Andrea del Castagno, \u00e8 la resa anatomica e la collocazione della figura nello spazio, con elementi di grande naturalismo che evidenziano la scansione in piani a livelli diversi: le gambe che affondano nel sepolcro, il busto piegato, le braccia sorrette in avanti, la testa reclinata mostrando la nuca. Questa naturalezza colta dal reale deriva dall'applicazione in pittura dei principi dello stile di Donatello, a cui Andrea del Castagno attinse spesso sposandoli con un chiaroscuro incisivo e forte derivato da Masaccio, ma intonato a tinte pi\u00f9 decise e ad effetti luminosi e coloristici pi\u00f9 netti. Ne \u00e8 un esempio il panneggio quasi scultoreo o le macchie di colore rappresentate dagli angeli.\nIl sarcofago, con lastre di marmo di colori alternati e tre medaglioni in finto marmo con cherubini, \u00e8 un semplice rettangolo la cui essenzialit\u00e0 ricorda le opere antiche. Al mondo classico si rif\u00e0 anche la cornice della lunetta con palmette."}
{"id": "2594036", "revid": "36426", "url": "https://it.wikipedia.org/wiki?curid=2594036", "title": "Cristo in piet\u00e0 (Andrea del Castagno)", "text": ""}
{"id": "2594037", "revid": "1347902", "url": "https://it.wikipedia.org/wiki?curid=2594037", "title": "Afanasijs Kuzmins", "text": "Vanta nove partecipazioni ai Giochi olimpici. Gareggi\u00f2 per l'Unione Sovietica alle sue prime tre Olimpiadi prima della caduta del muro di Berlino."}
{"id": "2594038", "revid": "36426", "url": "https://it.wikipedia.org/wiki?curid=2594038", "title": "Cristo in Piet\u00e0 sorretto da due angeli", "text": ""}
{"id": "2594042", "revid": "110157", "url": "https://it.wikipedia.org/wiki?curid=2594042", "title": "Comitato Olimpico Estone", "text": "Il Comitato Olimpico Estone (noto anche come \"Comit\u00e9 olympique estonien\" in francese o Eesti Ol\u00fcmpiakomitee in estone) \u00e8 un'organizzazione sportiva estone, nata nel 1905 a Tallinn, Estonia.\nRappresenta questa nazione presso il Comitato Olimpico Internazionale (CIO) dal 1991 ed ha lo scopo di curare l'organizzazione ed il potenziamento dello sport in Estonia e, in particolare, la preparazione degli atleti estoni, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Mart Siiman, mentre la carica di segretario generale \u00e8 occupata da Toomas T\u00f5nise.\nStoria.\nLa federazione sportiva estone (\"Eesti Spordi Liit\" in estone) decise di formare il comitato olimpico estone nel primo congresso sportivo estone il 30 novembre 1919, un anno e mezzo dopo la proclamazione di indipendenza dell'Estonia, ma venne ufficialmente istituita l'8 dicembre 1923. Il primo presidente fu Karl Friedrich Akel e venne eletto il 5 maggio 1924. La squadra estonia prese parte ai giochi olimpici, tra il 1920-36. Dopo che la nazione venne invasa dell'Unione sovietica nel 1940, gli atleti estoni partecipavano alle Olimpiadi come parte della delegazione sovietica.\nIl comitato olimpico nazionale venne rinnovato il 14 gennaio 1989. Il 20 agosto 1991 venne proclamata l'indipendenza della Repubblica di e per decisione del capo esecutivo del CIO, in un'assemblea a Berlino, il 18 settembre 1991 venne reintegrato nel Comitato Olimpico Internazionale l'11 novembre 1991.\nNei XVI Giochi olimpici invernali ad Albertville, Francia, per la prima volta dal 1936, l'Estonia gareggi\u00f2 come singolo paese indipendente."}
{"id": "2594043", "revid": "547034", "url": "https://it.wikipedia.org/wiki?curid=2594043", "title": "Kelly Lynch", "text": "Biografia.\nLynch nacque a Golden Valley nel Minnesota, figlia di Barbara, una ballerina moderna e di Robert Lynch, un ristoratore. Nel 1992 si \u00e8 sposata con il produttore e scrittore Mitch Glazer. Ha una figlia di nome Shane, anch'essa attrice, nata da una precedente relazione, nel 1986. Nel 2000 interpreta il ruolo della cattiva Vivian Wood nel film di successo \"Charlie's Angels\"."}
{"id": "2594044", "revid": "121121675", "url": "https://it.wikipedia.org/wiki?curid=2594044", "title": "Quartiermastro", "text": "Il quartiermastro era un ufficiale con il grado di luogotenente o di capitano.\nNell'antica marina militare a vela, l\u2019ufficiale incaricato di chiamare gli uomini \"a fare il quarto\" (cio\u00e8 era colui che organizzava i turni di guardia) e a eseguire determinate manovre. Oggi si chiama \"capoguardia\" ed \u00e8 un sottufficiale, in passato, il cassiere civile dei comandi dei dipartimenti militari marittimi.\nNei secoli XVI e XVII suo compito era curare l'alloggiamento, il vettovagliamento, la custodia della cassa e della contabilit\u00e0 di un corpo di esercito e in alcuni casi faceva parte dello stato maggiore nell'ordinamento militare di vari paesi. In passato, il cassiere civile dei comandi dei dipartimenti militari marittimi.\nNell\u2019esercito tedesco tale denominazione rimase in vigore fino alla prima guerra mondiale.\nIl Quartiermastro in molte marine militari fa parte del rango dei sottufficiali. \nFrancia.\nNella Marine Nationale il quartiermastro fa parte dei sottufficiali subalterni, corrispondenti ai graduati di truppa della Marina Militare Italiana. Il grado ha due livelli: \"Quartier ma\u00eetre de 1e classe\" e \"Quartier ma\u00eetre de 2e classe\".\nIl \"Quartiermatro di 2\u00aa classe\" \u00e8 equivalente a \"caporale\" dell'esercito e al \"brigadiere\" della Gendarmerie Nationale \u00e8 comunemente soprannominato \"granchio\", forse a causa dei galloni rossi del suo distintivo di grado che richiamano le tenaglie del crostaceo, mentre un'altra spiegazione fa risalire questo soprannome al tempo delle navi a vapore, dove i \"Quartiermatri di 2\u00aa classe\" erano responsabili della fornitura di carbone alle caldaie; essendo i passaggi spesso congestionati, trasportavano i secchi camminando lateralmente, come granchi.\nIl \"Quartiermatro di 1\u00aa classe\" \u00e8 equivalente al \"caporale capo\" dell'esercito e al \"brigadiere\" della Gendarmerie Nationale, il quartiermastro di prima classe \u00e8 soprannominato \"chouf\". Questo soprannome verrebbe dalla caldaia a vapore delle vecchie navi: \"chouf\" sarebbe quindi un diminutivo di chaffeur; questa ipotesi sembra essere confermata dal fatto che, tradizionalmente, solo i \"Quartiermatri di 1\u00aa classe\" della specialit\u00e0 meccanici, che erano anche gli unici addetti alle caldaie a vapore, erano chiamati \"chouf\", mentre il \"Quartiermatro di 1\u00aa classe\" di altre specialit\u00e0 era soprannominato \"granchio-capo\" . Un'altra spiegazione potrebbe essere che il \"Quartiermatro di 1\u00aa classe\" occupasse il posto di guardia: il soprannome verrebbe quindi dall'arabo \u0634\u064f\u0641\u0652 [\u0161uf] che significa \"guarda!\". Questa spiegazione \u00e8 inverosimile e infondata. Il nome di Chouf deriva dalla complicata pronuncia di \"quartier ma\u00eetre chef chauffeur\", che fu rapidamente abbreviato in \"crabe chef\" e poi \"chouf\". Oggi \u00e8 comunemente usato solo il soprannome \"chouf\".\nPaesi Bassi.\nNella Regia Marina olandese il grado di Quartiermastro (olandese: Kwartiermeester) \u00e8 riservato al personale di coperta, omologo al caporale (olandese: Korporaal) nella fanteria di marina, negli altri corpi e servizi della marina e nelle altre forze armate olandesi"}
{"id": "2594046", "revid": "767487", "url": "https://it.wikipedia.org/wiki?curid=2594046", "title": "Crocifissione di Santa Maria degli Angeli", "text": "La Lunetta della Crocifissione con santi \u00e8 un affresco staccato (270x347 cm) di Andrea del Castagno, databile al 1455 circa e conservato nel Museo del Cenacolo di Sant'Apollonia a Firenze.\nStoria.\nL'affresco si trovava in una lunetta del chiostro del monastero di Santa Maria degli Angeli a Firenze, dove venne vista da numerosi autori antichi, come l'Anonimo Gaddiano e il Vasari, che la cit\u00f2 in entrambe le edizioni delle Vite come situata \"nella testa del chiostro sopra l'orto\".\nIl Richa scrisse che l'opera era stata scialbata e riscoperta da un monaco camaldolese del convento. Milanesi, Cavalcaselle e Crowe non giudicarono l'opera autografa, forse influenzati anche dalla collocazione scarsamente illuminata in cui la videro. In tempi pi\u00f9 recenti l'affresco fu considerato dalla critica come di mano del maestro. Incerta \u00e8 la datazione: Salmi e la Horster la ascrissero al periodo ultimo dell'artista, che \u00e8 l'ipotesi pi\u00f9 accettata.\nDescrizione e stile.\nL'opera \u00e8 esemplare della forza espressiva di Andrea del Castagno, con le figure atteggiate in pose naturali e realistiche, derivate dalla meditazione sull'opera di Donatello, dipinte con una perfetta cognizione anatomica (come dimostra il corpo del Cristo) e con un chiaroscuro incisivo derivato da Masaccio, ma intonato a tinte pi\u00f9 decise e ad effetti luminosi e coloristici pi\u00f9 netti. La figura di Cristo crocifisso domina la scena, su un semplice sfondo blu che ricorda le opere conventuali di Beato Angelico. Ai suoi lati si trovano quattro santi: da sinistra san Romualdo (fondatore dei Camaldolesi), Maria, Giovanni apostolo e san Benedetto fondatore del monachesimo occidentale).\nDi grande effetto sono i panneggi delle vesti ampie e cadenti, che creano pieghe profonde e ombrose di grande espressivit\u00e0. Sul mantello di Maria si notano cadute del colore blu che ha scoperto le parti in ombra rivelando la preparazione chiara sottostante, con l'effetto di creare un'ombreggiatura al negativo rispetto a quella pensata dall'artista."}
{"id": "2594047", "revid": "4175", "url": "https://it.wikipedia.org/wiki?curid=2594047", "title": "Comitato Nazionale Olimpico e Sportivo Francese", "text": "Il Comitato nazionale olimpico e sportivo francese () \u00e8 l'organismo di coordinamento dello sport in Francia.\nRappresenta questa nazione presso il Comitato Olimpico Internazionale (CIO) dal 1894 (insieme al Comitato Olimpico degli Stati Uniti, \u00e8 l'associazione sportiva olimpica pi\u00f9 antica) e ha lo scopo di curare l'organizzazione e il potenziamento dello sport in Francia e, in particolare, la preparazione degli atleti francesi, per consentire loro la partecipazione ai Giochi olimpici.\nL'attuale presidente dell'organizzazione \u00e8 Brigitte Henriques, la carica di segretario generale \u00e8 occupata da Jean-Pierre Mougin, il vicepresidente \u00e8 Bernard Lapasset, gi\u00e0 presidente della F\u00e9d\u00e9ration Fran\u00e7aise de Rugby e di World Rugby.\nStoria.\nIl comitato olimpico francese venne fondato nel 1894 per volere del barone Pierre de Coubertin; il Presidente della Repubblica Francese F\u00e9lix Faure fu presidente onorario dell'ente. Si appoggi\u00f2 al Comitato Nazionale dello Sport, per creare l'USFSA, acronimo di \"Unione sportiva francese degli sport atletici\", il 23 maggio 1908; fino al 1925, il presidente del comitato nazionale dello sport era legalmente il capo del COF. Quando Jules Rimet divenne presidente del CNS, Justinien de Clary rest\u00f2 in carica come presidente del COF. La fusione tra i due comitati avvenne il 22 febbraio 1972."}
{"id": "2594048", "revid": "1543377", "url": "https://it.wikipedia.org/wiki?curid=2594048", "title": "Erich Honecker", "text": "Secondo Segretario generale del Comitato Centrale del Partito Socialista Unificato di Germania (SED) della Germania Est dal 3 maggio 1971 al 18 ottobre 1989, fu terzo Presidente del Consiglio di Stato della Repubblica Democratica Tedesca dal 29 ottobre 1976 al 24 ottobre 1989.\nBiografia.\nInfanzia e giovent\u00f9.\nSuo padre Wilhelm Honecker (1881-1969) minatore, spos\u00f2 nel 1905 Caroline Catharina Weidenhof (1883-1963). Insieme ebbero sei figli: Catherine (Kate, 1906-1925), Wilhelm (Willi, 1907-1944), Frieda (1909-1974), Erich, Gertrud Hoppst\u00e4dter (1917-2010), nata Honecker, e Karl-Robert (1923-1947). Erich Honecker nacque a Neunkirchen (Saar) nella Max-Braun-Strasse, il 25 agosto del 1912. La famiglia si trasfer\u00ec poco dopo nel quartiere di \"Neunkircher Wiebelskirchen,\" nella \"Kuchenbergstra\u00dfe 88\".\n\"Nato\" per la politica.\nDopo il suo decimo compleanno, nell'estate del 1922, divenne uno dei membri del gruppo dei bambini comunisti di \"Wiebelskirchen\", mentre a 14 entr\u00f2 a far parte della Lega della Giovent\u00f9 Comunista di Germania (KJVD) e a 17, del KPD. Nel 1928, fu eletto nella \"Ortsgruppenleiter\" della KJVD. Era considerato un buon oratore.\nDopo aver lasciato la scuola, divenne apprendista in Pomerania, dove per due anni lavor\u00f2 in una fattoria. Nel 1928 a \"Wiebelskirchen\", inizi\u00f2 l'apprendistato come conciatetto con uno zio, ma abbandon\u00f2 quasi subito, in quanto venne delegato dalla KJVD per studiare a Mosca, presso la \"Scuola Internazionale Leninista\" della Giovent\u00f9 Comunista Internazionale.\nLa resistenza contro il nazismo.\nNel 1930 Honecker divenne membro del Partito Comunista di Germania (KPD). Suo mentore politico fu \"Otto Niebergall\", che in seguito divenne membro del KPD nel Bundestag. Dal 1930 al 1931 visit\u00f2 la \"Scuola Internazionale Leninista\" di Mosca. Dopo il suo ritorno fu nominato Direttore Distrettuale della Lega della giovent\u00f9 Comunista di Germania (KJVD). Dal 1933 lavorare nella KPD in Germania poteva essere svolto solamente in clandestinit\u00e0 (la regione della Saar non apparteneva al Reich tedesco); Honecker fu brevemente incarcerato, ma presto rilasciato. Nel 1934 si rec\u00f2 nello Saarland lavorando con \"Johannes Hoffmann\" nella campagna contro la reintegrazione al Reich tedesco. Tra il 1934 ed il 1935 ha inoltre lavorato a stretto contatto con \"Herbert Wehner,\" funzionario del KPD poi del Partito Socialdemocratico Tedesco (SPD) . Dopo il referendum, dall'esito plebiscitario, della Saar tenuto il 13 gennaio 1935, tuttavia, il 90,73 % degli elettori vot\u00f2 a favore dell'unione con la Germania. Cos\u00ec il giovane funzionario fu costretto a fuggire insieme a circa 4.000-8.000 altre persone, soprattutto verso la Francia.\nIl 28 agosto 1935 si rec\u00f2 a Berlino, viaggiando sotto lo pseudonimo illegale di \"Marten Tjaden\". Nel suo bagaglio aveva un ciclostile, e fu di nuovo attivo nella resistenza. Venne arrestato dalla Gestapo nel mese di dicembre del 1935, e fino al 1937 trattenuto nel \"carcere di Berlino Moabit\" in custodia cautelare, e condannato a dieci anni di carcere. Secondo lo stesso Honecker venne accusato anche da \"Bruno Tree\" e condannato a tredici anni di reclusione nel \"penitenziario di Brandenburgo-Gorden\". Il 6 marzo 1945, grazie alla buona condotta, venne assegnato al comando di una divisione di lavoro nella prigione femminile di \"Barnimstra\u00dfe.\" Durante un bombardamento riusc\u00ec a fuggire, nascondendosi in casa del guardiano della prigione, ma pochi giorni dopo venne riportato di nuovo in carcere. Con un volo effettuato dalla \"Bautruppf\u00fchrer\" della Gestapo, venne nuovamente trasferito nel carcere di Brandeburgo.\nDopo la liberazione da parte dell'Armata Rossa il 27 aprile 1945, Honecker si rec\u00f2 a Berlino. La sua fuga dal carcere di Bradenburgo non fu concordata con gli altri detenuti, e non vi \u00e8 n\u00e9 un riscontro storico della sua partecipazione alla Marcia chiusa dei prigionieri comunisti liberati a Berlino, n\u00e9 il collegamento con una guardia carceraria. Dalla storia emerse che Honecker sia nelle sue memorie, che nel corso delle interviste non disse la verit\u00e0 su ci\u00f2 che veramente accadde.\nFu uno dei fondatori, nonch\u00e9 il primo presidente della Libera Giovent\u00f9 Tedesca (\"FDJ)\", l'organizzazione giovanile della SED. Nel 1953 spos\u00f2 Margot Feist, in seguito divenuta Ministro per l'Educazione. In qualit\u00e0 di \"Segretario della sicurezza\" del Comitato Centrale del partito fu il principale organizzatore nell'estate del 1961, dell'erezione del Muro di Berlino, voluta da Walter Ulbricht.\nCarriera politica.\nLa carriera politica di Honecker ha avuto inizio nel 1930 quando \u00e8 diventato funzionario del Partito Comunista tedesco, una posizione per la quale durante il nazismo \u00e8 stato imprigionato. Dopo la Seconda guerra mondiale venne liberato e subito rilanci\u00f2 la sua attivit\u00e0 politica, fondando, nel 1946, l'organizzazione giovanile della Libera Giovent\u00f9 Tedesca e divenendo presidente del gruppo fino al 1955. Come Segretario del Comitato centrale del partito nel nuovo Stato tedesco orientale, era l'organizzatore principale della costruzione del muro di Berlino nel 1961, e, in questa funzione, deteneva la responsabilit\u00e0 sull'\"\"ordine di sparare\" lungo il confine interno tedesco.\nLa lotta per il potere.\nNel 1971, ha iniziato una lotta per il potere politico, che lo ha condotto, con l'appoggio sovietico, alla sostituzione di Walter Ulbricht come Primo Segretario del Comitato Centrale e come presidente del Consiglio della Difesa Nazionale. Sotto il suo comando, il paese adott\u00f2 un programma di \"socialismo consumatore\"\" e si mosse verso la comunit\u00e0 internazionale per normalizzare le relazioni con la Germania Ovest e divenendo anche un membro a pieno titolo delle Nazioni Unite, in quello che \u00e8 considerato uno dei suoi pi\u00f9 grandi successi politici.\nL'opposizione alla Perestrojka.\nNegli anni Ottanta, Honecker cerc\u00f2 di costruire relazioni amichevoli con stati europei del blocco occidentale. Falliti, in un primo tempo, i tentativi di una visita in Germania Ovest, arenatisi contro la diffidenza sovietica sull'apertura di un asse di relazioni politiche tra le due Germanie, nell'aprile del 1985 vi fu una storica visita ufficiale in Italia, la prima di un capo di stato della DDR in un paese della NATO e della CEE. Accolto in pompa magna a Roma dal presidente del consiglio Bettino Craxi, il leader tedesco incontrer\u00e0 anche il segretario del PCI Alessandro Natta e, in un incontro non ufficiale, papa Giovanni Paolo II.\nNella seconda met\u00e0 degli anni Ottanta la situazione economica, cos\u00ec come i rapporti con la potenza leader dell'Unione Sovietica e la situazione politica interna nella Repubblica Democratica Tedesca, erano sempre pi\u00f9 difficili. Nel settembre 1987 fu protagonista di una storica visita nella Germania Ovest, primo capo di stato della Germania Est a visitare la Repubblica Federale Tedesca, un evento gi\u00e0 pi\u00f9 volte rimandato. In quell'occasione fu ricevuto con tutti gli onori di stato dal cancelliere Helmut Kohl.\nAlla fine degli anni ottanta, mentre le tensioni della Guerra fredda si attenuavano sotto la spinta delle riforme liberalizzatrici del leader sovietico Michail Gorba\u010d\u00ebv (un processo storico riformista segnato dalle parole russe perestrojka e glasnost'), Honecker rifiut\u00f2 tutti i cambiamenti e di conseguenza, nell'ottobre 1989 fu costretto a dimettersi da tutte le cariche.\nIl ritiro.\nGi\u00e0 gravemente malato, Honecker fu costretto, il 18 ottobre 1989, sotto la pressione del Politburo del Partito Socialista Unificato di Germania (SED) a ritirarsi. Nel 1992 Honecker fu posto a giudizio penale dal tribunale di Berlino a causa della sua presunta responsabilit\u00e0 per le violazioni dei diritti umani del regime della Repubblica Democratica Tedesca (DDR), ma il procedimento non si concluse a causa della sua malattia. L'accusa era dovuta al suo ruolo di capo di Stato della defunta DDR, come riferito dalla difficile controversia legale. Nel frattempo si trasfer\u00ec subito con la famiglia in Cile, dove mor\u00ec a Santiago del Cile il 29 maggio 1994.\nNella Germania Est.\nIl dopoguerra.\nNel mese di maggio del 1945, non era un caso che Honecker fosse a Berlino, dove con \"Hans Mahle,\" venne condotto al \"gruppo Ulbricht\". Da \"Waldemar Schmidt\", conobbe per la prima volta, lo stesso Walter Ulbricht. Fino a tarda estate non aveva ancora deciso se assumere la funzione di futuro leader, perch\u00e9 doveva subire anche un processo del partito, che si concluse con un rimprovero severo, per il suo linguaggio ed anche a causa della sua fuga dal carcere all'inizio del 1945. Nel 1946, fu cofondatore della Libera Giovent\u00f9 Tedesca, da lui presieduta. Dal momento che si tenne il \"congresso di unificazione del Partito Comunista Tedesco (KPD) e del Partito Socialdemocratico di Germania (SPD)\" nell'aprile del 1946 Honecker venne nominato membro del Partito Socialista Unificato di Germania (SED).\nNel 1971, con il sostegno di Bre\u017enev, sostitu\u00ec Ulbricht come Primo Segretario, poi come Segretario generale del Comitato Centrale, quindi, anche nelle funzioni di Presidente Consiglio Nazionale della Sicurezza e di Presidente del Consiglio Nazionale. Nel 1976 la Volkskammer lo elesse alla carica di Presidente del Consiglio di Stato della Repubblica Democratica Tedesca (RDT).\nLa Stasi e la capillare repressione dell'opposizione politica.\nDi fatto, Honecker govern\u00f2 la Germania Orientale negli ultimi due decenni della sua esistenza, periodo segnato da alcune principali tendenze politiche:\nContrario al processo di riforme portato avanti da Michail Gorba\u010d\u00ebv in URSS, si pose in autonomia da Mosca.\nLa caduta della DDR.\nIn seguito all'affermarsi nel Partito di tendenze vicine alle idee di Michail Gorba\u010d\u00ebv, ed alla situazione internazionale che vedeva la dissoluzione dei regimi socialisti in Europa orientale, nell'ottobre 1989, Honecker fu costretto alle dimissioni da tutte le cariche. Il 3 dicembre 1989 venne infine espulso dal partito. Nello stesso mese venne aperta l'istruttoria per abuso d'ufficio e per alto tradimento da parte della magistratura della DDR.\nHonecker, riparato a Mosca, nell'estate del 1992 venne estradato dalla Federazione Russa per essere incarcerato e processato dalle autorit\u00e0 della Repubblica Federale di Germania, in seguito alla riunificazione tedesca. Nei suoi confronti, e in quelli di diversi altri responsabili politici della Repubblica Democratica Tedesca, venne istituito un processo per dodici casi di omicidio (\"totschlag\"): Honecker e gli altri dirigenti vennero ritenuti responsabili indiretti (\"mittelbare t\u00e4ter\").\nNel corso del processo Honecker pronunci\u00f2 un accorato discorso di autodifesa, sostenendo che il procedimento giudiziario avesse un carattere politico. Ripercorse gli eventi che condussero all'annessione della DDR alla Repubblica Federale Tedesca guidata da Helmut Kohl, rivalutando anche il ruolo svolto dalla dirigenza sovietica e da Gorba\u010d\u00ebv. Nel suo discorso Honecker rivendic\u00f2 i successi del \"primo stato socialista sorto sul suolo tedesco\" e tracci\u00f2 un bilancio di quell'esperienza, difendendo le sue scelte e motivando la costruzione del muro di Berlino con necessit\u00e0 politiche, sostenendo in particolare che la sua costruzione avrebbe provocato, nel clima mondiale della guerra fredda, un numero di morti molto basso, se confrontato con quello della guerra del Vietnam.\nCon riferimento al suo stato di salute, Honecker, sofferente di tumore al fegato in stato avanzato, chiese l'interruzione del processo, concessa poi dopo una decisione della Corte Costituzionale Regionale il 12 gennaio 1993, come da articolo 206a dell'Ordinamento di Procedura Penale, considerando la certificata rimanente aspettativa di vita, con ogni probabilit\u00e0 inferiore alla prevedibile durata del processo, come impedimento a procedere. Sospeso, per lo stesso motivo, il giorno successivo anche un secondo processo per reati economici, Honecker si trasfer\u00ec in Cile, presso la famiglia di sua figlia, dove mor\u00ec 16 mesi dopo.\nIl vertice del patto di Varsavia.\nAl vertice del Patto di Varsavia a Bucarest il 7 e l'8 luglio 1989 con il \"\"Comitato consultivo politico\" dei paesi del Comecon, l'Unione Sovietica seguiva ufficialmente la Dottrina Breznev sulla sovranit\u00e0 limitata degli Stati membri e annunciava che, come si affermava nel documento finale di Bucarest, \"I rapporti tra gli stati membri si sono sviluppati sulla base di uguaglianza, indipendenza e diritto di ogni individuo di sviluppare autonomamente la propria linea politica, strategia e tattica senza interferenze esterne\". La garanzia sovietica dell'esistenza per gli Stati membri venne cos\u00ec messa in discussione.\nUn improvviso aggravamento.\nA causa delle sue cattive condizioni di salute, Honecker dovette annullare la sua partecipazione al vertice. La sera del 7 luglio 1989 accus\u00f2 gravi coliche biliari, per cui venne ricoverato in un ospedale, prima in Romania e poi a Berlino. L'urologo Peter Althaus e i chirurghi rilevarono la presenza di un cancro al rene destro, che si era ormai diffuso anche a parte dell'intestino, tumore del quale lo stesso Honecker non era a conoscenza. La colecisti infiammata e una parte dell'intestino crasso furono rimosse chirurgicamente tra il 16 e il 18 agosto 1989. Come risultato, dal settembre 1989 il presidente Honecker non fu pi\u00f9 in grado di svolgere regolarmente le sue specifiche funzioni di capo del governo. Le informazioni sulle operazioni svolte nel Politburo in pratica giungevano a \"G\u00fcnter Mittag\" e \"Joachim Herrmann\".\nProteste.\nNel frattempo, nelle citt\u00e0 della Repubblica Democratica Tedesca (RDT), crebbero, sia il numero e le dimensioni delle manifestazioni, che le fughe verso le ambasciate della Germania Ovest a Praga e Budapest. Mensilmente migliaia di persone fuggivano dai paesi oltre cortina. Il governo ungherese il 19 agosto 1989 apr\u00ec il confine ad un posto di blocco, per estenderlo, l'11 settembre 1989 a tutta la frontiera austriaca. Cos\u00ec migliaia di tedeschi orientali si riversarono in Ungheria, per poi passare in Austria. La Repubblica Socialista Cecoslovacca dichiar\u00f2 inaccettabile l'enorme flusso di rifugiati della Germania Est. Il 3 ottobre 1989 la Repubblica Democratica Tedesca chiuse de facto i confini con i suoi vicini orientali, sospendendo il viaggio senza visto nella Cecoslovacchia. A partire dal giorno successivo questa misura venne applicata anche al traffico in transito da parte della Bulgaria e della Romania. La RDT in questo modo non si limitava ad essere considerata cortina di ferro verso l'Occidente, ma ora lo era anche rispetto alla maggior parte dei paesi del Blocco orientale.\nIl rapporto con Gorba\u010d\u00ebv.\nIl rapporto tra Honecker e il segretario generale del Partito Comunista dell'Unione Sovietica (PCUS) e Presidente dell'URSS Gorba\u010d\u00ebv fu teso per anni: Honecker considerava la politica della perestrojka e la cooperazione con l'Occidente sbagliata e si sent\u00ec tradito, soprattutto in Germania. Fece in modo che i testi ufficiali dell'Unione Sovietica, in particolare quelli relativi alla perestrojka non fossero pubblicati o non venissero consentiti e immessi sul mercato. Il 6 e il 7 ottobre 1989 si tenne la cerimonia di stato per il 40\u00ba anniversario della RDT in presenza di Michail Gorba\u010d\u00ebv, che venne accolto con canti, \"Gorby, Gorby, aiutaci\"\". In una conversazione privata tra i due Segretari generali fu elogiato ad Honecker il successo del paese. Gorba\u010d\u00ebv sapeva che la RDT in realt\u00e0 era sull'orlo di una grave crisi economica.\nL'infittirsi delle trame.\nAl termine di una riunione sulle crisi del 10 e 11 ottobre 1989, il Politburo del SED invit\u00f2 Honecker a presentare una relazione sui progressi compiuti entro la fine della settimana, per cui la visita di Stato prevista per la Danimarca venne annullata, mentre Honecker rilasci\u00f2 una dichiarazione su Egon Krenz che aveva prevalso contro la resistenza di Honecker. Soprattutto su iniziativa di Krenz nei giorni successivi vennero organizzati incontri e sondaggi per capire se fosse possibile dimissionare lo stesso Honecker. Krenz nel frattempo ottenne il sostegno sia dell'esercito che della polizia segreta, e organizz\u00f2 un incontro tra Michail Gorba\u010d\u00ebv e il membro del Politiburo \"Harry Tisch\", un giorno prima della riunione per la rimozione pianificata di Honecker. Gorba\u010d\u00ebv gli augur\u00f2 buona fortuna: era il segnale che Krenz e gli altri stavano aspettando. Anche il capo ideologo della SED, \"Kurt Hager\" vol\u00f2 il 12 ottobre 1989 a Mosca, parlando con Gorba\u010d\u00ebv sulle modalit\u00e0 di sostituzione di Honecker.\nLe dimissioni forzate.\nA questo punto era importante la composizione del Politburo. La sera del 16 ottobre 1989, Krenz e Erich Mielke, telefonicamente, tentarono di convincere sempre pi\u00f9 membri del Politiburo sulla necessit\u00e0 di rimuovere Honecker da tutte le sue funzioni. All'inizio della riunione del Politburo del 17 ottobre 1989 Honecker chiese come di routine: \u00ab\"Ci sono delle proposte per l'agenda?\", Willi Stoph si fece avanti e sugger\u00ec come primo punto all'ordine del giorno: \"Richiediamo le dimissioni del compagno Honecker dalla carica di segretario generale e la scelta di Egon Krenz come suo sostituto\". Honecker prima sembr\u00f2 immobile, ma si ricompose rapidamente e disse: \"Bene, allora che si apra il dibattito\". Uno dopo l'altro si espressero tutti i presenti, ma nessuno parl\u00f2 a favore di Honecker. G\u00fcnter Schabowski estese anche la richiesta di rimozione di Honecker in qualit\u00e0 di Presidente dello Stato e Presidente del Consiglio di Difesa Nazionale. Erich Mielke accus\u00f2 Honecker di essere il responsabile di quasi tutti i mali della RDT, Mielke urlava, minacci\u00f2 Honecker, dicendo che se non si fosse dimesso avrebbe rivelato informazioni compromettenti che lo riguardavano.\nIl voto del Politburo.\nDopo tre ore, il Politburo prese la sua decisione unanime: venne votata la destituzione di Honecker. Il Comitato Centrale della SED sugger\u00ec ad Honecker il passaggio delle funzioni. Nella seduta successiva erano presenti 206 membri e candidati. Solo 16 mancavano, tra cui Margot Honecker. Il Comitato Centrale segu\u00ec la raccomandazione dell'Ufficio Politico. L'unico voto dissenziente venne dall'ottantunenne, ex direttore della Scuola del Partito, Hanna Wolf. Pubblicamente dissero: \"Il Comitato Centrale ha richiesto, pregando Erich Honecker di dimettersi, per motivi di salute, dalla funzione di Segretario generale, dall'Ufficio del Consiglio di Stato e dalla funzione di Presidente del Consiglio di Difesa Nazionale della RDT\".\" Venne poi eletto Egon Krenz, acclamato all'unanimit\u00e0, nuovo segretario generale della SED. Il 20 ottobre 1989 anche Margot Honecker fu costretta alle dimissioni.\nGli ultimi anni.\nForze dell'ordine e fuga a Mosca.\nA met\u00e0 novembre del 1989, la \"Volkskammer\" costitu\u00ec una commissione per indagare sulla corruzione e l'abuso d'ufficio, commissione che produsse un rapporto a disposizione del presidente dal 1\u00ba dicembre 1989. L'accusa ai precedenti dirigenti della SED spaziava tra diverse imputazioni, tra le quali abuso di ufficio pubblico e, dal 1978, appropriazione indebita. Il solo Honecker ottenne indebitamente, attraverso la \"Bauakademie\", contributi annui pari a circa 20.000 marchi. Il procuratore della RDT successivamente avvi\u00f2 delle indagini penali contro 30 ex alti funzionari, tra i quali dieci membri del Politiburo. La maggior parte di loro fu posta in custodia cautelare: il 3 dicembre 1989, Honecker, G\u00fcnter Mittag e Harry Tisch con l'accusa di arricchimento personale e appropriazione indebita. Lo stesso giorno Honecker fu espulso dal Comitato centrale della SED.\nL'indagine preliminare a carico di Honecker.\nIl 5 dicembre 1989 venne avviata contro Honecker un'indagine preliminare. Ad Honecker, \"\"Quale Presidente del Consiglio di Stato, del Consiglio di Difesa Nazionale della RDT ha usurpato e abusato delle sue funzioni di governo\" ed inoltre \"ha approfittato dei poteri di cui disponeva come segretario generale del Comitato Centrale della SED per arricchirsi indebitamente\". Responsabile del caso \u00e8 stato fino al gennaio 1990 l'Ufficio per la sicurezza nazionale della RDT, ovvero l'ufficio che ha sostituito la Stasi, il quale aveva un \"piano d'azione nelle indagini contro Erich Honecker\", sviluppato per questo scopo. In seguito l'indagine venne assunta dal Dipartimento di materia penale economica con a capo il procuratore generale della RDT. Il conto personale di Honecker, pari a 218.000 marchi, venne bloccato, cos\u00ec come gli venne confiscata la sua preziosa collezione di uniformi e armi da caccia. Honecker incaric\u00f2 Wolfgang Vogel e Friedrich Wolff per l'esercizio dei suoi diritti. A causa delle imputazioni, la \"Volkskammer\" decise che il presidente doveva lasciare la propria residenza, residenza che gli era stata assegnata quale dirigente di alto livello. Come tutti gli altri funzionari del regime della SED la coppia Honecker venne avvisata con \"una breve missiva\"\", datata 22 dicembre 1989, di lasciare la casa, sita nella foresta nei pressi della localit\u00e0 di Wandlitz. Il 3 gennaio 1990 la coppia si trasfer\u00ec altrove.\nIl cancro al rene.\nIl 6 gennaio 1990, dopo una nuova inchiesta da parte di una commissione medica, la televisione della DDR annunci\u00f2 che Honecker era affetto da \"cancro del rene\". Il 10 gennaio 1990 all'Ospedale universitario della Charit\u00e9 venne operato per l'asportazione del \"cancro del rene\". Il 29 gennaio 1990 fu nuovamente arrestato e condotto nel centro di detenzione di Berlino-Rummelsburg. L'ex presidente si difese affermando: \"\"Nell'assumere il mio ruolo di Presidente dello Stato, di Segretario generale e Presidente del Consiglio di Difesa Nazionale ho sempre rispettato la Costituzione e attuato le risoluzioni del Camera del Popolo e della SED\".\" Ma la sera del giorno seguente, il 30 gennaio 1990 venne liberato: la competente Corte Distrettuale aveva ritirato il mandato d'arresto a causa delle sue precarie condizioni di salute, ma l'ex presidente e sua moglie erano senza casa.\nL'aiuto della Chiesa Evangelica.\nL'avvocato Vogel aiut\u00f2 Honecker rivolgendosi alla Chiesa evangelica di Berlino-Brandeburgo. Il Pastore Uwe Holmer, Responsabile della \"Fondazione Hoffnungstal Lobetal\" a Bernau offr\u00ec alloggio alla coppia nella sua canonica. Questa soluzione fu causa di diffuse critiche e dimostrazioni, in quanto la stessa chiesa evangelica venne a suo tempo perseguitata sia da Honecker che dal suo governo. Le sempre pi\u00f9 accese proteste politiche convinsero i responsabili della Fondazione Lobetal ad interrompere, il 3 aprile 1990, l'aiuto alla coppia.\nSi trasferirono quindi nell'Ospedale militare sovietico di Beelitz. L\u00ec i medici diagnosticarono ad Honecker un altro tumore maligno, questa volta al fegato. Il 2 ottobre 1990, alla vigilia della riunificazione tedesca, i fascicoli d'indagine penale sull'ex presidente, vennero trasferiti dall'Ufficio del Procuratore Generale della RDT alla Repubblica Federale di Germania. Il 30 novembre 1990, il Tribunale distrettuale di Tiergarten, sulla base di fonti confermate e di numerose testimonianze, emise un altro mandato di arresto per Honecker, sospettandolo, tra il 1961 ed il 1974, di essere colui che aveva autorizzato i militari a sparare verso tutti coloro che tentavano di fuggire dalla Germania Est. Tuttavia, il mandato d'arresto non era applicabile, in quanto Honecker si trovava a Beelitz, sotto la protezione delle autorit\u00e0 sovietiche. Il 13 marzo 1991 la coppia venne trasportata con un aereo militare sovietico da Beelitz a Mosca.\nL'estradizione in Germania.\nL'ufficio del cancelliere venne informato dalla diplomazia sovietica circa l'imminente partenza di Honecker verso Mosca. Tuttavia, il governo federale tedesco si limit\u00f2 ad una protesta pubblica, in quanto era gi\u00e0 stato attivato un mandato di cattura. Il comportamento di Mosca era in violazione della sovranit\u00e0 della Repubblica federale di Germania e delle leggi internazionali. Dopo tutto, a quel tempo erano stati concordati tra i due paesi, ben sei trattati, che avrebbero dovuto garantire alla Germania la piena sovranit\u00e0, ma il Soviet Supremo non li aveva ancora ratificati, ratifica che avvenne solo il 15 marzo 1991 presso il Ministro degli Esteri tedesco e sovietico, entrando ufficialmente in vigore. Da quel momento la pressione tedesca su Mosca per l'estradizione di Honecker si fece sempre pi\u00f9 pressante.\nLa svolta di Eltsin.\nTra Michail Gorba\u010d\u00ebv ed Honecker gi\u00e0 esisteva da anni un rapporto in costante e progressivo deterioramento. Il colpo di Stato dell'agosto 1991 a Mosca, indebol\u00ec solo Gorba\u010d\u00ebv. Il nuovo uomo forte, Boris El'cin, presidente della neonata Repubblica Russa, rese fuori legge il Partito comunista, il cui segretario generale era Gorbac\u00ebv. Il 25 dicembre 1991 Gorba\u010d\u00ebv si dimise da presidente dell'Unione Sovietica. Il governo russo sotto El'cin esort\u00f2 Honecker a lasciare il paese, altrimenti lo avrebbero deportato. Quindi, l'11 dicembre 1991 Honecker si rifugi\u00f2 nell'ambasciata cilena di Mosca. Anche se, grazie alle memorie di Margot Honecker, si seppe che sia la Corea del Nord che la Siria gli offrirono asilo politico, dal Cile l'ex presidente sperava in una protezione speciale: sua figlia Sonia era sposata con un cileno, mentre lo stesso Honecker in quella nazione aveva parecchie conoscenze politiche che lo avrebbero aiutato. Cos\u00ec l'ambasciatore Clodomiro Almeyda gli concesse asilo politico. Alludendo ai rifugiati della Germania Est nelle ambasciate della Germania Ovest a Praga e Budapest, la coppia Honecker venne ironicamente soprannominata: \"\"messaggio finale dei rifugiati della RDT\". Il Cile, tuttavia, venne poi governato da una coalizione di centro-sinistra. Il 22 luglio 1992 il governo tedesco tramite l'ambasciatore tedesco Klaus motiv\u00f2 la richiesta di estradizione di Honecker al Ministero degli Esteri russo: \"Il governo tedesco ritiene che sia il rimpatrio del Sig. Honecker che il trattato relativo alle modalit\u00e0 del ritiro delle truppe sovietiche dal territorio della Repubblica federale di Germania ricada nel campo del diritto internazionale\"\".\nTuttavia, tale richiesta venne gi\u00e0 fatta a Mosca nel febbraio 1992, quando Honecker si trovava a Beelitz, quando venne sospettato di essere affetto da un cancro al fegato. Tre settimane pi\u00f9 tardi vennero effettuati degli esami pi\u00f9 approfonditi tramite una TAC, ma i \"\"valori che dimostrano la presenza di un'infezione del fegato non vennero trovati\". Cos\u00ec venne reso noto che Honecker era un bugiardo. Comunque, tre giorni dopo, il ministro della Giustizia russo annunci\u00f2 alla televisione tedesca che Honecker sarebbe stato estradato in Germania. Il 7 marzo 1992 Honecker dichiar\u00f2 che il governo cileno avrebbe modificato la sua posizione, in quanto supponevano che avesse tentato di manipolare gli esami medici al fine di entrare in Cile. Per l'appoggio dato, Almeyda venne rimosso dal suo incarico. Nel frattempo, il 18 marzo 1992 un gruppo di medici del parlamento russo sostennero che la diagnosi era stata manipolata. Per l'opinione pubblica l'et\u00e0 e le buone condizioni di salute dell'ex presidente erano abbastanza per mettere in dubbio la presenza di un cancro. Nel giugno 1992 il presidente cileno Patricio Aylwin assicur\u00f2 finalmente al cancelliere Helmut Kohl che Honecker stava lasciando l'ambasciata di Mosca. Il 29 luglio 1992 Erich Honecker vol\u00f2 a Berlino, dove fu arrestato e portato nel carcere di Moabit. Margot Honecker viaggi\u00f2 invece con volo diretto dell'Aeroflot da Mosca a Santiago del Cile, dove trov\u00f2 inizialmente rifugio dalla figlia Sonja.\nProcedimenti giudiziari.\nIl 29 luglio 1992 Honecker venne messo in custodia cautelare presso l'ospedale delle carceri di Berlino a Berlino-Moabit.\nIl processo, alla presenza di una giuria, ebbe inizio il 12 maggio 1992 con l'accusa in qualit\u00e0 di Presidente del Consiglio di Stato e del Consiglio di difesa nazionale (NVR) della Repubblica Democratica Tedesca insieme a diversi co-imputati, tra cui Erich Mielke, Willi Stoph, Heinz Ke\u00dfler, Fritz Streletz e Hans Albrecht: dal 1961 fino al 1989 gli imputati vennero accusati di omicidio, in riferimento ad un totale di 68 persone, in quanto aveva appositamente attrezzato, come membro del NVR, gli impianti di confine intorno a Berlino Ovest e al rafforzamento delle fortificazioni con la Repubblica federale Tedesca, per rendere impossibile un passaggio. In particolare dal 1962 al 1980 venne accusato di avere promulgato misure pi\u00f9 specifiche per un ulteriore sviluppo tecnico-edile del confine, attraverso l'istituzione di recinzioni in lamiera stirata e la creazione di una linea di fuoco lungo i sistemi di sicurezza delle frontiere al fine di prevenire le fughe oltre confine. Inoltre nel maggio 1974 dopo una riunione del NVR, venne deciso che ovunque, lungo il confine, doveva essere assicurato un perfetto campo di fuoco ed essere sempre esercitato lungo la frontiera l'uso dell'arma da fuoco per impedire tentativi di violazione della frontiera. \"I compagni che hanno applicato con successo il fuoco sono da lodare\".\nQuesta \u00e8 l'accusa a sostegno del processo del 19 ottobre 1992 per ordine del \"Landgericht\" di Berlino. Con un'ordinanza, nello stesso giorno, la procedura venne suddivisa nei 56 casi incriminati, la cui prova fu rinviata. I restanti 12 furono oggetto del processo iniziato il 12 novembre 1992. Inoltre il 19 ottobre 1992 dalla sentenza di primo grado emerse un mandato d'arresto per quanto riguardava gli altri dodici casi.\nUn secondo atto d'accusa venne emesso a carico dell'ex presidente il 12 novembre 1992, in quanto, tra il 1972 e l'ottobre 1989 venne accusato per abuso di fiducia e infedelt\u00e0 a scapito della propriet\u00e0 socialista. A questo proposito, il 14 maggio 1992 fu emesso un ulteriore mandato di arresto.\nIl processo ebbe una notevole risonanza mediatica, in realt\u00e0 un processo dall'esito incerto, sottoposto al variegato giudizio di molti avvocati. La controversia nasceva dal fatto di come avrebbe potuto essere condannato e secondo quali leggi.\nIl 3 dicembre 1992, Honecker si assunse anche la responsabilit\u00e0 politica per le morti al Muro di Berlino, ma lui era letteralmente \"privo di sensi di colpa legali o morali\", frase che venne aggiunta nella dichiarazione giudiziale. Giustific\u00f2 la costruzione del muro a causa della crescente Guerra fredda, giungendo alla conclusione che, \"il muro aveva contribuito ad evitare una terza guerra mondiale con milioni di morti\", decisione, tra l'altro presa in comune con tutte le altre Nazioni della Cortina di Ferro, nell'ambito delle sue funzioni concesse in Germania Est, ed in relazione al suo mandato al Consiglio di Sicurezza delle Nazioni Unite, nonostante l'ordine di sparare contro coloro che tentavano di oltrepassare il muro. Inoltre, sostenne che il processo venne condotto contro di lui per motivi puramente politici, giustificando i 49 morti del muro, per conto del quale venne accusato, con il numero di vittime causate dall'esercito degli Stati Uniti in Vietnam, o il tasso di suicidi nei paesi occidentali. Sempre secondo Honecker la Repubblica Democratica Tedesca, dimostr\u00f2,\"che il socialismo poteva essere possibile e migliore del capitalismo\".\nHonecker era a quel tempo gi\u00e0 molto malato. Il 4 agosto 1992, in base ad una risonanza ad ultrasuoni eseguita in un ospedale di Mosca, la malattia venne confermata: il lobo destro del fegato era sottoposto ad un \"ampio e avanzato processo di spaziatura delle dimensioni di cinque centimetri\"\", probabilmente dovuto all'asportazione della metastasi risalente al 1991. Basandosi su questi risultati, gli avvocati di Honecker, \"Nicolas Becker, Friedrich Wolff e Wolfgang Ziegler\" chiesero di annullare il mandato d'arresto. Il processo era una sorta di \"cartina di tornasole\" per lo stato di diritto. L'imputato era affetto da una malattia incurabile, dove, direttamente, o attraverso metastasi sorte in altre parti del corpo, conducevano il paziente alla morte, per cessata funzione epatica. La sua aspettativa di vita era inferiore della durata del processo. Ci si doveva chiedere se fosse umano accanirsi nei confronti di un uomo che stava morendo.\nLa sentenza di primo grado respinse con decisione la richiesta del 21 dicembre 1992. La Corte Distrettuale dichiar\u00f2 nella sua motivazione che non esisteva nessun impedimento procedurale. Sempre la Corte ritenne che la previsione di insorgenza di inidoneit\u00e0 a sostenere un processo era troppo vaga, rispetto alla gravit\u00e0 e all'importanza della denuncia, in quanto era imperativo chiudere il procedimento.\nLa Corte d'Appello respinse un altro ricorso presentato contro questa decisione con un'ordinanza del 28 dicembre 1992. Tuttavia, giunsero alla conclusione, in seguito alle osservazioni e ai consigli di esperti medici, della necessit\u00e0 di negoziare, in quanto, a causa di un tumore maligno individuato nel lobo destro del fegato, il paziente non avrebbe potuto con molta probabilit\u00e0 sopravvivere con certezza fino alla conclusione del processo. La Corte d'appello comunque imped\u00ec di chiudere la procedura in s\u00e9, perch\u00e9 questo era in accordo con Comma 260 Paragrafo 3 StPO dello Statuto. Dopo l'inizio dell'istruttoria, tale decisione poteva essere imposta solo con sentenza dal tribunale distrettuale. Di conseguenza, la Corte non pot\u00e9 abrogare il mandato d'arresto esistente dinanzi al Tribunale regionale.\nHonecker present\u00f2 quindi ricorso dinanzi alla Corte Costituzionale dello Stato di Berlino. Afferm\u00f2 che le tali decisioni violavano il diritto fondamentale alla dignit\u00e0 umana, considerata principio fondamentale della Costituzione senza riserve contro il sistema carcerario dello Stato e il sistema di giustizia penale. La prosecuzione del procedimento penale e un processo contro un imputato, della quale era prevedibile con certezza che sarebbe morto prima della conclusione del processo e quindi, prima di decidere sulla sua colpevolezza o innocenza, violava la dignit\u00e0 umana, per cui era necessario comprendere in particolare il diritto di un individuo di poter morire con dignit\u00e0.\nCon decisione del 12 gennaio 1993 Honecker present\u00f2 ricorso alla Corte costituzionale. Sulla base delle conclusioni della Corte Superiore, secondo la quale Honecker non sarebbe arrivato ad assistere al completamento della procedura, si dovette concludere il procedimento penale, in quanto non poteva pi\u00f9 raggiungere il suo scopo statutario sugli atti di delucidazione dei quali Honecker era accusato ed eventualmente sulla convinzione e le pene da infliggere. Il procedimento penale, pertanto, fin\u00ec. Mantenere il processo violava il diritto al rispetto della dignit\u00e0 umana di Honecker. L'uomo non pu\u00f2 essere sottoposto a pubblico giudizio, quando la sua morte \u00e8 cos\u00ec vicina, per cui un procedimento penale perde di fatto il suo significato.\nLo stesso giorno il Landgericht di Berlino, secondo il Paragrafo 206 bis StPO, annull\u00f2 il mandato d'arresto. La domanda di un nuovo mandato d'arresto venne respinta con decisione del 13 gennaio 1993.\nIl 13 gennaio 1993, la Corte Regionale di Berlino la respinse in relazione al rinvio a giudizio del 12 novembre 1992. Dopo un totale di 169 giorni Honecker fu rilasciato dalla custodia cautelare, fra le proteste di parte delle vittime del regime della RDT.\nEsilio in Cile.\nHonecker vol\u00f2 immediatamente a Santiago del Cile con la moglie, dalla figlia Sonja (nata nel 1952), residente nel paese sudamericano con il marito cileno Leo Y\u00e1\u00f1ez e suo figlio Roberto. Il 13 aprile 1993 l'accusa venne portata avanti nel processo in contumacia contro Honecker dal tribunale distrettuale di Berlino. Il 17 aprile 1993, per il 66\u00ba compleanno di sua moglie, Margot Honecker, l'ex presidente tenne un discorso rammaricandosi con i suoi compagni ancora in carcere al Moabit, affermando: \"sfidai il nemico di classe\". Concluse il suo discorso con le parole: \"Il socialismo \u00e8 l'opposto di quello che abbiamo ora in Germania. Quindi voglio dire che i nostri bei ricordi della DDR raccontano di tanti progetti per una nuova societ\u00e0 giusta. Ed \u00e8 a questa cosa che vogliamo rimanere per sempre fedeli\". Honecker e tutti gli altri imputati furono condannati il 16 settembre 1993 a pene detentive comprese tra quattro e sette anni e mezzo.\nUn anno e mezzo pi\u00f9 tardi, nel novembre 1993, l'ex presidente dovette essere alimentato via endovenosa. Il 29 maggio 1994, mor\u00ec all'et\u00e0 di 81 anni a Santiago del Cile in una casa a schiera nel quartiere di La Reina. La sua urna fu tumulata nella stessa citt\u00e0.\nVita privata.\nHonecker si \u00e8 sposato tre volte. Dopo la sua liberazione, nel 1945 spos\u00f2 la direttrice del carcere Charlotte Schanuel, deceduta nel 1947. Dal 1947 al 1953 fu sposato con il funzionario del FDJ Edith Baumann, con la quale, nel 1950, ebbe una figlia di nome Erika, dalla quale a sua volta ha avuto una nipote, Anke.\nNel 1952, a causa di un relazione extraconiugale con la deputata della \"Volkskammer\" Margot Feist, dalla quale ebbe una figlia illegittima di nome Sonja, Edith Baumann chiese nel 1953 al marito di divorziare. Nello stesso anno Margot Feist divenne la sua terza moglie. Dal matrimonio di Sonja con Leonardo Y\u00e1\u00f1ez Betancourt nacque nel 1974 Roberto Y\u00e1\u00f1ez Betancourt y Honecker, nipote del leader della SED e futuro pittore e poeta. Margot \u00e8 morta nel 2016 a Santiago del Cile, dove risiedono anche la figlia Sonja e suo nipote Roberto. Un'altra nipote, Mariana, \u00e8 morta nel 1988 all'et\u00e0 di due anni.\nL'hobby di Honecker era la caccia. Era diventato un cacciatore appassionato dopo che Klement Gottwald gli aveva regalato, come capo della FDJ, un fucile da caccia. Subito dopo il suo insediamento al Politburo, la pratica venatoria nella RDT venne regolamentata tramite lo \"Staatsjagd\". L\"'Hubertusstock\" divenne la residenza di caccia di Honecker, teatro delle visite dei pi\u00f9 importanti capi di Stato delle potenze economiche occidentali.\nHonecker nella cultura di massa.\nLa fotografia del 1979 che ritrae il bacio \"alla sovietica\" tra Honecker e il segretario del PCUS Leonid Bre\u017enev divenne un'icona della guerra fredda. L'immagine fu riprodotta sul muro di Berlino in un murale satirico (ora all'East Side Gallery) intitolato \"Mein Gott, hilf mir, diese t\u00f6dliche Liebe zu \u00fcberleben\" (Mio Dio, aiutami a sopravvivere a questo amore mortale), chiamato anche \"Bruderku\u00df\" (Bacio fraterno), opera dell'artista Dmitri Vrubel."}
{"id": "2594049", "revid": "36426", "url": "https://it.wikipedia.org/wiki?curid=2594049", "title": "Lunetta della Crocifissione con santi", "text": ""}
{"id": "2594052", "revid": "36426", "url": "https://it.wikipedia.org/wiki?curid=2594052", "title": "Crocifissione e santi (Andrea del Castagno)", "text": ""}
{"id": "2594054", "revid": "36426", "url": "https://it.wikipedia.org/wiki?curid=2594054", "title": "Apparizione della Trinit\u00e0", "text": ""}
{"id": "2594062", "revid": "1656773", "url": "https://it.wikipedia.org/wiki?curid=2594062", "title": "Monumento equestre a Niccol\u00f2 da Tolentino", "text": "Il Monumento equestre a Niccol\u00f2 da Tolentino \u00e8 un affresco (833x512 cm) del 1456 di Andrea del Castagno, situato nella parete interna sinistra della Cattedrale di Santa Maria del Fiore di Firenze. L'opera fa \"pendant\" al vicino \"Monumento equestre a Giovanni Acuto\" di Paolo Uccello.\nStoria.\nIl monumento venne dedicato al capitano dell'esercito della Repubblica di Firenze durante la battaglia di San Romano del 1432, nell'ambito di un progetto celebrativo della funzione pubblica della Cattedrale di Santa Maria del Fiore, con monumenti dedicati ad illustri uomini ed a comandanti militari di Firenze. L'opera, commissionata ad Andrea del Castagno, venne realizzata circa vent'anni dopo la morte del condottiero. Restaurato pi\u00f9 volte, a partire da un intervento di Lorenzo di Credi, fu staccato dalla controfacciata dove si trovava nel 1842 e trasportato su tela, collocandolo vicino all'altro affresco simile di Paolo Uccello.\nDescrizione e stile.\nIl monumento equestre \u00e8 dipinto a monocromo per imitare una scultura in marmo. Su di un sarcofago-piedistallo classicheggiante, impostato secondo una prospettiva perfezionata per una visione dal basso e affiancato da due ignudi con armi araldiche, si trova il grandioso monumento equestre, isolato dallo sfondo tramite il contorno netto. Esso segue una prospettiva diversa dal sarcofago, che \u00e8 impostato su una visione \"da sotto in su\". L'effetto che ne risulta \u00e8 quello che il cavallo stia come per cadere sull'osservatore, accentuato anche dalle due zampe di sinistra sollevate contemporaneamente nell'andatura d'ambio del cavallo. L'animale \u00e8 enorme e dall'apparenza indomita, ispirata alla testa antica del \"Cavallo Riccardi\" e al monumento equestre al Gattamelata di Donatello, completato pochi anni prima a Padova, del quale Andrea del Castagno aveva sicuramente potuto vedere, anche senza recarsi a Padova, uno dei numerosi disegni in circolazione che lo riproducevano.\nCome nel Gattamelata o in altre statue equestri antiche il condottiero appare fisso e fiero, per niente preoccupato dall'irrequietezza dell'animale, sottolineando virt\u00f9 militari quali l'attitudine al comando, la determinazione e la concentrazione. L'ampio cappello o alcuni dettagli ornati, come la coda del cavallo sinuosamente svolazzante o il mantello che si muove nell'aria, sono esempi di come, verso la met\u00e0 del secolo, il gusto fiorentino si stesse orientando verso un maggiore ricorso ad elementi decorativi eleganti e raffinati, in contrapposizione con l'austera sinteticit\u00e0 degli artisti della prima met\u00e0 del secolo, come appare chiaro al confronto col vicino affresco di Paolo Uccello.\nTipica di Andrea del Castagno \u00e8 poi la sapiente resa anatomica e il chiaroscuro forte ed incisivo, che d\u00e0 effetti grafici stridenti e metallici, tanto criticati da Giorgio Vasari.\nL'iscrizione in latino riporta: ."}
{"id": "2594071", "revid": "118870360", "url": "https://it.wikipedia.org/wiki?curid=2594071", "title": "Christopher Carley", "text": "Biografia.\nFiglio di un poliziotto, l'attore newyorkese \u00e8 apparso in molte famose serie tv tra cui \"Law &amp; Order - Unit\u00e0 vittime speciali\" (1999); \"I Soprano\", \"Dr. House - Medical Division\" nel 2006 e \"\" (2012)."}
{"id": "2594073", "revid": "430387", "url": "https://it.wikipedia.org/wiki?curid=2594073", "title": "Indian Paintbrush", "text": ""}
{"id": "2594075", "revid": "121951432", "url": "https://it.wikipedia.org/wiki?curid=2594075", "title": "Pinus nigra laricio", "text": "Il pino lar\u00eccio (Pinus nigra laricio ) \u00e8 una sottospecie di \"Pinus nigra\" diffusa in Corsica, Calabria e Sicilia che si \u00e8 differenziata in tempi remoti.\nMorfologia.\nNel corso delle varie glaciazioni, il pino nero, specie nordica, estese il suo areale verso il sud. Col ritiro dei ghiacciai, molti esemplari rimasti sulle montagne meridionali non avendo pi\u00f9 rapporti con le piante della stessa specie che si erano di nuovo insediate al nord, iniziarono una evoluzione che li port\u00f2 ad assumere caratteri peculiari.\nPortamento.\nIl pino laricio ha un portamento pi\u00f9 slanciato rispetto al pino nero, infatti raggiunge mediamente i 35 metri di altezza ma pu\u00f2 arrivare benissimo a superare abbondantemente i 40\u201350 metri. Inoltre, rispetto al pino nero, fornisce legname di migliore qualit\u00e0. \nFoglia.\nAghiformi di colore verde scuro, lunghi anche una decina di centimetri. Solitamente si presentano in forma sottile formando palchi di fronde terminali caratteristicamente espansi.\nFiori.\nMeglio indicati come sporofilli, maturano in marzo-maggio.\nStrobili.\nGli strobili maschili sono raggruppati nella parte terminale del ramo, e si presentano di forma allungata e appuntita.\nDistribuzione e habitat.\nSebbene questa sottospecie sia diffusa in Corsica, Calabria e Sicilia, la diffusione maggiore la si trova sull'altopiano silano in Calabria (\"Pinus nigra\" ssp. \"laricio\" var. \"calabrica\"), dove si trovano estese foreste di pinete ricordate da Plinio, Livio e Virgilio, tanto da essere denominato comunemente \"Pino silano\". &lt;br&gt;\nUna piccola formazione di pino laricio \u00e8 presente in Toscana, presso Buti in provincia di Pisa, all'interno dell'Area naturale protetta di interesse locale Stazione Relitta di Pino Laricio, ma probabilmente deriva da un rimboschimento medievale.\nIl pino laricio \u00e8 una specie che resiste molto bene agli sbalzi di temperatura. Lo si trova dagli 800 metri fino ai 2000, e subisce regolarmente escursioni termiche notevoli che possono andare anche dai 30\u00a0\u00b0C e oltre in estate, ai \u221215\u00a0\u00b0C o inferiori in inverno. Sopporta bene anche le numerose e abbondanti nevicate, e riesce a crescere anche su suoli rocciosi e granitici.\nIl pino laricio in Calabria.\nIl pino laricio della Calabria \u00e8 pressoch\u00e9 diffuso su tutto l'altopiano della Sila, in parte nelle Serre Vibonesi e in Aspromonte, nella fascia che va dai 1100 m ai 1700 m d'altitudine. In Sila si diffonde tra i 4 maggiori laghi di Cecita, Arvo, Ampollino e Ariamacina, formando grandi foreste di alberi sempreverdi intervallati da vallate di estesi pascoli. In Aspromonte \u00e8 altres\u00ec diffuso formando boschi di pinete spettacolari, mentre nelle Serre Vibonesi la sua presenza \u00e8 pi\u00f9 rada.\nAppartengono a questa sottospecie i \"Giganti della Sila\" o \"Giganti di Fallistro\", pini larici ultracentenari di dimensioni maestose, i cui tronchi formano un perfetto colonnato naturale. Tali tronchi possono innalzarsi fino a 45 metri di altezza e avere un diametro alla base di circa due metri. Tali altezze sono state raggiunte grazie anche al fatto che spesso l'albero si presenta in boschi fitti nella quale la poca luce non d\u00e0 la possibilit\u00e0 ai rami pi\u00f9 bassi di crescere, facendoli deperire e cadere. In questo modo le cime pi\u00f9 alte della fronda tendono a svilupparsi in altezza cercando la luce, dando una conformazione molto alta e sottile al fusto, con il tronco praticamente spoglio nelle parti pi\u00f9 basse. Alcuni esemplari nati in aree pi\u00f9 aperte riescono invece a far crescere il fusto anche diametralmente, raggiungendo diametri che sfiorano i 2 metri.\nIl pino laricio silano, assieme al pino loricato tipico del Pollino, \u00e8 l'albero simbolo della Calabria, tant'\u00e8 che la Regione Calabria lo ha inserito tra i 4 simboli del proprio stemma e gonfalone insieme al capitello dorico, alla croce bizantina e alla croce potenziata.\nUsi.\nLa grande quantit\u00e0 di resina prodotta dal tronco, e la robustezza del tronco stesso, ha fatto s\u00ec che nei secoli scorsi il legno del pino laricio fosse utilizzato nella fabbricazione di navi, e la resina come isolante e come combustibile per torce. Attualmente questo utilizzo \u00e8 stato accantonato, ma nei centri visita del Cupone e di Villaggio Mancuso, entrambi in Sila, \u00e8 comunque possibile vedere, attraverso un percorso turistico, pini intagliati e il metodo utilizzato per l'estrazione e la raccolta della resina."}
{"id": "2594079", "revid": "767487", "url": "https://it.wikipedia.org/wiki?curid=2594079", "title": "Malteismo", "text": "Il misoteismo o malteismo \u00e8 la credenza che Dio sia un essere crudele, arrogante, invadente e bugiardo che non merita di essere venerato. Il Problema del male non dimostra a un malteista che Dio non esiste, ma piuttosto che sia malvagio.\nIl malteismo \u00e8 l'esatto contrario della teofilia, un'espressione che ingloba tutti i sistemi religiosi che credono nella bont\u00e0 di Dio. Bisogna fare una distinzione tra i termini \"teista\" e \"teofilo\". I teisti credono nell'esistenza di Dio, senza nessun giudizio sulla sua bont\u00e0, i malteisti sono quindi teisti. I teofili sono teisti che credono che Dio sia buono, quelli che (etimologicamente) amano Dio. Precisando ulteriormente, quelli che sono d'accordo con i malteisti che Dio non sia buono, e quelli a cui non importa se le sue azioni possono classificarsi come buone, per\u00f2 le amano ugualmente, forse per paura, forse per una ricompensa divina, si possono classificare come teisti. La questione \u00e8 che non tutti i \"teisti\" amano Dio, il termine \"teofilo\" distingue chiaramente chi lo ama da chi non lo ama. C'\u00e8 chi abbraccia questa credenza per qualche delusione \"religiosa\" avuta in passato.\nI malteisti credono che Dio dipenda dalla venerazione e dalla adorazione delle persone che credono nella sua esistenza. I malteisti si aspettano che privandolo di questa venerazione umana, Dio cada in uno stato di decadimento che successivamente ne causerebbe la morte, lasciando il mondo in una situazione migliore di quella precedente. Il malteismo cerca di animare le persone di tutte le religioni teofile a vedere Dio come un essere crudele e dipendente, a smettere di adorarlo, e quindi conseguire l'autentica libert\u00e0 dell'umanit\u00e0. Se Dio \u00e8 malvagio, come dicono i malteisti, se il suo scopo non \u00e8 il bene dell'umanit\u00e0 ma la sua personale gloria, adorare un Dio malvagio \u00e8 un atto di tradimento verso l'umanit\u00e0, che alimenta la forza che schiavizza le persone, anche se questo pu\u00f2 comportare un beneficio a breve termine per coloro che lo adorano.\nIl malteismo \u00e8 stato molte volte paragonato al satanismo, dato che anch'esso propone la ribellione contro Dio, e con alcune correnti dello gnosticismo, che sostengono che il Dio che molti venerano sia in realt\u00e0 malvagio e tirannico ma non sia il Dio finale. Anche se il malteismo ha aspetti comuni con queste due credenze, in realt\u00e0 \u00e8 molto distinto da esse, poich\u00e9 non \u00e8 specificato se il malteismo consideri maligno solo il dio attuale o qualsiasi entit\u00e0 a cui l'uomo demandi autorit\u00e0 (nella cui categoria potrebbe ricadere lo stesso Satana dei Satanisti), e dall'altra parte, molte correnti del Satanismo dipingono Satana come un essere benefico, di cui l'umanit\u00e0 non pu\u00f2 n\u00e9 dovrebbe fare a meno. Respingendo l'ateismo, tali satanisti rappresenterebbero paradossalmente una forma di teofilia (Dio \u00e8 buono) solo rivolta a Satana invece che al dio tradizionale.\nInoltre il malteismo distingue dio dai comportamenti che i teofili gli ascrivono: un malteista pu\u00f2 odiare dio ed essere comunque un membro eccelso della comunit\u00e0, addirittura coltivando valori \"cristiani\", sebbene di derivazione umanista piuttosto che religiosa. Il satanismo al contrario incoraggia le persone ad esplorare se stesse oltre ogni confine rappresentato dalla religione cristiana, incluso in certi casi quello del rispetto di s\u00e9 o degli altri, mentre il malteismo non sente nessuna necessit\u00e0 di schierarsi contro la societ\u00e0, ma solo di denunciare la (ipotetica) natura malevola di dio."}
{"id": "2594087", "revid": "761306", "url": "https://it.wikipedia.org/wiki?curid=2594087", "title": "International style", "text": "Con International style (italiano: \"stile internazionale\") ci si pu\u00f2 riferire a:"}
{"id": "2594088", "revid": "27094318", "url": "https://it.wikipedia.org/wiki?curid=2594088", "title": "Le leggi", "text": ""}
{"id": "2594090", "revid": "422548", "url": "https://it.wikipedia.org/wiki?curid=2594090", "title": "Kathryn Ann Wallace", "text": ""}
{"id": "2594091", "revid": "339392", "url": "https://it.wikipedia.org/wiki?curid=2594091", "title": "Ippodamo da Mileto", "text": ""}
{"id": "2594094", "revid": "110157", "url": "https://it.wikipedia.org/wiki?curid=2594094", "title": "Notti africane", "text": "Notti africane (\"African Nights\") \u00e8 un romanzo autobiografico della scrittrice di origini italiane Kuki Gallmann. L'originale \u00e8 in lingua inglese, ed \u00e8 stato tradotto in italiano dall'autrice stessa.\nIl romanzo \u00e8 il seguito ideale del bestseller del 1991 \"Sognavo l'Africa\" e narra viaggi ed esperienze vissute dall'autrice nel suo ranch in Kenya e del suo rapporto con la figlia cresciuta da sola dopo la morte del marito Paolo."}
{"id": "2594095", "revid": "1272592", "url": "https://it.wikipedia.org/wiki?curid=2594095", "title": "Giuseppe Laterza", "text": "Biografia.\nGiuseppe Laterza nasce a Bari il 25 gennaio 1957 da Vito e Maria Antonietta Chiarini.\nDopo aver frequentato il Liceo Classico Torquato Tasso a Roma, si laurea in Economia e commercio nel 1980 avendo come relatore Federico Caff\u00e8. Nel 1981 entra nella casa editrice affiancando il padre Vito, che l'ha diretta nel dopoguerra.\nCon Laterza pubblicano autorevoli studiosi italiani e stranieri, come Tullio De Mauro, Stefano Rodot\u00e0, Alessandro Barbero, Leonardo Benevolo, Jacques Le Goff, Zygmunt Bauman, J\u00fcrgen Habermas, Michael Walzer.\nDal 1997 Giuseppe Laterza \u00e8 presidente della societ\u00e0 di cui condivide le responsabilit\u00e0 con il cugino Alessandro Laterza, amministratore delegato. Giuseppe Laterza \u00e8 responsabile della divisione varia (saggistica e universit\u00e0), Alessandro Laterza della scolastica.\nTra le iniziative editoriali internazionali la collana \"Fare l'Europa\", una collana storica edita in coedizione internazionale tra cinque editori (Basil Blackwell, Editions du Seuil, Beck Verlag, Editorial Critica e Laterza), diretta da Jacques Le Goff; la \"Storia delle donne\" (diretta da Michelle Perrot e Georges Duby), le coedizioni \"Storia dei giovani\" e \"Storia della lettura\" (per \u00c9ditions du Seuil), \"Storia dell'alimentazione\" (per Fayard), \"Storia della famiglia\" (per Yale University Press).\nTra i libri di maggior successo da lui pubblicati \"Etica per un figlio\" di Fernando Savater, \"Camici e pigiami\" di Paolo Cornaglia Ferraris, \"Modernit\u00e0 liquida\" di Zygmunt Bauman, \"Mala tempora\" di Giovanni Sartori, \"N\u00e9 qui n\u00e9 altrove\" di Gianrico Carofiglio.\nNel 2001 ha avviato i \"Pres\u00ecdi del libro\", un progetto per la promozione della lettura attraverso la costruzione di una rete di gruppi di lettori, diffusa in Puglia e in altre regioni italiane.\nDal 2006 ha ideato e promosso il \"Festival dell'economia di Trento\", il \"Festival Citt\u00e0 e Territorio\" a Ferrara e il \"Festival del diritto di Piacenza\", le \"Lezioni di storia\" a Roma, Firenze e Milano, che hanno ottenuto un significativo successo di pubblico e di critica.\n\u00c8 sposato con la giornalista Karina Guarino e ha due figlie: Margherita e Antonia."}
{"id": "2594096", "revid": "422548", "url": "https://it.wikipedia.org/wiki?curid=2594096", "title": "Karen Christine Catanzaro", "text": ""}
{"id": "2594099", "revid": "110157", "url": "https://it.wikipedia.org/wiki?curid=2594099", "title": "Il colore del vento", "text": "Il colore del vento \u00e8 una raccolta di poesie della scrittrice di origini italiane Kuki Gallmann.\nDescrizione.\nSi tratta della prima opera in italiano dell'autrice ed \u00e8 composta da una raccolta di componimenti poetici tratti dal \"diario\" tenuto quotidianamente. I componimenti poetici sono intervallati da ricordi e appunti della Gallmann riguardo alle sue esperienze di vita tra Venezia e il Kenya."}
{"id": "2594102", "revid": "88812", "url": "https://it.wikipedia.org/wiki?curid=2594102", "title": "Glenn W. Most", "text": ""}
{"id": "2594110", "revid": "174925", "url": "https://it.wikipedia.org/wiki?curid=2594110", "title": "Collimato", "text": ""}
{"id": "2594113", "revid": "228587", "url": "https://it.wikipedia.org/wiki?curid=2594113", "title": "Metrotape Vol. 1", "text": "Metrotape Vol. 1 \u00e8 il secondo album in studio del gruppo musicale italiano Metro Stars, pubblicato nel 2007 dalla Vibrarecords."}
{"id": "2594114", "revid": "1782831", "url": "https://it.wikipedia.org/wiki?curid=2594114", "title": "Firebrand (DC Comics)", "text": "Firebrand \u00e8 il nome portato da quattro personaggi dei fumetti DC Comics, tutti supereroi. Si tratta di, in ordine cronologico:\nRod Reilly.\nPubblicato dalla Quality Comics dall'agosto 1941 al novembre 1942, Rod Reilly era il figlio annoiato e signorile di un magnate dell'acciaio, che decise di combattere il crimine con il suo servo ed amico, \"Slugger\" Dunn. Originariamente illustrato da Reed Crandall, Firebrand comparve in \"Police Comics\" dal n. 1 al n. 13, in cui la sua serie fu cancellata. Il costume di Firebrand consisteva di una camicia trasparente e pantaloni rossi, con una maschera bandana che gli copriva la met\u00e0 superiore del volto.\nDopo che la DC acquis\u00ec la Quality Comics, Firebrand fu largamente lasciato da parte fino al 1981, quando la DC mise insieme molti dei personaggi degli anni quaranta per formare l'All-Star Squadron. All'epoca si ricordava la ferita subita da Rod Reilly da parte dei giapponesi durante il loro attacco a Pearl Harbor, e fu rimpiazzato da sua sorella, Danette Reilly. Rod Reilly si riprese e si un\u00ec ai Combattenti per la Libert\u00e0. Fu ucciso durante una battaglia contro Silver Ghost.\nIn \"All-Star Squadron\" n. 5 (vol. 2, 1981), Dantte Reilly scopre che Rod \u00e8 Firebrand mentre si trovava nel suo attico. Mentre rifletteva su un'ipotetica relazione tra Rod e \"Slugger\" Dunn, si chiese \"non capir\u00f2 mai cosa pu\u00f2 cercare un playboy come mio fratello in un bodyguard\", e quindi trov\u00f2 un armadietto che la port\u00f2 a pensare \"dal tipo di abiti, non conoscevo mio fratello cos\u00ec bene come pensavo!\".\nRod comparve brevemente in \"Crisi sulle Terre infinite\" n. 7 e n. 9.\nDanette Reilly.\nLa vulcanologa Danette Reilly \u00e8 la sorella di Rod Reilly, il primo Firebrand. Comparsa per la prima volta in una speciale anteprima dell'All-Star Squadron in \"Justice League of America\" n. 193 (Agosto 1981), Danette studiava i vulcani del nord delle isole Hawaii negli anni quaranta quando fu rapita da Per Degaton e Wotan. Durante la fuga, fu colpita dalla carica di un fulmine e cadde in un pozzo di lava mistica. La combinazione del fulmine e della lava magica non solo le permisero di sopravvivere, ma anche di sviluppare il potere di controllare il calore e di proiettare ondate di plasma. I suoi poteri vennero a galla dopo che scopr\u00ec che il costume di suo fratello Rod e lo indoss\u00f2. Dato che Rod fu ferito durante un attacco a Pearl Harbor, Danette decise di divenire la nuova Firebrand.\nDanette comparve in \"Crisi sulle Terre Infinite\", dove si riun\u00ec brevemente al suo ex-amore, il supercriminale Cyclotron. Questi, sebbene deceduto, pass\u00f2 al suo tempo per assisterla. Danette assunse la custodia parziale di sua figlia Terri, insieme al suo compagno eroe Atomo. Le sue successive avventure durante la Seconda guerra mondiale sono tuttora non raccontate.\nQuando termin\u00f2 la Seconda guerra mondiale, Danette assistette e successivamente spos\u00f2 il Cavaliere Splendente (Sir Justin). Insieme affrontarono Dragon King, ma Danette rimase apparentemente uccisa.\nIl suo nome \u00e8 un omaggio alla moglie del creatore Roy Thomas, Danette \"Dann\" Thomas.\nL'eroina della Quality Comics Wildfire era originariamente in lizza per giocare un ruolo maggiore nell'All-Star Squadron ma la DC obiett\u00f2 sulla base del suo nome, che condivideva con il membro della Legione dei Supereroi. Invece, fu introdotta Danette Reilly in questa serie.\nAlex Sanchez.\nNel febbraio 1996, la DC introdusse un terzo Firebrand, l'ex detective di polizia Alejandro \"Alex\" Sanchez. Dopo essere stato quasi ucciso in un'esplosione che distrusse il suo appartamento, Sanchez si sottopose alla chirurgia sperimentale per ricostituire la sua mobilit\u00e0. L'intervento fu finanziato dal filantropo locale Noah Hightower, che successivamente si propose a Sanchez con una nuova opportunit\u00e0. Hightower offr\u00ec a Sanchez una tuta costruita da un'armatura che, quando combinata con gli impianti, gli avrebbe donato una superforza e velocit\u00e0 per il periodo di quattro ore. Dopo che il partner di Sanchez fu attaccato durante un'investigazione, acconsent\u00ec a divenire il nuovo supereroe Firebrand. In aggiunta alla sua superforza, l'armatura di Sanchez emanava una luminescenza verde, che gli dava una presenza demoniaca.\nIl suo mandato come Firebrand dur\u00f2 solo fino all'ultimo numero della sua serie. Ricomparve in \"JSA: Secret Files\" n. 2, dove fu accoltellato alla gola e apparentemente mor\u00ec nell'arena da combattimento di Roulette, la Casa, dalle mani di un cavaliere drogato di Checkmate.\nAndre Twist.\nL'ultimo Firebrand, Andre Twist, fu introdotto in \"The Battle for Bl\u00fcdhaven\". Ottenne il controllo sul fuoco dopo la sua esposizione a un essere Chemo caduto in citt\u00e0. Comparve anche nella miniserie \"Uncle Sam and the Freedom Fighters\", come membro dei Combattenti per la Libert\u00e0. Andre porta con s\u00e9 un bastone Bo, e se la cava egregiamente con i mezzi atletici e le arti marziali. In \"The Battle for Bl\u00fcdhaven\" n. 5, Andre sent\u00ec una voce nella sua testa, che gli chiedeva di andare sul fiume Mississippi e di combattere per la libert\u00e0, affermando che Andre era un puro di cuore e che sarebbe stato il suo Firebrand. La voce che sent\u00ec era quella dello Zio Sam.\nDopo essersi unito alle forze di Zio Sam, Andre fu catturato e torturato da Padre Tempo, dopo aver attaccato il senatore Henry Knight, candidato alla presidenza, che era in realt\u00e0 Gonzo il Bastardo Meccanico. Fu liberato dalla sua prigionia da Phantom Lady, e si un\u00ec al resto dei Combattenti per la Libert\u00e0 per reclutare il nuovo Black Condor.\nLui e il resto dei Combattenti per la Libert\u00e0 riuscirono a sconfiggere Gonzo, e fu offerta loro la carica di guide dello S.H.A.D.E..\nNella serie \"Freedom Fighters\" del 2007, Firebrand rompe la relazione con Red Bee, che rimase sconvolta quando fu presa da una razza di alieni insettoidi. Insieme, i Combattenti per la Libert\u00e0 riuscirono a salvare Red Bee, e a debellare l'invasione insettoide."}
{"id": "2594115", "revid": "2153076", "url": "https://it.wikipedia.org/wiki?curid=2594115", "title": "12 Memories", "text": "12 Memories \u00e8 il quarto album in studio del gruppo musicale indie rock scozzese Travis, pubblicato il 13 ottobre 2003 nel Regno Unito."}
{"id": "2594117", "revid": "1305772", "url": "https://it.wikipedia.org/wiki?curid=2594117", "title": "Nicola Neonato", "text": "Biografia.\nNato da una famiglia di umili condizioni, a 12 anni abbandona gli studi e dopo una breve esperienza come minatore si trasferisce nel porto di Genova dove lavorer\u00e0 come mozzo, calderaio, carrettiere, marinaio, facchino. Notato per la sua innata abilit\u00e0 nel disegno viene spinto a iscriversi all'Accademia Ligustica di Belle Arti, istituzione che frequenta tra i 17 e i 18 anni.\nChiamato alle armi nella prima guerra mondiale si trasferisce a Venezia dove riesce a continuare gli studi presso la Scuola del Carmine.\nNel 1932 vince i Littoriali del Golfo. Quattro anni dopo inizia a frequentare a Firenze Felice Carena. Torna quindi a Genova dove vince numerosi premi di pittura caratterizzandosi per uno stile figurativo sofferto, attento a ritrarre poveri, lavoratori, pescatori, operai.\nNel 1943, quando lavora ormai in maniera continuativa, si trova per caso a Roma. Lo scoppio dell'Armistizio lo porta ad abbandonare la vita bohemienne e a divenire partigiano, dove diverr\u00e0 noto con il soprannome di \"Pollaiolo\", partecipando ad attentati e ad azioni di fuoco.\nTerminata la seconda guerra mondiale torna a Genova, e quindi a Rapallo, dove affianca l'attivit\u00e0 artistica all'insegnamento. Da questo momento inizia una serie continua di commesse, che lo porteranno a realizzare affreschi e quindi sculture e monumenti in tutta la Liguria: Rapallo, Portofino, Genova, Zoagli, Savona e in Piemonte a Novi Ligure e Cassano Spinola. Nel 1963 affresca la cappella votiva nel Campo di concentramento di Dachau.\nFra le sculture pi\u00f9 importanti vari monumenti ai caduti a Cantalupo Ligure (1966), ai martiri della Strage della Benedicta (1967), ad Aldo Gastaldi \"Bisagno\" (1968), alla Resistenza di Novi Ligure (1969), ai caduti nei lager nazisti nel cimitero di Staglieno a Genova (1970), gli altorilievi bronzei nel Municipio di Sestri Levante (1966),il monumento a Claudio Varalli e Giannino Zibecchi a Milano in piazza Santo Stefano (1976), il monumento ai partigiani di Rapallo (1977).\nTrasferitosi a Milano continua sino a tarda et\u00e0 la sua attivit\u00e0 artistica, segnalandosi anche per iniziative civili e di protesta. Tornato a Genova si stabilisce definitivamente nel centro storico dove apre una sorta di casa-museo e dove rimarr\u00e0 sino alla morte, sopraggiunta a 93 anni.\nNel 2008 il Comune di Rapallo ha voluto organizzare presso il castello sul mare una grande mostra antologica."}
{"id": "2594118", "revid": "27095039", "url": "https://it.wikipedia.org/wiki?curid=2594118", "title": "Palazzo ducale di Genova", "text": ""}
{"id": "2594123", "revid": "2144409", "url": "https://it.wikipedia.org/wiki?curid=2594123", "title": "Aaron Stone", "text": "Aaron Stone \u00e8 una serie televisiva statunitense prodotta dalla Disney mandata in onda in Italia in prima visione il 28 settembre 2009 alle 19.15 per l'inaugurazione del nuovo canale Disney XD. Negli Stati Uniti la prima messa in onda \u00e8 stata il 13 febbraio 2009. Negli USA la seconda stagione va in onda il 24 febbraio 2010. In chiaro \u00e8 trasmessa dal 17 gennaio 2013 su Italia 2.\nTrama.\nAaron Stone \u00e8 l'avatar del sedicenne Charlie Landers, il migliore giocatore del mondo di un gioco online chiamato \"Hero Rising\". Un giorno il creatore del gioco gli chiede di diventare Aaron Stone nella vita reale per combattere il crimine. In ogni episodio ci sar\u00e0 un'avventura nuova da affrontare."}
{"id": "2594134", "revid": "135224", "url": "https://it.wikipedia.org/wiki?curid=2594134", "title": "Jochen Sch\u00fcmann", "text": "Vanta sei partecipazioni ai Giochi olimpici e quattro medaglie conquistate nella vela.\nAmerica's Cup.\nSch\u00fcmann ha partecipato anche alla America's Cup: nel 2003 e nel 2007 ha vinto la manifestazione con Swiss Team Alinghi ricoprendo il ruolo di direttore sportivo.\nDal 2009 \u00e8 impegnato nel progetto ALL4ONE Challenge in previsione della prossima America's Cup, ma attualmente in gara nella Louis Vuitton Trophy.\nAwards.\nNel 1996 ha vinto il World Sailor of the Year Award, un riconoscimento assegnato dalla International Sailing Federation."}
{"id": "2594136", "revid": "123698265", "url": "https://it.wikipedia.org/wiki?curid=2594136", "title": "L'Unione (quotidiano)", "text": "L'Unione \u00e8 stato un quotidiano d'ispirazione cattolica del primo Novecento, con sede a Milano.\nL'Unione sorse in seguito alla decisione del cardinale Andrea Carlo Ferrari, arcivescovo di Milano, di fondere i due principali giornali cattolici milanesi \u00abL'Osservatore Cattolico\u00bb (espressione del cattolicesimo intransigente) e \u00abLa Lega Lombarda\u00bb, conciliatorista. Quest'ultimo era nato il 2 gennaio 1886 ed era stato diretto da Carlo Locatelli e Giuseppe Sacchetti (1886-1888). Successivamente ne divent\u00f2 proprietario, e direttore, il marchese Carlo Ottavio Cornaggia-Castiglioni.\nFondata nel 1907, \u00abL'Unione\u00bb fu edita sino al 1912, quando la testata conflu\u00ec ne \u00abL'Italia\u00bb, organo d'informazione sempre d'ispirazione cattolica e di propriet\u00e0 dell'arcidiocesi milanese.\nDirettore de \u00abL'Unione\u00bb fu, per tutta la sua durata, Filippo Meda."}
{"id": "2594140", "revid": "486946", "url": "https://it.wikipedia.org/wiki?curid=2594140", "title": "N2O4", "text": ""}
{"id": "2594154", "revid": "1573940", "url": "https://it.wikipedia.org/wiki?curid=2594154", "title": "Hans G\u00fcnter Winkler", "text": "Vanta sei partecipazioni ai Giochi olimpici e sette medaglie conquistate nell'Equitazione, di cui per\u00f2 solo una a livello individuale (l'oro di Melbourne 1956). Dopo la costruzione del muro di Berlino ha gareggiato per la Germania Ovest.\nBiografia.\nVincitore della I edizione del Campionati europei di salto ostacoli, nel 1957 a Rotterdam."}
{"id": "2594165", "revid": "767487", "url": "https://it.wikipedia.org/wiki?curid=2594165", "title": "Alfred Maudslay", "text": "Biografia.\nMaudslay nacque a Lower Norwood Lodge, vicino a Londra, da una ricca famiglia di ingegneri discendente da Henry Maudslay. Frequent\u00f2 la Royal Tunbridge Wells e l'Harrow School, e studi\u00f2 scienze biologiche alla Trinity Hall a Cambridge tra il 1868 e il 1872, dove conobbe John William Clark, allora segretario della Cambridge Antiquarian Society.\nDopo la laurea Maudsley si iscrisse alla scuola di medicina, ma dovette lasciarla a causa di un'acuta bronchite. Si trasfer\u00ec a Trinidad, divenendo segretario personale del Governatore William Cairns, e con lui si trasfer\u00ec in Queensland. Dopodich\u00e9 and\u00f2 alla Figi per lavorare con Sir Arthur Gordon, Governatore delle isole, e lo aiut\u00f2 nella lotta contro le locali trib\u00f9 ribelli. Poi lavor\u00f2 come console della Corona in Tonga e Samoa. Nel febbraio 1880 Maudsley si dimise dal servizio coloniale per dedicarsi i suoi interessi, avendo speso sei anni nelle colonie britanniche del Pacifico. Quindi incontr\u00f2, durante il suo giro intorno al mondo, i suoi fratelli a Calcutta, torn\u00f2 in Gran Bretagna a dicembre e infine part\u00ec, via Honduras Britannico per il Guatemala.\nNello Stato centroamericano Maudslay inizi\u00f2 il lavoro archeologico di maggior rilievo che abbia mai compiuto e per il quale \u00e8 ora ricordato. Part\u00ec dalle rovine maya di Quirigu\u00e1 e Cop\u00e1n, dove, con l'aiuto di Frank Sarg, assunse del personale per pulire ed esaminare le strutture e gli artefatti rimasti. Sarg mostr\u00f2 inoltre a Maudslay le appena ritrovate rovine di Tikal e la valida guida Gorgonio Lopez. Maudsley fu inoltre il primo a descrivere il sito di Yaxchil\u00e1n. \nNel corso delle sue ricerche, Maudslay fu pioniere per quanto riguarda molte delle tecniche archeologiche sperimentate pi\u00f9 tardi. Assunse l'esperto italiano Lorenzo Giuntini e alcuni tecnici per fare dei calchi in gesso delle statue, mentre Gorgonio Lopez li fece in cartapesta. L'artista Annie Hunter disegn\u00f2 dei bozzetti dei calchi prima che questi venissero inviati via mare ai musei di Gran Bretagna e Stati Uniti. Maudslay fece anche molte foto dettagliate - la fotografia a lastra asciutta era allora una tecnica recente - e copi\u00f2 le iscrizioni.\nIn tutto Maudslay fece sei spedizioni presso le rovine maya. Dopo 13 anni di preparazione pubblic\u00f2 tutte le sue scoperte in cinque volumi editi nel 1902 e intitolati \"Biologia Centrali-Americana\", che contengono: numerosi eccellenti disegni e foto delle rovine maya, il commento di Maudslay, un'appendice sul calendario arcaico scritta da Joseph Thompson Goodman.\nNel 1892 Maudslay spos\u00f2 la statunitense Anne Cary Morris, la nipote di Gouverneur Morris.. Per la loro luna di miele, la coppia salp\u00f2 verso il Guatemala passando per New York e San Francisco. L\u00ec la coppia lavor\u00f2 per due settimane per conto del Peabody Museum della Harvard University. Il loro resoconto venne pubblicato nel 1899 col titolo \"Uno sguardo al Guatemala\". \nMaudslay chiese anche un permesso per fare alcune ricerche sul Monte Alb\u00e1n a Oaxaca, ma quando alla fine, nel 1902, lo ricevette, non aveva pi\u00f9 abbastanza soldi per finanziare il lavoro. L'azienda \"Maudslay, figli e terreni\" era fallita e aveva ridotto le entrate dell'archeologo. Prov\u00f2 a farsi finanziare dalla Carnegie Institution, ma senza successo. I Maudslay si trasferirono per due anni a San Angel, vicino a Citt\u00e0 del Messico.\nNel 1905 Maudslay inizi\u00f2 tradurre le memorie di Bernal Diaz de Castillo, un soldato dei conquistadores; fin\u00ec il lavoro nel 1912. Nel 1907 intanto, i Maudslay si erano ritrasferiti definitivamente in Gran Bretagna. Nel 1911-12 lo studioso fu presidente del Royal Anthropological Institute. Maudslay inoltre presiedette al 18\u00ba Congresso Internazionale degli Americanisti tenutosi a Londra nel 1912.\nAnnie Maudslay mor\u00ec nel 1926. Il marit\u00f2 spos\u00f2, nel 1928, la vedova Alice Purdon. Negli anni successivi complet\u00f2 le sue memorie, \"La vita nel Pacificio cinquanta anni fa\".\nA gennaio del 1931 Alfred Maudslay mor\u00ec ad Hereford. Fu sepolto nella cripta della cattedrale di Hereford accanto alla prima moglie. Il materiale che riun\u00ec \u00e8 oggi depositato ad Harvard e al British Museum."}
{"id": "2594173", "revid": "21880", "url": "https://it.wikipedia.org/wiki?curid=2594173", "title": "Paul Bert Elvstr\u00f8m", "text": ""}
{"id": "2594176", "revid": "339392", "url": "https://it.wikipedia.org/wiki?curid=2594176", "title": "Aeroporto &quot;Falcone-Borsellino&quot;", "text": ""}
{"id": "2594177", "revid": "599013", "url": "https://it.wikipedia.org/wiki?curid=2594177", "title": "The Gun Runners", "text": ""}
{"id": "2594181", "revid": "124196237", "url": "https://it.wikipedia.org/wiki?curid=2594181", "title": "Terremoto di Sumatra del 2009", "text": "Il terremoto di Sumatra del 2009 \u00e8 stato un evento sismico di magnitudo 7,6 che ha avuto luogo vicino all'isola di Sumatra alle ore 17:16:10 locali del 30 settembre 2009. Il terremoto \u00e8 avvenuto in mare a circa 50 chilometri a Ovest-NordOvest della citt\u00e0 di Padang.\nUn'altra scossa di 6,6 Mw ha colpito la provincia di Jambi alle ore 8:52:29 locali il 1\u00ba ottobre 2009 alla profondit\u00e0 di 15 chilometri.\nLa scossa di terremoto ha provocato circa 1100 morti.\nDanni.\nA Padang, la citt\u00e0 pi\u00f9 colpita dal sisma, sono andati distrutti molti edifici ed infrastrutture pubbliche e le comunicazioni sono saltate. I media locali riportarono incendi e scene di panico fra la popolazione. Ci sono stati minimi danni anche all'aeroporto internazionale Minangkabu di Padang che risultava in un primo momento \"inaccessibile\" per il crollo di un soffitto. Dopo alcuni controlli \u00e8 stato riaperto il 1\u00ba ottobre 2009.\nIl terremoto \u00e8 stato distintamente avvertito a Giacarta, in tutta la Malaysia e a Singapore. Molti grattacieli sono stati evacuati subito dopo la prima scossa.\nAzioni di solidariet\u00e0.\nI danni e le numerose vittime causate dal terremoto hanno generato in tutto il mondo azioni di solidariet\u00e0 verso le popolazioni colpite.\nLa Commissione dell'Unione europea ha inviato 3 milioni di euro di aiuti. Il commissario per gli aiuti umanitari Karel De Guch, ha spiegato in un comunicato che i fondi sarebbero stati aumentati qualora la situazione si fosse aggravata.\nLa Germania ha inviato 1 milione di euro, mentre il governo elvetico ha fatto sapere che sarebbe stato pronto ad inviare beni di prima necessit\u00e0 e personale per pronto soccorso.\nMedici Senza Frontiere ha inviato un'\u00e9quipe di emergenza di 7 persone con materiale medico da Bruxelles e da Parigi per dare un primo aiuto alle popolazioni colpite.\nScosse di assestamento.\nDi seguito sono riportate le scosse di assestamento superiori al grado 5,5 della scala Richter. Le scosse principali, di magnitudo 7,6 e 6,6, sono evidenziate in blu chiaro."}
{"id": "2594182", "revid": "110157", "url": "https://it.wikipedia.org/wiki?curid=2594182", "title": "Highly Strung (Steve Hackett)", "text": "Highly Strung \u00e8 un album musicale di Steve Hackett uscito nel 1982. Fu il sesto pubblicato dal chitarrista come solista. Nell'album appare come batterista Ian Mosley che si sarebbe in seguito unito al gruppo dei Marillion. \u00c8 l'ultimo album registrato dal chitarrista inglese per l'etichetta Charisma Records.\nL'album \u00e8 stato ripubblicato nel 2007 dalla Camino Records con tre bonus track."}
{"id": "2594187", "revid": "46291", "url": "https://it.wikipedia.org/wiki?curid=2594187", "title": "Corylus sieboldiana", "text": "Il nocciolo del Giappone (Corylus sieboldiana ) \u00e8 una pianta della famiglia Betulaceae, originaria dell'Asia orientale."}
{"id": "2594188", "revid": "22475", "url": "https://it.wikipedia.org/wiki?curid=2594188", "title": "Enrico Carlo No\u00eb", "text": "Biografia.\nComp\u00ec gli studi a Vienna e a Padova, dove acquis\u00ec la perfetta padronanza della lingua italiana. Trasferitosi a Trieste, ottenne un impiego come insegnante di lingue.\nNel 1863 pubblic\u00f2 a Trieste un manuale in cui espone una versione adattata all'italiano del sistema di stenografia ideato da Franz Xaver Gabelsberger nel 1834. Questo sistema stenografico, chiamato \"Gabelsberger-No\u00eb\", divenne in breve tempo il pi\u00f9 usato in Italia, in quanto la sua impostazione corsiva lo differenziava nettamente dall'impostazione geometrica del precedente, e meno efficiente, sistema Taylor-Delpino."}
{"id": "2594190", "revid": "63756", "url": "https://it.wikipedia.org/wiki?curid=2594190", "title": "Museo del Risorgimento (Brescia)", "text": "Il Museo del Risorgimento \u00e8 uno spazio espositivo che si trova all'interno del castello di Brescia, posto sulla sommit\u00e0 del colle Cidneo, a nord del centro storico della citt\u00e0 lombarda. Per la ricca variet\u00e0 dei materiali contenuti \u00e8 considerato uno dei pi\u00f9 importanti e significativi musei nazionali sul Risorgimento.\nStoria.\nIl museo ebbe origine da un nucleo di reperti risalenti al Risorgimento che vennero raccolti a Brescia e nelle zone circostanti per l'Esposizione generale italiana di Torino del 1884. Venne istituito ufficialmente nel 1887, ma non mantenne una sede definitiva fino al 1959, quando venne spostato in un edificio di fine Cinquecento chiamato \"Grande Miglio\" e usato come originariamente deposito di granaglie, da cui il nome, situato all'interno del castello cittadino.\nRistrutturato interamente all'inizio del XXI secolo, \u00e8 stato riaperto al pubblico nell'ottobre del 2005. \u00c8 anche sede di numerose mostre temporanee a tema risorgimentale.\nNell'agosto del 2020, inoltre, \u00e8 stato presentato il progetto ideato dal comune per riqualificare e ristrutturare il museo nel Grande Miglio e nel Piccolo Miglio, con anche diversi stand in realt\u00e0 aumentata e digitalizzati; il progetto rientra nel pi\u00f9 ampio quadro dei provvedimenti finalizzati a valorizzare il patrimonio culturale della citt\u00e0, in vista della sua candidatura a Capitale italiana della cultura del 2023, assieme a Bergamo. Tale progetto ha anche ottenuto, nel corso del 2021, il contributo del bando Emblematici maggiori, con un finanziamento di un milione di euro e il sostegno anche di fondazione Cariplo.\nLe esposizioni.\nAl suo interno \u00e8 possibile trovare una cospicua collezione di reperti e documenti che sono ascrivibili a un periodo storico che va dal 1789, anno della Rivoluzione francese, al 1870 (presa di Roma), passando dall'ultimo periodo in cui la citt\u00e0 fu sotto il dominio della Repubblica di Venezia (fine XVIII secolo), alla spedizione dei Mille (1860), alle Guerre d'indipendenza italiane (1848, 1859 e 1866), con particolare attenzione alle dieci giornate di Brescia, ovvero alla sommossa popolare della popolazione bresciana contro l'occupazione austriaca che ebbe luogo dal 23 marzo al 1\u00ba aprile 1849, e alla Repubblica Bresciana (1797), ovvero uno Stato preunitario di epoca napoleonica. \u00c8 cospicua anche la raccolta dei cimeli legati al passaggio della citt\u00e0 al Regno Lombardo-Veneto (1814), nonch\u00e9 dei reperti legati al politico e patriota bresciano Giuseppe Zanardelli.\nLa collezione del museo \u00e8 costituita da bandiere, armi d'epoca, monete, medaglie, dipinti, ceramiche, sculture, lettere, bandi, trascrizioni di proclami, e stampe recuperate da lasciti, donazioni e acquisti dalle varie collezioni private, tra cui le pi\u00f9 famose sono le tele del pittore bresciano Francesco Filippini e di Faustino Joli, riguardanti le dieci giornate di Brescia, e i ritratti di personaggi simbolo dell'epoca risorgimentale bresciana come Tito Speri, don Pietro Boifava e padre Maurizio Malvestiti. \nL'esposizione dei reperti \u00e8 accompagnata da un'accurata spiegazione del contesto storico a cui i cimeli si riferiscono, con particolare attenzione al legame di questi avvenimenti con Brescia e il territorio circostante. Su tutti, il museo tratta con un certo approfondimento gli eventi legati alla battaglia di Solferino e San Martino (24 giugno 1859), che avvenne non lontano dalla citt\u00e0. Questo scontro armato, la cui sanguinosit\u00e0 ispir\u00f2 a Henry Dunant l'idea di fondare la Croce Rossa Internazionale, coinvolse Brescia anche da un punto di vista umanitario, con il ricovero in citt\u00e0 di moltissimi soldati feriti nella battaglia. Di grande rilevanza, oltre alla raccolta di cimeli, \u00e8 la collezione artistica di dipinti e sculture."}
{"id": "2594191", "revid": "287204", "url": "https://it.wikipedia.org/wiki?curid=2594191", "title": "Five Miles Out", "text": "Five Miles Out \u00e8 un album in studio di Mike Oldfield pubblicato nel 1982 dalla Virgin Records in formato LP e musicassetta.\nIl disco.\nLa prima met\u00e0 dell'album \u00e8 costituita dalla suite \"Taurus II\", ideale proseguimento del brano \"Taurus I\" (incluso nel precedente album \"QE2\") con il quale condivide alcuni temi musicali, come ad esempio la sezione vocale intitolata \"The Deep Deep Sound\" interpretata da Maggie Reilly; all'interno del brano compaiono anche temi presenti su altre tracce di quest'album, come \"Five Miles Out\" e \"Orabidoo\".\n\"Family Man\" apre il lato B del disco ed \u00e8 fondamentalmente un brano rock cantato da Maggie Reilly. Fu pubblicato come singolo nel 1982. Il duo statunitense Hall &amp; Oates ne incise una cover di successo nel 1983.\n\"Orabidoo\" \u00e8 un lungo brano con vari cambi di atmosfera e di arrangiamento, tra cui la ripresa di un tema di \"Taurus II\". Presenta al suo interno alcune sezioni cantate dallo stesso Oldfield attraverso un vocoder, dal testo quasi indecifrabile; si chiude con una sezione cantata da Maggie Reilly con il solo accompagnamento di una chitarra folk e di un glockenspiel ed un testo dedicato alla bellezza naturale dell'Irlanda.\n\"Mount Teidi\" \u00e8 un breve brano interamente strumentale che prende il titolo dal monte Teide nell'isola spagnola di Tenerife. Esso si sviluppa essenzialmente attorno alle percussioni di Carl Palmer, ospite solo su questo brano.\n\"Five Miles Out\" fu pubblicato anch'esso come singolo. In esso Oldfield e Reilly si alternano alla voce. Il testo racconta di un difficile volo in aereo attraverso una perturbazione, episodio realmente accaduto allo stesso Oldfield poco tempo prima.\nCopertina.\nL'immagine di copertina ritrae un aereo Beechcraft 18 in volo sopra le nubi, riferimento al testo del brano \"Five Miles Out\". All'interno della copertina \u00e8 invece riprodotto il foglio di produzione del medesimo brano, con l'indicazione dei vari strumenti lungo le 24 tracce del nastro. Se ne evince che \"Five Miles Out\" fu registrato tra il settembre 1981 e il gennaio 1982 su un Ampex ATR-124.\nTracce.\nEdizione CD rimasterizzato HDCD (2000).\n- tracce come sopra\nEdizione Deluxe (doppio CD + DVD).\nCD 1\n- come sopra\nCD2 \"Five Miles Out Tour\" - Live in Cologne, 6th December 1982\nDVD \n\"Five Miles Out\" - Mike Oldfield's 2013 5.1. Surround Mix\nVisual content"}
{"id": "2594197", "revid": "174925", "url": "https://it.wikipedia.org/wiki?curid=2594197", "title": "Gleevec", "text": ""}
{"id": "2594198", "revid": "110157", "url": "https://it.wikipedia.org/wiki?curid=2594198", "title": "Bay of Kings", "text": "Bay of Kings \u00e8 un album musicale di Steve Hackett uscito nel 1983. Fu il settimo pubblicato dal chitarrista come solista ed \u00e8 caratterizzato dal fatto di raccogliere brani di impostazione classica. L'album non venne pubblicato dall'etichetta Charisma Records (con la quale erano stati pubblicati gli album precedenti di Hackett) perch\u00e9 considerato troppo poco commerciale, Hackett lasci\u00f2 perci\u00f2 l'etichetta e pubblic\u00f2 l'album con l'etichetta indipendente Lamborghini Records.\nL'album \u00e8 stato ripubblicato nel 2007 dalla Camino Records con tre bonus track."}
{"id": "2594199", "revid": "729019", "url": "https://it.wikipedia.org/wiki?curid=2594199", "title": "Coppa del Mondo di combinata nordica 2002", "text": "La Coppa del Mondo di combinata nordica 2002, diciannovesima edizione della manifestazione organizzata dalla Federazione Internazionale Sci, ebbe inizio il 23 novembre 2001 a Kuopio, in Finlandia, e si concluse il 16 marzo 2002 a Oslo, in Norvegia.\nFurono disputate 20 delle 22 gare previste, in 14 diverse localit\u00e0, 7 individuali Gundersen, 10 sprint, 2 a partenza in linea, 1 a squadre (valida ai fini della classifica per nazioni); 7 gare si svolsero su trampolino normale, 13 su trampolino lungo. Per la prima volta venne organizzato il Warsteiner Grand Prix, un ciclo di gare individuali disputate in alcune localit\u00e0 della Germania, le cui singole prove avevano regolarmente validit\u00e0 per le varie classifiche di Coppa. Nel corso della stagione si tennero a Salt Lake City i XIX Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl tedesco Ronny Ackermann si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di sprint; l'austriaco Felix Gottwald vinse il Warsteiner Grand Prix. Gottwald era il detentore uscente della Coppa generale.\nRisultati.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2594205", "revid": "287204", "url": "https://it.wikipedia.org/wiki?curid=2594205", "title": "Franz Xaver Gabelsberger", "text": "Biografia.\nTerminati gli studi secondari nel 1807, le sue precarie condizioni di salute gli permisero l'esenzione dal servizio militare ed ottenne di essere arruolato nel servizio civile del governo bavarese. I suoi superiori notarono che aveva una bellissima grafia, per cui venne adibito a mansioni di calligrafo.\nAll'et\u00e0 di 28 anni cominci\u00f2 a sviluppare un suo sistema di stenografia, che venne presto adottato dal governo bavarese e poi da altri stati di lingua tedesca. Il sistema \u00e8 completamente descritto nel testo \"Anleitung zur deutschen Redezeichenkunst oder Stenographie\", pubblicato a Monaco di Baviera nel 1834.\nQuesto sistema stenografico venne poi adattato alla lingua italiana da Enrico Carlo No\u00eb nel 1865."}
{"id": "2594209", "revid": "647919", "url": "https://it.wikipedia.org/wiki?curid=2594209", "title": "Repubblica Croata dell'Herceg Bosna", "text": ""}
{"id": "2594221", "revid": "46291", "url": "https://it.wikipedia.org/wiki?curid=2594221", "title": "Verbascum", "text": "Verbascum \u00e8 un genere di piante della famiglia Scrophulariaceae.\nEtimologia.\nIl nome \"Verbascum\" deriva dalla radice \"virb\" (proprio anche alla Verbena) che significa verga. Il nome greco invece, \"phlomos\", ha una radice preindoeuropea che \u00e8 riconducibile a \"bhle\", che significa gonfiarsi, ma anche brillare. Questo deriva dal fatto che la pianta era usata come stoppino per le lucerne fin da tempi antichissimi; anche in accadico il nome della pianta vuole dire lucerna.\nDistribuzione e habitat.\nOriginario dell'Europa e dell'Asia, \u00e8 presente con alcune specie anche in Italia.\nSpecie.\nIl genere \"Verbascum\" comprende circa 30 specie di piante erbacee perenni ed annuali:\nComponenti principali.\nNel fusto.\nGlucosidi, flavonidi, flavonoidi, esperidina, mucillagine, saponine, fitosteroli, verbascosaponina, esperidina, arpagoside, iridoidi, rutina, lutedina, apigenina, aucubina.\nNei fiori.\nOlio essenziale che contiene:\nAcido fenil carbossilico, acido caffeico, acido ferulico, acido protocatechico, idrati di carbonio, alcaloidi simil-papavero.\nUsi.\nIn erboristeria sono utilizzati fiori e foglie che vengono utilizzate per:\nLe foglie del tasso barbasso offrono gradito nutrimento alla coturnice."}
{"id": "2594222", "revid": "174925", "url": "https://it.wikipedia.org/wiki?curid=2594222", "title": "Campionato russo di calcio 2009", "text": ""}
{"id": "2594225", "revid": "66387", "url": "https://it.wikipedia.org/wiki?curid=2594225", "title": "De Havilland DH-4", "text": ""}
{"id": "2594230", "revid": "1936105", "url": "https://it.wikipedia.org/wiki?curid=2594230", "title": "Emanuele", "text": "Origine e diffusione.\nDeriva dal nome ebraico \u05e2\u05b4\u05de\u05b8\u05bc\u05e0\u05d5\u05bc\u05d0\u05b5\u05dc (\"\u02bcImmanu\u02bbel\"), che significa \"Yahweh \u00e8 con noi\", nome utilizzato dal profeta Isaia per indicare il Messia e per questo ripreso nel Vangelo di Matteo come appellativo di Ges\u00f9. La versione originale del nome, Emmanuel, \u00e8 menzionata per la prima volta nella Bibbia dal profeta Isaia ( e ) durante il regno di Acaz (761-746 a.C.). In Matteo , l'unica altra volta che ricorre, Emanuele \u00e8 un nome o titolo attribuito a Cristo il Messia.\nNei paesi di lingua inglese il nome era in uso, seppur scarsamente, fin dal XVI secolo, nelle forme \"Emmanuel\" e \"Immanuel\". Il nome \u00e8 assai pi\u00f9 comune nella penisola iberica, dov'\u00e8 usato sin dal XIII secolo; vi venne portato forse dai bizantini (che lo usavano nella forma \u039c\u03b1\u03bd\u03bf\u03c5\u03b7\u03bb, \"Manouel\"), probabilmente tramite connessioni fra le famiglie reali. In spagnolo e portoghese, il nome \u00e8 presente nelle forme \"Manuel\" e \"Manoel\", che nei tempi moderni si sono integrate e sono divenute di uso comune anche in italiano e diverse altre lingue (dove, per\u00f2, \"Manuel\" e \"Manuele\" fungono anche da ipocoristici del nome).\nOnomastico.\nL'onomastico viene generalmente festeggiato il 26 marzo in memoria di sant'Emanuele martire con san Teodosio e Quadrato in Anatolia; per la variante Manuele si pu\u00f2 festeggiare invece il 17 giugno, in ricordo di san Manuele, martire con Ismaele e Sabele in Calcedonia. Si ricordano svariati altri santi con questo nome, commemorati nei giorni seguenti:"}
{"id": "2594232", "revid": "729019", "url": "https://it.wikipedia.org/wiki?curid=2594232", "title": "Partecipanti ai Campionati del mondo di ciclismo su strada 2009 - Gara in linea maschile Elite", "text": "Elenco dei partecipanti alla Gara in linea Uomini Elite dei Campionati del mondo di ciclismo su strada 2009.\nAl via erano schierati 202 corridori in rappresentanza di 45 nazioni. Di questi 108 portarono a termine la gara mentre 94 si ritirarono.\nModalit\u00e0 di qualificazione.\nIl numero di ciclisti che ogni Nazione poteva iscrivere e schierare in gara era basato sulle classifiche per nazioni UCI al 15 agosto 2009.\nInoltre, ogni nazione non poteva avere al via un numero di corridori maggiore di quelli presenti nelle classifiche mondiale e continentali. Non vi erano posti aggiuntivi per il campione mondiale ed i campioni continentali uscenti."}
{"id": "2594234", "revid": "122817164", "url": "https://it.wikipedia.org/wiki?curid=2594234", "title": "Grand Hotel Riccione", "text": "Il Grand Hotel Riccione \u00e8 una struttura alberghiera, costruita nel 1929 sul lungomare di Riccione a Riccione.\nNegli anni trenta fu frequentato da importanti personalit\u00e0, tra cui Benito Mussolini che lo utilizz\u00f2 anche per incontri con capi di Stato esteri, come quello nell'agosto 1933 col cancelliere austriaco Engelbert Dollfuss.\nNegli anni del dopoguerra l'hotel ha ospitato importanti personalit\u00e0 e congressi, tra cui il primo Congresso Nazionale della Stampa che vide la presenza del presidente della Repubblica Italiana Luigi Einaudi.\nAlla fine degli anni ottanta in uno degli edifici del parco fu realizzata una discoteca.\nStoria.\nIl Grand Hotel Riccione fu voluto dal Commendatore Gaetano Ceschina, noto imprenditore milanese, che commission\u00f2 la progettazione dell'edificio all'architetto Rutilio Ceccolini di Pesaro.\nL'edificio, alla cui realizzazione collabor\u00f2 anche l'ingegner Galeazzo Pull\u00e8, fu costruito a tempo di record in soli cento giorni: per poter promuovere l'opera, il Commendator Ceschina fece realizzare un'immagine da pubblicare sul Giornale di Bologna del giugno 1929, in cui l'albergo non ancora costruito era rappresentato tramite fotomontaggio e disegno.\nL'edificio era costruito con linee sobrie ed eleganti, con richiami allo stile Copped\u00e8, una variante del liberty caratterizzata da sfere, cornicioni, piramidi tronche e decorazioni ispirate all'epoca classica romana. Come analoghi edifici monumentali di altre citt\u00e0 europee, imitava nell'architettura e nella ricchezza degli arredi e dei servizi, le dimore delle grandi dinastie.\nIl Grand Hotel \u00e8 stato costruito sull'area dove sorgeva l'Ospizio Amati-Martinelli. La costruzione dell'ospizio risaliva al 1877, ed era stato il primo ospizio di Riccione: originariamente era adibito alla cura dei bambini affetti da scrofolosi.\nL'area della costruzione comprendeva anche la villa Martinelli Solieri, della quale \u00e8 rimasta l'abitazione del custode, ancora visibile nel parco del Grand Hotel.\nLa nuova costruzione era contornata da un grande giardino, con tre campi da tennis e una vasta terrazza: comprendeva 155 stanze riccamente arredate, che gli guadagnarono la definizione di \"il pi\u00f9 grandioso e moderno albergo della riviera romagnola\" ed attirarono la ricca clientela dell'\u00e9lite fascista.\nPochi giorni dopo l'inaugurazione, il giorno di ferragosto del 1929, venne allestito un Gran Ballo della Stampa cui parteciparono personalit\u00e0 della politica, dell'arte e della letteratura; in questo modo la propriet\u00e0 intendeva attirare una clientela prestigiosa che fino a quel momento aveva preferito trascorrere la villeggiatura in ville private. Molte le prestigiose famiglie Italiane rimaste clienti per anni; tra gli amici dei Ceschina ad esempio i Nuccorini da Bologna.\nGi\u00e0 nei primi anni trenta si rese necessario ampliare la struttura: dapprima fu aggiunta una d\u00e9pendance detta la \"Torre del Grand Hotel\" e nel 1935 l'albergo venne quasi raddoppiato con l'aggiunta dell'ala est orientata verso il mare.\nLa Torre del Grand Hotel.\nLa torre del Grand Hotel, chiamata in origine \"Torre del novecento\" venne eretta nel 1934.\nLa struttura originariamente venne realizzata per la V Triennale di Milano del 1933 dagli architetti Franco Albini, Giancarlo Palanti, Giuseppe Pagano e Renato Camus: l'idea dei progettisti era rivoluzionaria per l'epoca, prevedendo l'uso di strutture in acciaio coperte di pannelli in cemento imbullonati con una tecnica che precorreva quella del prefabbricato moderno.\nAlla fine dell'esposizione la struttura fu smontata e portata da Milano a Riccione, per essere rimontata nel parco del Grand Hotel, con un disegno completamente diverso progettato da Camus."}
{"id": "2594252", "revid": "339392", "url": "https://it.wikipedia.org/wiki?curid=2594252", "title": "Martos Napoli", "text": ""}
{"id": "2594254", "revid": "1564499", "url": "https://it.wikipedia.org/wiki?curid=2594254", "title": "Dialetto teramano", "text": "Il dialetto teramano (\"terraman\u00eb\" o \"terram\u00e0\" a seconda dei luoghi) \u00e8 un idioma romanzo parlato nella citt\u00e0 italiana di Teramo e in alcuni centri della sua provincia; appartiene al vasto raggruppamento dei dialetti italiani meridionali ed \u00e8 dunque affine alla lingua napoletana.\n\u00c8 da premettere innanzitutto che l'area teramana \u00e8 la pi\u00f9 settentrionale del dominio dei dialetti a vocale finale indistinta (il cosiddetto scev\u00e0, indicato con \"\u00eb\" o \"\u0259\") ed \u00e8, insieme a quella ascolana, la saldatura con l'area della 3\u00ba zona laziale-umbro-marchigiana a finale piena, che giunge fino alle frazioni meridionali dell'Aquila, alla Marsica occidentale, ad una parte del Basso Lazio, e, sul versante adriatico, poco pi\u00f9 a sud del fiume Aso.\nIl teramano appartiene, come tutti gli altri dialetti dell'area adriatica, alla famiglia abruzzese orientale, quella cio\u00e8 della metafonesi parziale solo da \"-i\": il dialetto della citt\u00e0, nonch\u00e9 quelli delle aree site un po' pi\u00f9 a nord ma specialmente a sud, presenta i maggiori legami di affinit\u00e0 con il pescarese cittadino e rurale, per le vicende storiche che hanno accomunato le due zone, che per secoli hanno fatto parte di un'unica area amministrativa, quella dell'Abruzzo Ulteriore; per cui malgrado la maggiore vicinanza geografica con Ascoli Piceno e la sua provincia, le parlate teramane tendono a differenziarsi abbastanza visibilmente da esse, salvo che per il lessico, e a produrre, nell'area della Val Vibrata, i fenomeni linguistici pi\u00f9 svariati ed interessanti, frutto di continue sovrapposizioni linguistico-fonetico-lessicali.\nIl dialetto di Teramo citt\u00e0 e dei centri limitrofi.\nIl tratto fonetico qualificante che contraddistingue questo dominio - comprendente oltre al capoluogo i centri limitrofi di Campli, Bellante, Mosciano Sant'Angelo, e in misura minore Sant'Omero, Tortoreto e Basciano - \u00e8 il frangimento vocalico, che determina una serie di esiti a seconda della vocali originarie latine:\n\u2022 le originarie chiuse \u00e9, \u00f3 si sono frante in \u00e0: \"n\u00e0ve\" per \"n\u00e9ve\", \"qu\u00e0ll\u00eb\" per \"qu\u00e9llo\", \"pers\u00e0ne\" per \"persona\", mentre \"e\" ed \"o\" aperta non si frangono;\n\u2022 di riflesso, si \u00e8 avuta la palatalizzazione di \u00e0, trasformatasi quasi in una \u00e8 aperta, sollecitata da necessit\u00e0 strutturali, e che pu\u00f2 essere resa con un segno grafico intermedio tra la \"a\" e la \"e\", ossia \u00e6 (in uso nell'alfabeto scandinavo, ad es. \"n\u00e6ve\" per \"nave\", \"l\u00e6tte\" per \"latte\"); invece \u00e8 solo nell'area meridionale della provincia Castelli, Bisenti, Arsita, Castiglione Messer Raimondo, Castilenti, cos\u00ec come nei centri contigui della confinante provincia di Pescara (Elice e Citt\u00e0 Sant'Angelo) che la \"a\" viene resa con una vera e propria \u00e8 aperta (\"pij\u00e8t\u00eb\" per \"presa\", \"magn\u00e8\" per \"mangiare\");\n\u2022 passando poi ad esaminare le originarie \u00e8 aperte, che come detto non si frangono, per la spinta appena esaminata di \"a\" trasformatasi in \"\u00e6/\u00e8\", \u00e8 possibile registrare una certa tendenza - specie nella parlata dei pi\u00f9 anziani, mentre presso le recenti generazioni \u00e8 in via di regresso, anche per l'influsso dell'italiano standard - a pronunciarle in maniera non propriamente \"chiusa\" ma comunque con sfumature \"medie\", tendenti talvolta al chiuso (\"b\u00e9lle\" per \"b\u00e8llo\", \"ap\u00e9rte\" per \"ap\u00e8rto\", \"c\u00e9rte\" per \"c\u00e8rto\", ecc.): questo fenomeno \u00e8 assente nei soli centri di Castelli e Bisenti perch\u00e9 qui le \"e\" aperte sono distinte dalle \"e\" chiuse anche nel parlato italiano.\nDato il quadro cos\u00ec delineato, \u00e8 probabile che l'area teramana sia stata uno dei principali centri di irradiazione dei frangimenti vocalici, al punto che essi sono ancora riscontrabili non solo nei centri pi\u00f9 piccoli, ma anche nelle principali citt\u00e0, quali la stessa Teramo o Giulianova, nonch\u00e9 presso le ultime generazioni, che si presentano anche \"orgogliose\" di questo tratto fonetico: esse infatti continuano ad adoperarli notevolmente quando parlano in dialetto, a differenza di altre aree abruzzesi, dove i frangimenti rimangono in vita solo in alcuni paesi e tra le fasce pi\u00f9 anziane della popolazione.\nI dialetti della provincia.\nQuadro d'insieme.\nIl quadro fonetico delle parlate teramane tuttavia \u00e8 molto complesso, poich\u00e9 vi \u00e8 un'area compatta che trasforma \u00e9 chiusa in \u00f2 anzich\u00e9 in \"a\" (\"f\u00f2mm\u00ebn\u00eb\" per \"femmina\" \"sigar\u00f2tt\u00eb\" per \"sigaretta\", ecc). Essa \u00e8 compresa tra Giulianova e Roseto degli Abruzzi sulla costa e abbraccia pressoch\u00e9 tutta la Val Vomano, (ben rappresentativa \u00e8 la parlata di Montorio al Vomano), nonch\u00e9 si riscontra in molti centri montani, come Fano Adriano, Crognaleto, Pietracamela, Isola del Gran Sasso. A Castelli e Bisenti essa si ricongiunge con le parlate della provincia di Pescara (famiglia pennese), dove tale fenomeno dev'essere sopraggiunto successivamente, in quanto - come accennato nel paragrafo precedente - la \u00e9 nella pronuncia italiana viene mantenuta chiusa, o comunque aperta solo leggermente, e comunque tenuta distinta dai parlanti dalla \"\u00e8\" aperta originaria (lo stesso dicasi per le \"o\" aperte e chiuse).\nGiulianova.\nMolto interessante a tal proposito \u00e8 il dialetto di Giulianova: questo centro infatti rappresenta da un lato la punta pi\u00f9 settentrionale di penetrazione del frangimento di \u00e9 in \u00f2, che deve aver percorso la Val Vomano e, giunto sulla costa, aver risalito fino quasi alla foce del fiume Salinello, e dall'altro l'estrema propaggine meridionale dell'apocope dei finali di parola in \"-ne\", \"-no\" e \"-ni\", fenomeno tipicamente marchigiano diffuso fino ad Ancona, oltre che, sia pure in maniera del tutto slegata ed autonoma, all'Aquila ed anche in alcuni comuni \"pontifici\" presso Roma, specie nei Castelli Romani, ma qui \u00e8 in forte regresso (in virt\u00f9 di ci\u00f2, si hanno ad es. \"pall\u00f2\" per \"pallone\", \"c\u00e0\" per \"cane\", \"b\u00e8\" per \"bene\", ecc.). L'apocope \u00e8 poi riscontrabile anche nelle frazioni di Bellante pi\u00f9 vicine alla Val Vibrata, e si pu\u00f2 avvertire sporadicamente pure a Mosciano Sant'Angelo, il cui nome in dialetto pu\u00f2 suonare tanto come \"Musci\u00e0n\u00eb\" (pronuncia autoctona) quanto come \"M\u00ebsci\u00e0,\" secondo la pronuncia dei numerosi abitanti originari di Giulianova trasferitisi nelle aree confinanti di questo comune: i dialetti di entrambe le localit\u00e0 sono comunque rientranti nel \"teramano\" propriamente detto, in quanto \u00e9 chiusa volge in \u00e0 anzich\u00e9 in \"\u00f2\". Altro frangimento significativo \u00e8 quello di \u00f9 in \u00ec (\"br\u00ectt\u00eb\" per \"brutto\", \"chj\u00ecs\u00eb\" per \"chiuso\" \"sich\u00ecr\u00eb\" per \"sicuro\", \"t\u00ec\" per \"tu\", da qui il noto detto-scioglilingua \"t\u00ecttili t\u00ectti t\u00ec\" per \"tienitelo tutto tu\"). Esso \u00e8 presente a Giulianova e Roseto sulla costa, e da l\u00ec penetra nei rispettivi centri limitrofi (Mosciano, Bellante, Notaresco, ecc.), e pu\u00f2 essersi originato tanto dall'interno verso la costa quanto il contrario. E' possibile poi riscontrare piccole variazioni nei centri limitrofi, come a Canzano, dove \u00f9 volge in \u00e9 (\"t\u00e9tt\u00eb\" per \"tutto\").\nAtri.\nAd Atri e Pineto invece ricompaiono i frangimenti di \u00e9 in \u00e0 (\"dum\u00e0n\u00ebch\u00eb, s\u00e0r\u00eb\"), ma a Scerne di Pineto, per l'influsso del rosetano, sono ancora presenti quelli in \"o\", o forse risultano mischiati e differiscono in base alle origini e alla pronuncia personale dei singoli abitanti. In particolare poi ad Atri le originarie \u00f3 chiusa ed \u00f9 si trasformano in \u00e9 (\"pall\u00e9n\u00eb\" per \"pallone\", \"cul\u00e9r\u00eb\" per \"colore\", \"fa\u00e9gn\u00eb\" per \"faugni\", festa locale, e si tratterebbe di una fase palatalizzata del teramano, ad es. \"cul\u00e0r\u00eb\"). Tutto ci\u00f2, in aggiunta al fenomeno della palatalizzazione di \u00e0 in \u00e8 gi\u00e0 analizzato per Teramo (che a sud-ovest di Atri, come a Castilenti, Elice, Citt\u00e0 Sant'Angelo, ecc., diventa una vera e propria \u00e8 aperta: \"pass\u00e8t\u00eb\" per \"passato-a-i\") - oltre che alla conseguente tendenza allo \"scurimento\" delle originarie \u00e8 in \u00e9, e ancora, dell'influsso della maggiore chiusura vocalica delle \"e\" presente nella non lontana area vestina (da Citt\u00e0 Sant'Angelo in gi\u00f9) - determina, nella coscienza dei parlanti atriani, pinetesi e silvaroli, una forte tendenza a pronunciare tutte le \"e\" con suono intermedio tra l'aperto (originario) ed il chiuso (indotto), in ogni caso senza distinzione tra \"e\" aperte e chiuse. Tutto ci\u00f2 dipenderebbe anche dal fatto che Atri in passato costituisse un'unica diocesi con Penne, e dunque vi sarebbero stati inevitabilmente dei contatti maggiori con l'area vestina, ove appunto le vocali sono pronunciate pi\u00f9 chiuse. Infine, anche per le \"o\" si tende ad avvertire una apertura media, meno aperta cio\u00e8 rispetto a Teramo, anche se tale fenomeno si manifesta in modo pi\u00f9 evidente a Giulianova (per intensificarsi mano a mano che ci si spinge verso Alba Adriatica, dove poi si salda con la pronuncia lineare di tipo vibratiano-ascolano) ed a Roseto e lungo l'area della Val Vomano maggiormente vicina alla costa (Canzano, Castellalto, ecc.), e in particolar modo questo fenomeno si ha tra i pi\u00f9 giovani, nel cui italiano regionale non mancano addirittura realizzazioni chiuse fortemente ipercorrette.\nI dialetti della parte settentrionale e occidentale.\nMentre, come s'\u00e8 visto, il confine tra le parlate \"teramane\" e quelle \"pescaresi-pennesi\" \u00e8 molto labile, trattandosi di dialetti della medesima famiglia linguistica, lo stesso non \u00e8 certamente da dire riguardo ai rapporti tra l'area linguistica teramana e quella ascolana, bench\u00e9 quest'ultima venga comunque ascritta per maggiore semplicit\u00e0, nel dominio abruzzese: ne deriva che numerosi centri della parte settentrionale della provincia di Teramo presentino maggiori affinit\u00e0 con le parlate dei territori al di l\u00e0 del confine regionale, che perci\u00f2 non coincide con quello linguistico.\nArea ascolana (Val Vibrata nord-occidentale).\nI comuni e le frazioni che possono essere perci\u00f2 fatti rientrare nell'area linguistica ascolana possono essere ordinati in questa maniera, partendo da quello pi\u00f9 affine in assoluto all'ascolano a quelli via via pi\u00f9 distanti: Sant'Egidio alla Vibrata, Ancarano, Valle Castellana, Villa Lempa di Civitella del Tronto, Torano Nuovo, Controguerra.\nIn queste localit\u00e0 vigono gli elementi tipici del dialetto ascolano: la metafonesi sannita dittongata in \"i\u00e9\" e in \"u\u00f2\" per -u e -i finale nel caso di vocali aperte (\"bi\u00e9ll\u00eb, ci\u00e9nd\u00eb, bu\u00f3n\u00eb\", ecc.), e in \"\u00ec\" e in \"\u00f9\" per le vocali chiuse (\"g\u00ebr\u00ectt\u00eb\" per \"giretto\", \"r\u00f9sc\u00eb\" per \"rosso\", ecc.); l'assenza totale di frangimenti vocalici, l'apocope dei suffissi \"-ne, -no\" (\"c\u00e0\" per \"cane\", \"balc\u00f3\" per \"balcone\", \"cuntad\u00ec\" per \"contadino\", ecc.); la mancanza di caduta della \"-a\" finale, che per\u00f2 in alcuni centri si verifica nei vocaboli dove la consonante che precede la \"a\" \u00e8 a sua volta preceduta da una vocale (\"sp\u00e9s\u00eb\" \"spesa\" a Controguerra); la caduta della vocale atona \"o\" all'interno di parola, che non viene scurita in \"u\" come nel resto della regione, per cui \"portare\" mentre in Abruzzo diviene \"purt\u00e0\" nell'ascolano e in Val Vibrata diviene invece \"p\u00ebrt\u00e0\", con la \"e\" appena pronunciata.\nArea di transizione teramano-ascolana (Val Vibrata sud-orientale).\n\u00c8 possibile poi individuare un'area propriamente transitoria tra ascolano e teramano, che comprende innanzitutto Nereto, comune che a lungo fu possedimento ed enclave ascolana nel regno borbonico, e che perci\u00f2 soprattutto sul piano fonetico-morfologico-lessicale risente dell'ascolano, perch\u00e9 infatti la metafonesi \u00e8 ancora dittongata in \"i\u00e9\" e in \"u\u00f2,\" la -a finale tende a conservarsi - pur essendo frutto di reintroduzioni successive, il che ha prodotto numerosi ipercorrettisimi (\"la moja\", \"la neva\", ecc) - e rimane la distinzione tra \"e\" ed \"o\" chiuse ed aperte; tuttavia la cadenza presenta influssi pi\u00f9 propriamente abruzzesi rispetto alle localit\u00e0 del primo gruppo. Condizioni simili presenta Civitella del Tronto, dove tra l'altro \u00e8 in uso la forma teramana \"va bb\u00f2n\u00eb\" (\"va bene\"), che convive con quella ascolana e marchigiana in genere \"va bb\u00e8\";\nRelativamente a Corropoli, Colonnella, Sant'Omero (salvo la frazione di Garrufo, il cui dialetto \u00e8 affine al santegidiese) Martinsicuro ed Alba Adriatica presentano metafonesi monottongata in \"\u00ec\" ed \"\u00f9\" , sia pure ancora da -u ed -i finali (quindi analoga a quella sambenedettese) ed una pronuncia vocalica gi\u00e0 aperta come a Teramo e parte centro-meridionale della provincia (\"bu\u00f2na s\u00e8ra, un calz\u00f2ne\"). Inoltre, almeno fino alla met\u00e0 del '900, Colonnella e Corropoli (che hanno poi \"generato\" rispettivamente Martinsicuro e Alba Adriatica quali scali costieri), presentavano frangimenti \"teramani\" di \u00e9 in \u00e0 e \"giuliesi\" di \u00f9 in \u00ec, ora estintisi per via della pressione esercitata dalle parlate vibratiano-ascolane, che sono sempre state prive di mutamenti vocalici. Anche l'accento di queste zone risulta abbastanza ibrido, sia pure di base pi\u00f9 vicino al teramano, ma le generazioni pi\u00f9 giovani tendano ad essere influenzate dalle pronunce lineari ascolano-vibratiane, specialmente lungo la costa (Alba Adriatica in primis), che negli ultimi 60 anni ha fatto registrare un cospicuo incremento di popolazione, proveniente specialmente dall'entroterra.\nArea interna teramano-aquilana (Val Vomano e Lago di Campotosto).\nAltro punto di notevole interesse \u00e8 costituito dalla parte pi\u00f9 interna della Val Vomano confinante con la provincia dell'Aquila: in particolare, nei centri di Fano Adriano e Crognaleto (con le varie frazioni) si ha da un lato la prosecuzione dei frangimenti di \u00e9 in \u00f2, dall\u2019altro la metafonesi anche da -u finale (monottongata in \"\u00ec\" ed \"\u00f9\"). A ci\u00f2 si aggiunge inoltre una pronuncia vocalica lineare (senza dunque delle vocali tutte aperte), ed un accento che, pur in prevalenza riconducibile a quello della provincia di Teramo, risente di influssi aquilani: ci\u00f2 \u00e8 dovuto alla vicinanza al lago di Campotosto, facilmente raggiungibile dalla strada statale 80, ed ai centri aquilani che sorgono nei suoi pressi (Campotosto, Capitignano, Montereale). Pertanto, \u00e8 proprio in quest\u2019area che \u00e8 situato il confine tra le parlate teramane (di tipo meridionale intermedio) e quelle aquilane (di tipo mediano). In particolare, i dialetti di tipo teramano risalgono il fiume Vomano e sono dunque parlati anche al di l\u00e0 del confine provinciale, ossia nelle frazioni pi\u00f9 orientali del comune di Campotosto (Ortolano e Fucino-Case Isaia), con il lago di Provvidenza che funge da limite geografico netto: presso di esso nacque infatti, negli anni \u201840\ndel \u2018900, una piccola frazione oggi disabitata in cui si parlava un dialetto anch\u2019esso di tipo teramano, perch\u00e9 sorse come villaggio per impiegati Enel che lavoravano sulla diga di Campotosto, parecchi dei quali erano originari dell\u2018area montana del teramano. Il dialetto vira poi bruscamente all\u2019aquilano (senza dunque aree \u201cgrigie\u201c di confine) a Campotosto paese e nelle sue frazioni pi\u00f9 vicine di Mascioni e Poggio Cancelli.\nLa pronuncia delle vocali.\nCome si \u00e8 gi\u00e0 accennato, una caratteristica molto vistosa della parlata di Teramo e provincia risulta essere la pronuncia aperta delle vocali, nel senso che non si ha coscienza, nel parlato italiano, della distinzione tra \"e\" ed \"o\" chiuse ed aperte. Ne consegue un sistema definibile come \"pentavocalico\", ossia composto da cinque vocali (\"a\", \"\u00e8\" solo aperta, \"i\", \"\u00f2\" solo aperta e \"u\"), che determina l'insorgere di un fenomeno tipico di altre aree italiane a vocali aperte, ossia l'ipercorrettismo: accade cio\u00e8 che per reagire all'apertura indistinta di tutte le vocali la popolazione tende - in maniera variabile a seconda dell'et\u00e0, del sesso e della localit\u00e0 - a chiudere anche quelle \"e\" ed \"o\" che in italiano standard sono aperte. \nL'apertura delle vocali \u00e8 riscontrabile (sia in dialetto sia in italiano) nella maggior parte dei comuni della provincia di Teramo, specie nella parte centrale e costiera, per arrestarsi a nord presso Martinsicuro senza valicare il fiume Tronto, se non all'altezza della Sentina di Porto d'Ascoli, i cui abitanti pi\u00f9 anziani dei casolari in aperta campagna parlano ancora martinsicurese. Tuttavia, \u00e8 da ricordare che anche l'antico dialetto sambenedettese (ormai parlato soltanto da poche persone anziane) presenta vocali aperte (assenti tuttavia nell'italiano locale), e ci\u00f2 rappresenta il lascito di antichi frangimenti vocalici un tempo diffusi lungo tutta la costa marchigiana meridionale fino a Porto San Giorgio, quindi in piena area mediana. A sud la pronuncia aperta scende lungo la costa a Montesilvano, Cappelle sul Tavo fino alla parte settentrionale della citt\u00e0 di Pescara, un tempo appartenente alla provincia di Teramo (quartieri dei Colli e di Borgomarino nord, che furono popolati rispettivamente da contadini e pescatori provenienti dal teramano), ed inoltre - fatta eccezione per Penne e il suo circondario che hanno isocronismo parziale - \u00e8 riscontrabile anche nei centri montani dell\u2019area vestina (Farindola e Montebello di Bertona), quale prosecuzione dell\u2019area meridionale interna teramana. \u00c8 possibile perci\u00f2 desumere che l'apertura vocalica si sia irradiata da Teramo citt\u00e0 in epoca molto antica, al punto che le uniche aree immuni sono le seguenti:\n\u2022 quella settentrionale, corrispondente alla Val Vibrata e ai Monti della Laga (da Valle Castellana a Nereto), dove vigono condizioni \"ascolane\", fatta eccezione per i centri costieri (Martinsicuro e Alba Adriatica) e quelli dell'immediato entroterra (Corropoli e Colonnella), che presentano una pronuncia aperta come a Teramo (sia pure in regresso nelle fasce di et\u00e0 pi\u00f9 giovani) e che fino a pochi decenni fa hanno mantenuto i frangimenti vocalici;\n\u2022 quella centrale montana, nei piccoli centri posti lungo la SS80 che collega Teramo all'Aquila (Crognaleto, Fano Adriano e rispettive frazioni): si presume che l'apertura delle vocali non abbia interessato queste zone per via del loro forte isolamento, anche se alcuni paesi di questo comprensorio presentano una pronuncia aperta, come \u00e8 il caso di Pietracamela;\n\u2022 quella meridionale al confine con la provincia di Pescara, dove vige l'isocronismo sillabico parziale, limitato cio\u00e8 alla chiusura delle vocali aperte in sillaba libera (\"b\u00e9ne\", \"c\u00f3sa\"), e quindi con il mantenimento della pronuncia chiusa delle vocali in sillaba chiusa (\u201cd\u00e9tto\u201d, \u201cc\u00f3nto\u201d): tuttavia, analogamente alle aree prima esaminate, a centri con tali caratteristiche, cio\u00e8 Castelli e Bisenti, se ne affiancano altri in cui le vocali assumono un unico suono aperto, come Arsita e Castilenti, mentre a Castiglione Messer Raimondo vige una situazione intermedia, con le \u201ce\u201d tutte aperte (con tendenza a chiusura ipercorretta) e le \u201co\u201d con isocronismo parziale.\nLa pronuncia aperta delle vocali (con frangimenti residui o estinti) si pu\u00f2 riscontrare anche nelle localit\u00e0 collinari del Molise settentrionale prospicienti l'Adriatico (Petacciato e Montenero di Bisaccia) - che si pongono quale prolungamento meridionale dell\u2019area dialettale vastese, essendo quest'ultima caratterizzata da frangimenti simili a quelli teramani, pur non presentando nell\u2019italiano regionale vocali aperte bens\u00ec isocronismo parziale - ed infine ricompare nel punto isolato di San Giovanni Rotondo sul Gargano, nel cui antico dialetto erano altres\u00ec presenti frangimenti. C\u2019\u00e8 da dire poi che le vocali aperte sono presenti infine anche nell'estremo meridione (Sicilia, Calabria, Salento): ovviamente, siccome queste ultime aree non poterono in alcun modo essere entrate in contatto con il teramano, n\u00e9 con altre aree meridionali intermedie a vocali aperte, \u00e8 da escludere categoricamente che possano averne influenzato la pronuncia, per cui l\u2019unica ipotesi plausibile \u00e8 che i frangimenti dovettero manifestarsi in una fase talmente precoce da influire sulla resa dell\u2019italiano locale, aprendone quindi le vocali; inoltre, come gi\u00e0 accennato, le aree di transizione ascolano-teramane a vocali aperte, pur non presentando frangimenti allo stato attuale, ne erano dotate fino a mezzo secolo fa.\nLa variet\u00e0 di italiano regionale.\nLa parlata del capoluogo ha finito per diffondersi un po' in tutti i centri della provincia, specialmente nelle aree interne: lo stesso non pu\u00f2 dirsi per la costa, in cui da Tortoreto in su si fanno sempre pi\u00f9 forti gli influssi ascolano-sambenedettesi, gi\u00e0 storicamente presenti nella Val Vibrata, mentre nella zona centro-meridionale (Atri-Pineto-Silvi) si ha piuttosto una marcata influenza della parlata della non distante area metropolitana di Pescara - Montesilvano, soprattutto nel gergo giovanile: ne \u00e8 un esempio l'espressione \"marinare la scuola\", che mentre a Roseto e Giulianova \u00e8 resa ancora come a Teramo, ossia \"fare c\u00f9ppe\", a Pineto invece viene volta gi\u00e0 in \"fare filone\", come nella sottostante area pescarese/chietina e il resto dell'Abruzzo e dell'Italia centro-meridionale in genere.\nIl registro linguistico della variet\u00e0 locale italiana teramana viene spesso scambiato da chi viene da altre aree d'Abruzzo per quello di una parlata marchigiana, al punto che gli anziani pastori di Scanno utilizzavano per gli abitanti di Teramo e provincia l'appellativo di \"march\u00ectt\u00eb\" in senso spregiativo. Infatti l'area teramana, situandosi al limite settentrionale dell'Abruzzo, risente di un discreto influsso piceno (marchigiano meridionale) nell'andamento prosodico del parlato: ci\u00f2 risulta evidente soprattutto nella modulazione delle frasi interrogative, nel senso che le domande vengono rese con un'intonazione della frase in senso ascendente, in maniera cio\u00e8 abbastanza simile all'ascolano; anche la parlata giovanile tende ad assumere caratteristiche tali da essere considerabile ad orecchio come accento \"intermedio\" tra quello dell'area metropolitana pescarese e quello ascolano. Ci\u00f2 \u00e8 riscontrabile pure nel lessico, poich\u00e9 sono in uso diversi vocaboli ed espressioni molto popolari nelle Marche, specie ad Ascoli Piceno e provincia, come \"mi d\u00e0 gu\u0161to\" per \"mi piace\", \"frechino\" per \"bambino\", \"abboccare\" per \"finire in carcere\", \"buffo\" per \"debito\", \"\u00e8 piovuto\" invece della forma \"ha piovuto\", che invece \u00e8 tipica della maggior parte dell'Abruzzo."}
{"id": "2594281", "revid": "122346622", "url": "https://it.wikipedia.org/wiki?curid=2594281", "title": "Societ\u00e0 cooperativa europea", "text": "La Societ\u00e0 cooperativa europea (SCE) \u00e8 un tipo di societ\u00e0 caratterizzata da scopo mutualistico che affianca in ambito di societ\u00e0 europee quella definita come Societ\u00e0 europea. Le societ\u00e0 europee sono regolate dal regolamento europeo No 2157/2001 dell'8 ottobre 2001.\nA livello europeo \u00e8 regolamentata da:\ne successive rettifiche.\nCostituzione della SCE.\n\"La SCE pu\u00f2 essere costituita nei modi seguenti:\nStatuto della SCE.\nLo \"Statuto della Societ\u00e0 cooperativa europea\" \u00e8 disciplinato secondo la Direttiva 2003/72/CE, ed ha \u00abl'obiettivo \u00e8 quello di creare un contesto normativo idoneo per permettere\nalle cooperative di operare in tutta l'Unione Europea con un'unica personalit\u00e0 giuridica e stesse regole, cos\u00ec come previsto per le societ\u00e0 per azioni con lo statuto di Societ\u00e0 Europea (...) favorendo cos\u00ec la creazione di nuove cooperative di persone fisiche o giuridiche su scala europea\u00bb.\nStoria della Societ\u00e0 cooperativa in Italia.\nNell'ambito dell'Unione Europea l'idea\ndella costituzione della societ\u00e0 cooperativa europea (sce) nasce nel 1983 per\napprodare ad una definizione giuridica con il Regolamento Comunitario nel 2003.\nUn percorso di venti anni che ha dato all'Unione Europea e all'Italia un\nimportantissimo strumento giuridico per rendere sociale l'attivit\u00e0 di impresa.\nNel quadro giuridico societario\ncomunitario e nazionale, la presenza della sce introduce la pi\u00f9 etica forma\nsocietaria di impresa sia in termini di partecipazione dei lavoratori che in\ntermini di diritti degli stessi; con la sce non \u00e8 pi\u00f9 possibile operare quelle\nforme di \u201csfruttamento legale\u201d effettuate in larga scala da cooperative sociali\na danno di disabili, disoccupati, ex carcerati,\u2026\nMa la sce offre anche una\nfondamentale opportunit\u00e0 all'economia civile/sociale\u2026la possibilit\u00e0 di essere\neuropea, di realizzare economie di scala, di creare distretti dell'economia\nsociale. Attraverso la libert\u00e0 di stabilimento in ogni Paese dell'Unione\nEuropea a favore della societ\u00e0 cooperativa europea \u00e8 possibile creare reti\neuropee per i servizi alla persona, per la gestione di una agricoltura\necosostenibile e sociale, per l'energia rinnovabile e a ridotto impatto\nambientale, per il lavoro a favore dei soggetti deboli della societ\u00e0.\nle potenzialit\u00e0\ndello strumento giuridico non potevano passare inosservate, e fortunatamente ad\noggi si sta assistendo in Europa e in Italia ad un significativo sviluppo di\nquesto strumento giuridico con particolare riferimento ai servizi\nsocio-assistenziali, all'agricoltura sociale, al credito cooperativo, alla\nproduzione di energia a basso impatto ambientale.\nLo sviluppo della sce ha dato\nanche spinta e vigore alla normativa comunitaria sulle clausole sociali negli\nappalti pubblici, principalmente a favore delle possibilit\u00e0 occupazionali delle\nfasce deboli della societ\u00e0. \nLa prima societ\u00e0 cooperativa\neuropea in Italia \u00e8 stata l'Agrisocialcoop sce. La sua costituzione \u00e8 stato il\nfrutto di un lungo e paziente percorso di analisi e collaborazione giuridica\ncon l'Unione Europea, con il Ministero del Lavoro, e con il Ministero dello\nSviluppo Economico, che ha portato alla definizione dei passaggi\nburocratico-procedimentali non definiti o coordinati a livello comunitario e\nministeriale. Si \u00e8 trattato di un compito arduo perch\u00e9 la sce oltre ad avere un\ngenus specifico, aveva alcuni aspetti giuridici difformi dalla normativa\nnazionale e regionale rispetto al diritto societario e alla normativa che\nregola le cooperative sociale. Vari lavori dei centri studi del notariato e dei\ndottori commercialisti dimostrano il tentativo di individuare e risolvere\ncomplesse questioni giuridiche. Promotore e guida del processo sopra descritto, \u00e8 stato Roberto Collura, primo Presidente dell'Agrisocialcoop sce; il progetto di solidariet\u00e0 sociale sviluppato dall'Agrisocialcoop ha prodotto oltre cento assunzioni di lavoratori disabili nell'ambito del settore dell'agricoltura sociale dal 2008 al 2011. "}
{"id": "2594285", "revid": "1568601", "url": "https://it.wikipedia.org/wiki?curid=2594285", "title": "Punta Falcone", "text": "Punta Falcone \u00e8 un promontorio situato nel territorio del comune di Santa Teresa di Gallura, nella Sardegna settentrionale, davanti a capo Pertusato in Corsica, sul tratto di mare noto come le Bocche di Bonifacio. \u00c8 il punto pi\u00f9 a nord della Sardegna intesa come isola.\nConosciuto sin dall'antichit\u00e0 per le cave di granito sfruttate in epoca romana, rappresenta il punto pi\u00f9 settentrionale in assoluto della Sardegna.\nDal promontorio granitico, considerato di grande interesse naturalistico, si ammira un panorama che si estende fino alla bianche falesie della citt\u00e0 di Bonifacio in Corsica e sulle isole di Lavezzi, Cavallo, Budelli e le altre che compongono l'arcipelago della Maddalena, proteggendo a est, verso punta Marmorata, l'insenatura dove si distende la spiaggia della Marmorata davanti alle due omonime isolette."}
{"id": "2594286", "revid": "2136255", "url": "https://it.wikipedia.org/wiki?curid=2594286", "title": "Variatore di fase Alfa Romeo", "text": "Il VCT (\"Variable Camshaft Timing,\" in italiano \"fasatura variabile dell'albero a camme\") \u00e8 una tecnologia puramente meccanica sviluppata da Alfa Romeo nel 1980 con la Spider Duetto nella motorizzazione 1750 destinata al mercato americano, che controlla la fasatura delle valvole d'aspirazione. \u00c8 stato il primo adoperato su un'autovettura di produzione di serie.\nDescrizione ed evoluzione.\nPer il controllo della fasatura delle valvole d'aspirazione, che variano quest'ultima di 20\u00b0 in anticipo al superamento di un determinato regime, in modo da aumentare l'incrocio delle valvole, si utilizza un sistema meccanico integrato dentro all'ingranaggio di pilotaggio dell'albero a camme.\nDentro all'ingranaggio comandato dalla catena o cinghia di distribuzione, vi \u00e8 un ingranaggio scorrevole, che ha una dentatura elicoidale esternamente, in modo da ingranare la dentatura elicoidale dell'ingranaggio pilotato dalla distribuzione, mentre nella parte interna ha un profilo millerighe, in modo che rimanga ingranato con l'albero a camme e possa scorrere liberamente.\nLa variazione di fase si ha grazie al profilo elicoidale della dentatura esterna di questo ingranaggio, che permette la rotazione dell'albero a camme; per far s\u00ec che la variazione di fase sia ben controllata, si ha una molla che spinge da dietro l'ingranaggio. Quando l'olio, che spinge dalla direzione opposta, ha una bassa pressione (ci\u00f2 avviene a bassi regimi), la molla fa s\u00ec che l'ingranaggio stia nella sua posizione di riposo. Quando per\u00f2 la pressione dell'olio aumenta, la forza di quest'ultimo fa comprimere la molla e aumentando l'anticipo d'apertura della valvola.\nDopo soli tre anni, nel 1983, apparve il sistema di controllo elettronico, che non si differenzia di poco dal precedente, dato che adopera un motorino elettrico al posto dell'olio cos\u00ec da avere una maggiore precisione nel regime di cambiata della fasatura.\nCon il passare del tempo, il sistema divenne elettro-idraulico: qui il motorino elettrico comprime l'olio che spinge l'ingranaggio permettendo la variazione della fasatura."}
{"id": "2594288", "revid": "729019", "url": "https://it.wikipedia.org/wiki?curid=2594288", "title": "Hawker Danecock", "text": "L'Hawker Danecock fu un biplano realizzato dall'azienda britannica Hawker Aircraft per l'aviazione e la marina della Danimarca negli anni venti, l'aereo fu derivato dai progetti del Hawker Woodcock.\nStoria.\nDesign e sviluppo.\nNel 1925 il governo danese commission\u00f2 la costruzione di tre velivoli simili al Woodcock, ma con un certo numero di migliorie da apportare al progetto originale. Sydney Camm apport\u00f2 delle modifiche sia alle ali che alla cabina del pilota e ne risult\u00f2 un aereo che, rispetto al Woodcock II, aveva ali di lunghezza diversa, fusoliera leggermente pi\u00f9 lunga, un Armstrong Siddeley Jaguar IV come propulsore e due mitragliatrici danesi Madsen. Il prototipo vol\u00f2 la prima volta nel 18 dicembre del 1925 pilotato da George Bulman e tutti e tre i velivoli ordinati furono consegnati entro febbraio 1926.\nImpiego.\nDopo aver ricevuto i tre aerei commissionati alla Hawker, la Danimarca ottenne anche la licenza per la produzione in proprio dei Danecock. Gli aerei danesi presero il nome di Dankok e furono costruiti nel 1927 dai cantieri navali reali danesi (\"Orlogsvaerftet\"). In totale vennero realizzati dodici esemplari di Dankok. Un velivolo, realizzato per\u00f2 in Inghilterra, infranse il record scandinavo di altitudine, raggiungendo quota 8.598 metri (28,208\u00a0ft). La flotta di 15 velivoli rimase in servizio fino al 1937, quando fu sostituita dai Hawker Nimrod. Un esemplare \u00e8 conservato nel museo di Copenaghen.\nBibliografia.\nMason, Francis K. \"Hawker Aircraft since 1920\". London: Putnam &amp; Co., 1961. ISBN 1-85310-270-9."}
{"id": "2594293", "revid": "39224", "url": "https://it.wikipedia.org/wiki?curid=2594293", "title": "Dermatiti allergiche", "text": ""}
{"id": "2594296", "revid": "286870", "url": "https://it.wikipedia.org/wiki?curid=2594296", "title": "System F", "text": ""}
{"id": "2594297", "revid": "41824", "url": "https://it.wikipedia.org/wiki?curid=2594297", "title": "Gouryella", "text": ""}
{"id": "2594299", "revid": "286870", "url": "https://it.wikipedia.org/wiki?curid=2594299", "title": "Perpetuous Dreamer", "text": ""}
{"id": "2594301", "revid": "1305772", "url": "https://it.wikipedia.org/wiki?curid=2594301", "title": "Rising Star", "text": ""}
{"id": "2594308", "revid": "45927", "url": "https://it.wikipedia.org/wiki?curid=2594308", "title": "Congiuntivo piuccheperfetto", "text": ""}
{"id": "2594309", "revid": "38120", "url": "https://it.wikipedia.org/wiki?curid=2594309", "title": "Invisible Hood", "text": "Invisible Hood \u00e8 un supereroe immaginario dell'Universo DC. Fu originariamente propriet\u00e0 della Quality Comics, ma fu pi\u00f9 tardi acquisito dalla DC Comics, insieme a tutti gli altri personaggi della Quality.Comparve per la prima volta in Smash Comics n. 1 (Agosto 1939), e fu creato da Art Pinajian, che illustr\u00f2 la storia sotto lo pseudonimo di \"Art Gordon\".\nStoria della pubblicazione.\nIl personaggio comparve per la prima volta in \"Smash Comics\" n. 1 nel 1939, come pubblicato dalla Quality Comics in una storia intitolata \"Hooded Justice\". Anni dopo che il personaggio fu acquisito dalla DC Comics, fu sviluppata una storia immaginaria retroattiva.\nKent Thurtson.\nPoco si sa a proposito delle origini di Kent Thurston e del suo mantello trattato chimicamente. Ci\u00f2 che si sa \u00e8 che cominci\u00f2 a combattere il crimine in \"Smash Comics\" n. 1 come Invisible Hood. Pi\u00f9 tardi cambi\u00f2 il suo nome in Invisible Justice. Comparve in \"Smash Comics\" dal n. 1 al n. 32.\nOre prima all'attacco a Pearl Harbor, Thurston fu reclutato dallo Zio Sam per unirsi ai Combattenti per la Libert\u00e0 al fine di difendere la base. L'intera squadra, ad eccezione di Zio Sam, sembr\u00f2 essere terminata. Fu pi\u00f9 tardi rivelato che tutto il team, eccetto Magno, era sopravvissuto (\"Secret Origins\" n. 26).\nInvisible Hood sopravvisse fino al 1974, quando fu apparentemente ucciso da Icicle e Mist (\"Starman\" vol. 2 n. 2). Tyson Gilford (Blindside), del team di supereroi dei Relatives Heroes, credette sempre che Kent Thurston fosse suo nonno.\nKen Thurston.\nUna versione moderna di Invisible Hood debutt\u00f2 in \"Uncle Sam and the Freedom Fighters\" n. 5. Assistette il gruppo nella sua fuga dallo S.H.A.D.E., un'organizzazione governativa che controllava la Casa Bianca. Nel n. 6, fu rivelato che questo Invisible Hood \u00e8 in realt\u00e0 Ken Thurston, il nipote dell'Invisible Hood originale e che utilizza lo stesso costume utilizzato dall'eroe originale della Golden Age. Fu ucciso dal traditore Raggio (Stan Silver), proprio mentre stava lasciando la carriera di supereroe."}
{"id": "2594316", "revid": "599013", "url": "https://it.wikipedia.org/wiki?curid=2594316", "title": "Wiccan", "text": ""}
{"id": "2594321", "revid": "599013", "url": "https://it.wikipedia.org/wiki?curid=2594321", "title": "Carlos Renato Frederico", "text": "Caratteristiche tecniche.\nGiocava come centrocampista offensivo e attaccante. Segnava molti gol di testa grazie alla sua statura.\nCarriera.\nClub.\nInizi\u00f2 la carriera nel 1975 con il Guarani di Campinas, nello stato di San Paolo, con il quale vinse il campionato brasiliano 1978 e si mise in evidenza a livello nazionale, guadagnandosi prima la convocazione nel di Cl\u00e1udio Coutinho e poi il trasferimento al San Paolo, dove rimase fino al 1984 vincendo due campionati statali consecutivi nei suoi primi due anni nel club. Nel 1985 gioc\u00f2 nel Botafogo, uscendo quindi dallo Stato paulista per trasferirsi a Rio; nel 1986 poi si trasfer\u00ec all'Atl\u00e9tico Mineiro, cambiando nuovamente stato.\nNel 1989 espatri\u00f2 e fu acquistato dal Nissan Motors, squadra giapponese con cui vinse un campionato nazionale; tornato in Brasile, gioc\u00f2 fino ai quarant'anni, ritirandosi con la maglia del Taubat\u00e9.\nNazionale.\nHa giocato 22 partite con il , marcando 3 gol. Venne incluso nella lista di convocati per , tuttavia non gioc\u00f2 alcuna partita."}
{"id": "2594324", "revid": "1202739", "url": "https://it.wikipedia.org/wiki?curid=2594324", "title": "Il cappello del prete", "text": "Il cappello del prete \u00e8 un romanzo di Emilio De Marchi, pubblicato nel 1888, considerato uno tra i primi veri romanzi polizieschi in lingua italiana. Usc\u00ec dapprima a puntate sul quotidiano milanese \"L'Italia\" dal numero del 17-18 giugno 1887; nel 1888 apparve sul \"Corriere di Napoli\" dal 8-9 aprile. La prima edizione in libro apparve per l'Editore Treves nel 1888.\nTrama.\nIl barone napoletano Carlo Coriolano di Santafusca \u00e8 alle prese con un grosso problema: ha appena ricevuto la richiesta di restituire entro due settimane una cartella di 15.000 lire al canonico amministratore del Sacro Monte delle Orfanelle, altrimenti sar\u00e0 denunciato. Trovandosi gi\u00e0 nell'albo degli insolvibili e non in grado di ripianare il debito, il barone decide di rivolgersi a don Cirillo, detto \" 'o prevete\", un prete dedito pi\u00f9 al denaro che alla missione religiosa, per proporgli la vendita del suo palazzo, la Villa di Santafusca.\nIl barone ed il prete si incontrano e raggiungono un accordo sulla vendita della Villa per una somma di 30.000 lire, tuttavia entrambi non hanno palesato le loro vere intenzioni. Padre Cirillo ha in animo di truffare il barone, perch\u00e9 sa che la Sacra Mensa Diocesana \u00e8 disposta a pagare l'edificio forse fino a 120.000 lire per collocarvi un seminario e un collegio teologico: se l'operazione riuscir\u00e0, prete Cirillo potr\u00e0 \"salvare per s\u00e9 il diritto di una stanza nel collegio coll'obbligo di una messa quotidiana\" e nel frattempo lascer\u00e0 il suo \"squallido bugigattolo\" e si liberer\u00e0 dei popolani napoletani che lo assillano con la richiesta di numeri da giocare al lotto. L'idea che \"ronza in capo\" al barone \u00e8 invece molto pi\u00f9 oscura: far \"sparire\" Don Cirillo al suo arrivo alla Villa, in modo da poter mettere le mani sulle enormi ricchezze del prete.\nNei giorni seguenti \" 'o prevete\" porta avanti il suo progetto: risolve le questioni aperte con \"Cruschiello\", un suo compare pignoratario, ritira molte cartelle di rendita depositate al banco, si reca al Sacro Monte per appianare con 8.000 lire il debito del barone e lascia i denari della pigione e le chiavi della casa al nipote Gennariello. \nIl giorno dell'appuntamento, Don Cirillo incontra Filippino, il cappellaio, che, essendo in gravi difficolt\u00e0 economiche, gli offre \"un cappello nuovo coi nastrini di seta\" per poche lire, prima che gli vengano pignorati tutti gli averi. Don Cirillo si reca quindi alla villa del barone che lo uccide, colpendolo alla testa. Il cappello nuovo vola via ed il barone non se ne accorge.\nDon Antonio, parroco di Santafusca, poco dopo trova il cappello e lo mostra a Filippino, cappellaio del paese, che riconosce in quel cappello quello di don Cirillo e, pensando che gli possa essere accaduto qualcosa, lo consegna nelle mani della giustizia.\nNel frattempo il barone \u00e8 tormentato da sensi di colpa e in preda ad allucinazioni (vede il cappello e il prete); convocato dalla polizia, dapprima nega e poi, come guidato da un meccanismo interno, confessa di aver ucciso il prete nella sua villa.\nVersione cinematografica.\nNel 1943 Ferdinando Maria Poggioli gir\u00f2 un adattamento cinematografico: \"Il cappello da prete\". Il film si discosta notevolmente dal libro di De Marchi. Tanto per cominciare, probabilmente per questioni di censura, Don Cirillo non \u00e8 un vero prete ma un seminarista che ha interrotto gli studi per motivi non meglio specificati. La figura del Barone Carlo Coriolano di Santafusca, nel film, \u00e8 trattata con una certa benevolenza: \u00e8 un personaggio arrovellato e dolente vittima di se stesso. Nel libro invece \u00e8 descritto come cialtrone spendaccione e cinico. \nOltre ad altri importanti particolari riguardo alla morte di Don Cirillo fondamentale \u00e8 la modifica del finale, che vede il Barone esprimersi in una confessione in terza persona di stampo catartico ed autopunitivo, confessione a cui segue lo sprofondare nella follia sancito da una liberatoria risata. Finale concettualmente ben diverso da quello del libro. Bravissimo Roldano Lupi, che interpreta un allucinato e sofferente Barone di Santafusca; perfetto Luigi Almirante che incarna un Don Cirillo ambiguo e avido. Bravi anche i comprimari Lida Baarova, Luigi Pavese, Loris Gizzi e lo sfortunato Elio Marcuzzo. Il film, girato a Cinecitt\u00e0 nell'estate del 1943, usc\u00ec in prima proiezione pubblica il 10 novembre 1944.\nVersione televisiva.\nDal romanzo fu tratta nel 1970 una omonima versione televisiva in 3 puntate, per la regia di Sandro Bolchi, con Luigi Vannucchi nella parte del barone Carlo Coriolano di Santafusca. "}
{"id": "2594325", "revid": "287204", "url": "https://it.wikipedia.org/wiki?curid=2594325", "title": "Federica Carlotta di Prussia", "text": "Con il nome di Federica Carlotta di Prussia sono note:"}
{"id": "2594328", "revid": "253269", "url": "https://it.wikipedia.org/wiki?curid=2594328", "title": "Dooley Wilson", "text": "Il suo ruolo pi\u00f9 noto \u00e8 stato quello del pianista \"Sam\" nel film \"Casablanca\" (1942).\nBiografia.\nLavor\u00f2 in teatri per Neri di Chicago e New York dal 1908 al 1930, con una pausa nel 1920, quando lavor\u00f2 come batterista in una band che fece un tour in Europa.\nTra gli anni trenta e i cinquanta lavor\u00f2 per il cinema e in vari musical a Broadway.\nRicevette il soprannome di \"Dooley\" mentre lavorava per il Pekin Theatre di Chicago, intorno al 1908, per l'interpretazione che diede della canzone irlandese \"Mr. Dooley\", che cantava in whiteface.\n\"Casablanca\".\nWilson comparve in oltre venti film, ma si guadagn\u00f2 l'immortalit\u00e0 con il personaggio del pianista \"Sam\" in \"Casablanca\". Wilson per\u00f2 era un batterista e nel film faceva solo finta di suonare il piano. Per interpretare quel ruolo fu pagato $ 350 alla settimana per sette settimane.. Sydney Greenstreet, per fare un confronto, fu pagato $ 3.750 a settimana."}
{"id": "2594333", "revid": "124402027", "url": "https://it.wikipedia.org/wiki?curid=2594333", "title": "Tempietto del Santo Sepolcro", "text": "Il Tempietto del Santo Sepolcro \u00e8 un monumento funebre di Firenze, conservato nella cappella del Santo Sepolcro che \u00e8 l'unica parte ancora consacrata della ex-chiesa di San Pancrazio. Nel tempietto \u00e8 sepolto Giovanni di Paolo Rucellai e l'architettura \u00e8 opera di Leon Battista Alberti.\nStoria.\nGiovanni di Paolo Rucellai era un ricco mercante fiorentino, legato a Leon Battista Alberti da amicizia ed affinit\u00e0 intellettuale. All'architetto e teorico del Rinascimento aveva gi\u00e0 commissionato la sistemazione del proprio palazzo di famiglia (palazzo Rucellai, dal 1447), il completamento della facciata di Santa Maria Novella (dal 1456) e la Loggia Rucellai (completata nel 1460). \nIl tempietto, destinato ad accogliere le spoglie di Giovanni, fu l'ultima delle realizzazioni dell'Alberti nella zona, ed era collocato nella chiesa pi\u00f9 vicina al palazzo di famiglia. Iniziato nel 1457, stando agli studi pi\u00f9 recenti, venne completato nel 1467. Giovanni mor\u00ec poi nel 1481.\nArchitettura.\nLa forma del tempietto \u00e8 ispirata, in scala, al Santo Sepolcro di Gerusalemme, reinterpretato in una struttura rigorosamente classica sulle forme di un \"Sepulcrum Domini\". Su una pianta rettangolare, impostata sul rapporto aureo, si alzano le pareti scandite da paraste corinzie scanalate e rivestite da pannelli quadrati decorati da tarsie marmoree. Sulla trabeazione corre l'iscrizione, in eleganti caratteri lapidari romani ripresi dai monumenti antichi, di un versetto di Marco. Il coronamento \u00e8 composto da una merlatura gigliata (in onore probabilmente all'Annunziata a cui la cappella era dedicata) e una lanterna, composta come un tempietto a base circolare, che oggi non si trova nella posizione originale e che venne spostata in avanti dal centro durante dei restauri ottocenteschi, per migliorarne la visibilit\u00e0. \nL'interno \u00e8 accessibile da una porta molto bassa, ed \u00e8 decorato da due affreschi di Giovanni da Piamonte (\"Cristo morto sorretto da due angeli\" e \"Resurrezione\"), un allievo di Piero della Francesca. Sul sarcofago si trova una statua di \"Cristo giacente\".\nDecorazione.\nLe tarsie marmoree della decorazione esterna si rifanno alla tradizione romanica fiorentina, con esempi quali il Battistero di San Giovanni, San Miniato al Monte o la Badia Fiesolana. Alberti attinse alla tradizione per regolarizzarla e modernizzarla, senza per\u00f2 operare uno stacco netto, ma valorizzandone il retaggio. \nLo stile delle formelle \u00e8 sobrio ma altamente elegante, con motivi decorativi in marmo bianco e verde ognuno diverso dall'altro. Le decorazioni sono schemi geometrici a base centrale, ispirati al cerchio ed a altre figure geometriche ripetute in schemi simmetrici e regolari. La geometria secondo Alberti induceva a meditare sui misteri della fede.\nTra queste formelle spiccano su ciascun lato un emblema araldico, appartenente ai personaggi pi\u00f9 importanti dell'epoca: la vela spiegata al vento con le sartie sciolte di Giovanni Rucellai, il mazzocchio con tre piume di Cosimo il Vecchio, l'anello di diamante con due piume di Piero de' Medici e il tre anelli intrecciati di Lorenzo il Magnifico. \nL'altezza delle lettere dell'iscrizione \u00e8 di 16,8 cm ed \u00e8 corrispondente a quella delle iscrizioni della tomba romana di Cecilia Metella. Leon Battista Alberti ne modul\u00f2 il disegno dividendo il quadrato di base in dodici parti e rendendo quindi il carattere disegnato pi\u00f9 sottile ed elegante.\nLa decorazione del tempietto \u00e8 stata di ispirazione anche per alcuni architetti moderni, come Alvar Aalto che ha usato questo schema per la decorazione di interni, mentre Carlo Scarpa ne cit\u00f2 il carattere nelle iscrizioni esterne alla fondazione Querini Stampalia a Venezia."}
{"id": "2594334", "revid": "125078984", "url": "https://it.wikipedia.org/wiki?curid=2594334", "title": "Battaglia di Palosco", "text": "La battaglia di Palosco, chiamata anche delle Grumore, dal nome della localit\u00e0 in cui si svolse, avvenne nel 1156 tra il comune di Bergamo e il comune di Brescia.\nLa causa della lite sembra esser stata il possesso dei castelli di Volpino, Qualino e Ceratello in Val Camonica.\nLo scontro.\nI bresciani passarono l'Oglio e si accamparono nella localit\u00e0 \"Grumore\" presso Palosco sabato 10 marzo 1156. I bergamaschi, accorsi a difendere il territorio, non riuscendo a provocare battaglia, si accamparono per la notte ritenendo che lo scontro si effettuasse il giorno successivo. Approfittando delle prime luci dell'alba i bresciani assaltarono le truppe avversarie, non ancora schierate, e le sopraffecero.\nAlla fine del combattimento i bresciani distrussero il castello di Palosco.\nNella sconfitta i bergamaschi persero non solo molti uomini, ma anche il gonfalone della citt\u00e0, dedicato a sant'Alessandro, che venne conservato come trofeo dai bresciani nella chiesa dei santi Faustino e Giovita.\nEpilogo.\nIl 21 marzo 1156 presso la chiesa di San Michele tra Mura e Telgate si concludeva la pace: i bergamaschi rinunciavano al possesso e a qualsiasi pretesa sul castello di Volpino. Inoltre promettevano che i figli minorenni degli uccisi non avrebbero chiesto vendetta per la morte dei genitori. In caso di infrazione dei patti i bergamaschi avrebbero pagato una multa di mille libbre.\nIl comune di Brescia affid\u00f2 la custodia del Castello di Volpino, del Castello di Qualino e del Castello di Ceratello a Alberto del Lago, Oprando Brusato, Magnano di San Gervasio, Bonaprando Avogadro e altri.."}
{"id": "2594336", "revid": "339392", "url": "https://it.wikipedia.org/wiki?curid=2594336", "title": "Keflav\u00edk Football Club", "text": ""}
{"id": "2594338", "revid": "256896", "url": "https://it.wikipedia.org/wiki?curid=2594338", "title": "Almalaurea", "text": ""}
{"id": "2594339", "revid": "287204", "url": "https://it.wikipedia.org/wiki?curid=2594339", "title": "Throttur", "text": ""}
{"id": "2594340", "revid": "287204", "url": "https://it.wikipedia.org/wiki?curid=2594340", "title": "Passo di Loibl", "text": "Il passo di Loibl (1.367 ; in tedesco \"Loiblpass\", in sloveno \"prelaz Ljubelj\") \u00e8 un passo alpino che collega l'Austria a nord con la Slovenia a sud. Posto nelle Caravanche Occidentali, \u00e8 caratterizzato dalla presenza di una galleria costruita dai prigionieri del campo di concentramento di Mauthausen.\nCaratteristiche e storia.\nUn elemento importante del traffico del passo \u00e8 la galleria di Loibl, \"Loibltunnel\". La prima galleria venne scavata nel 1560, era lunga 150 metri e per quei tempi era di notevole lunghezza, ma venne abbandonata per mancanza di sicurezza. Gi\u00e0 nel XVII secolo vi erano i piani per costruire una nuova galleria in prossimit\u00e0 di quella attuale, che avrebbe significato un enorme sollievo per la traversata. Tuttavia il progetto non si realizz\u00f2 a causa degli alti costi di costruzione. Il vecchio tunnel venne rimosso e sostituito da uno di 4 metri di larghezza e 130 metri di lunghezza. Due obelischi vennero posti sul passo per commemorare il completamento dei lavori di costruzione sotto l'imperatore Carlo VI.\nAgli inizi dell'Ottocento l'ingegnere Carlo Donegani fu incaricato di un progetto per il collegamento tra Carinzia e Carniola attraverso il passo di Loibl.\nNel settembre 1942 Friedrich Rainer, il Gauleiter della Carinzia, inizi\u00f2 la costruzione di un nuovo valico, il cui fulcro doveva essere una nuova galleria lunga 1.570 metri a 1068 metri sul livello del mare sotto il crinale. Con l'organizzazione delle SS concluse un contratto con l'\"Universale ingegneria civile AG\", che impegnava se stesso e le SS per la fornitura di manodopera dai campi di concentramento. Dal marzo 1943 1652 prigionieri di guerra e dei campi di concentramento lavorarono in condizioni disumane al nuovo tunnel.\nTale tunnel fu chiuso nel 1947 ma riaperto nel 1950 ed allargato a due corsie nel 1966. Dal 1991 \u00e8 in funzione un'altra galleria, il traforo delle Caravanche, lunga 7864 metri che collega Villaco con Lubiana.\nPercorrendo la strada statale che dalla Slovenia conduce in Austria, poco prima del confine, sulla sinistra, appaiono i resti del campo di lavoro che era stato eretto in prossimit\u00e0 del tunnel, come campo secondario. I prigionieri che lavoravano agli scavi, in caso di malattia o inabilit\u00e0 al lavoro, venivano ricondotti a Mauthausen dove si procedeva alla loro esecuzione.\nNel luogo adesso sorge un monumento in ferro a ricordo di tutti coloro che, in quella circostanza, persero la vita."}
{"id": "2594344", "revid": "834", "url": "https://it.wikipedia.org/wiki?curid=2594344", "title": "Abraham Idelsohn", "text": ""}
{"id": "2594345", "revid": "10125", "url": "https://it.wikipedia.org/wiki?curid=2594345", "title": "Poliploide", "text": ""}
{"id": "2594351", "revid": "76963", "url": "https://it.wikipedia.org/wiki?curid=2594351", "title": "Jan Sterling", "text": "Biografia.\nFiglia di Eleanor Ward Deans e William Allen Adriance Jr., architetto e dirigente pubblicitario, aveva una sorella pi\u00f9 giovane, Ann \"Mimi\" Adriance, modella e donna d'affari. Cresciuta in un ambiente privilegiato, frequent\u00f2 scuole private prima di trasferirsi con la famiglia in Europa e in Sud America. Studi\u00f2 con tutori privati a Londra e Parigi prima di entrare nella scuola d'arte drammatica di Fay Compton.\nVinse il Golden Globe quale miglior attrice non protagonista nel 1955 per la sua interpretazione in \"Prigionieri del cielo\" (1954) e apparve in altri importanti film degli anni cinquanta, come \"L'asso nella manica\" (1951) di Billy Wilder, con Kirk Douglas, \"Nel 2000 non sorge il sole\" (1956) di Michael Anderson, con Edmond O'Brien e \"Il colosso d'argilla\" (1956) di Mark Robson, con Humphrey Bogart.\nLa Sterling si spos\u00f2 due volte, la prima nel 1941 con l'attore britannico John Merivale, da cui divorzi\u00f2 nel 1948, poi con l'attore statunitense Paul Douglas, morto nel 1959. Dopo la morte di Douglas la carriera dell'attrice rallent\u00f2 sensibilmente. Dal 1970 fu sentimentalmente legata all'attore e regista Sam Wanamaker. Negli ultimi anni, l'esistenza della Sterling fu segnata da malattie e infortuni, quali il diabete e la frattura di un'anca. Suo figlio, Adams Douglas, mor\u00ec nel dicembre 2003, all'et\u00e0 di 48 anni, per insufficienza cardiaca e la Sterling mor\u00ec tre mesi dopo, il 26 marzo 2004, all'et\u00e0 di 82 anni."}
{"id": "2594354", "revid": "104458", "url": "https://it.wikipedia.org/wiki?curid=2594354", "title": "Nuada Airgetl\u00e1m", "text": ""}
{"id": "2594358", "revid": "599013", "url": "https://it.wikipedia.org/wiki?curid=2594358", "title": "Alecsandro Barbosa Filisbino", "text": "\u00c8 il fratello di Richarlyson calciatore dell' mentre il padre \u00e8 Reinaldo Felisbino, detto \"Lela\", ex calciatore del degli anni ottanta."}
{"id": "2594366", "revid": "339392", "url": "https://it.wikipedia.org/wiki?curid=2594366", "title": "Lago di Gelmer", "text": ""}
{"id": "2594367", "revid": "767487", "url": "https://it.wikipedia.org/wiki?curid=2594367", "title": "Diga di Gelmer", "text": "La diga di Gelmer \u00e8 una diga a gravit\u00e0 situata in Svizzera, nel Canton Berna, nel comune di Guttannen.\nDescrizione.\nHa un'altezza di 35 metri e il coronamento \u00e8 lungo 370 metri. Il volume della diga \u00e8 di 82.000 metri cubi.\nIl lago creato dallo sbarramento, il lago Gelmer ha un volume massimo di 14 milioni di metri cubi, una lunghezza di 1,5\u00a0km e un'altitudine massima di 1850\u00a0m s.l.m. Lo sfioratore ha una capacit\u00e0 di 87 metri cubi al secondo.\nLe acque del lago vengono sfruttate dall'azienda Kraftwerke Oberhasli AG. La diga \u00e8 raggiungibile tramite una ripida funicolare che in un tratto raggiunge il 106 % di pendenza."}
{"id": "2594369", "revid": "502559", "url": "https://it.wikipedia.org/wiki?curid=2594369", "title": "Lago di Oberaar", "text": ""}
{"id": "2594370", "revid": "179980", "url": "https://it.wikipedia.org/wiki?curid=2594370", "title": "Ad\u00edlson Dias Batista", "text": ""}
{"id": "2594371", "revid": "767487", "url": "https://it.wikipedia.org/wiki?curid=2594371", "title": "Diga di Oberaar", "text": "La diga di Oberaar \u00e8 una diga a gravit\u00e0 situata in Svizzera, nel Canton Berna, nella zona del passo del Grimsel.\nDescrizione.\nHa un'altezza di 100 metri e il coronamento \u00e8 lungo 526 metri. Il volume della diga \u00e8 di 453.000 metri cubi.\nIl lago creato dallo sbarramento, l'Oberaarsee ha un volume massimo di 61 milioni di metri cubi, una lunghezza di 2,8\u00a0km e un'altitudine massima di 2303\u00a0m s.l.m. Lo sfioratore ha una capacit\u00e0 di 21 metri cubi al secondo. Le acque del lago vengono sfruttate dall'azienda Kraftwerke Oberhasli AG.\nIl lago \u00e8 usato come bacino di pompaggio dal Grimselsee e alimenta le centrali idroelettriche del Grimsel 1 e 2."}
{"id": "2594372", "revid": "179980", "url": "https://it.wikipedia.org/wiki?curid=2594372", "title": "Marcelo Mendon\u00e7a de Mattos", "text": ""}
{"id": "2594376", "revid": "1437331", "url": "https://it.wikipedia.org/wiki?curid=2594376", "title": "Acidi biliari", "text": "Gli acidi biliari sono sintetizzati nel fegato e inclusi nella bile, la quale verr\u00e0 secreta nel duodeno per facilitare la digestione e l'assorbimento dei grassi e delle vitamine liposolubili. Gli acidi biliari derivano dal colesterolo, che, dopo diverse reazioni forma l'acido colico e l'acido chenodesossicolico.\nQuesti possono condensare con un'ammina solforata, la taurina formando l'acido taurocolico e l'acido taurochenodesossicolico, oppure possono condensare con la glicina formando l'acido glicocolico e l'acido glicochenodesossicolico.\nGli acidi biliari e i loro sali (di sodio e potassio) oltre a permettere l'emulsione dei lipidi, hanno un'azione batteriostatica, e vengono utilizzati in microbiologia come inibitori dei batteri Gram positivi nei terreni di coltura. Gli acidi biliari sono prodotti nel fegato dal Citocromo P450 mediante ossidazione del colesterolo.\nValori normali.\nI valori normali che un adulto deve avere in un esame del sangue non devono superare le 8 unit\u00e0 ogni millimetro cubo di sangue."}
{"id": "2594377", "revid": "16972", "url": "https://it.wikipedia.org/wiki?curid=2594377", "title": "Pleiadians", "text": ""}
{"id": "2594380", "revid": "179980", "url": "https://it.wikipedia.org/wiki?curid=2594380", "title": "Jos\u00e9 Gild\u00e1sio Pereira de Matos", "text": ""}
{"id": "2594382", "revid": "373458", "url": "https://it.wikipedia.org/wiki?curid=2594382", "title": "Laghi della Turchia", "text": "Questa voce raccoglie le informazioni sui principali laghi della Turchia.\nLa maggior parte dei laghi sono d'acqua dolce con le notevoli eccezioni del lago di Van e del lago Salato."}
{"id": "2594388", "revid": "1944893", "url": "https://it.wikipedia.org/wiki?curid=2594388", "title": "Punto isosbestico", "text": "Un punto isosbestico, definito anche come punto isobestico, si ha quando una miscela costituita da due specie chimiche in equilibrio chimico fra loro ha, a una determinata lunghezza d'onda, per esempio dello spettro UV-Vis (ultravioletto-visibile, comprende lunghezze d'onda che vanno dai 200 nm agli 800\u00a0nm), assorbanza indipendente dal rapporto molare fra le due specie stesse.\nPu\u00f2 essere anche definito in termini di estinzione molare (\u03b5): il punto isosbestico \u00e8 il punto in cui due specie chimiche in equilibrio tra loro hanno la stessa estinzione molare.\nAl punto isosbestico il valore dell'assorbanza o dell'estinzione molare non dipender\u00e0 dal valore della concentrazione delle singole specie, ma dalla somma di queste.\nOsservando un grafico d'assorbimento, se sono presenti uno o pi\u00f9 punti isosbestici possiamo affermare che le specie chimiche che hanno generato il grafico sono all'equilibrio tra loro.\nQuesta singolarit\u00e0 pu\u00f2 essere sfruttata per calcolare le K di equilibrio in vari tipi di reazioni."}
{"id": "2594389", "revid": "729019", "url": "https://it.wikipedia.org/wiki?curid=2594389", "title": "Hoy (isola)", "text": "Hoy (in Norreno H\u00e1ey, che significa \"isola alta\") \u00e8 un'isola dell'arcipelago delle Orcadi, in Scozia, di cui \u00e8 l'isola pi\u00f9 estesa dopo Mainland."}
{"id": "2594393", "revid": "38120", "url": "https://it.wikipedia.org/wiki?curid=2594393", "title": "Quality Comics", "text": "Quality Comics \u00e8 stata una casa editrice di fumetti statunitense in attivit\u00e0 dal 1939 al 1956, fra le principali tra quelle che operarono durante la Golden Age dei fumetti. Molti dei fumetti furono pubblicati sotto l'etichetta Comic Magazines.\nStoria.\nLa Quality Comics fu fondata da Everett M. \"Busy\" Arnold, uno stampatore che, constata la sempre crescente popolarit\u00e0 dei fumetti negli anni trenta, entr\u00f2 nel campo acquistando dalla Eastern Color Press la testata Feature \"Funnies\". Inizialmente acquistando le caratteristiche di Eisner &amp; Iger, un prominente \"impacchettatore\" che produceva fumetti su richiesta per pubblicatori che entravano nel giro, la Quality introdusse supereroi come Plastic Man e Kid Eternity, e personaggi non supereroi come l'eroe aviatore Blackhawk. La Quality ripubblic\u00f2 anche ristampe del fumetto \"The Spirit\" di Will Eisner, prime sette pagine iniziali di un fumetto settimanale di sedici pagine della grandezza di un tabloid e stampato su carta da giornale, conosciuto colloquialmente come \"The Spirit Section\", distribuito nel giornale della domenica.\nDalla met\u00e0 degli anni cinquanta con la televisione e i libri tascabili che distoglievano il pubblico dai fumetti e dai supereroi in particolare, l'interesse nei personaggi della Quality declin\u00f2 considerabilmente. Dopo l'intrusione in altri generi come guerra, comicit\u00e0, romanticismo e horror, la compagnia cess\u00f2 le operazioni con i fumetti nel dicembre 1956. Molte delle sue propriet\u00e0 furono vendute alla National Periodical Publication (ora DC Comics), che scelse di tenere in vita solo una manciata di titoli, come \"Blackhawk\" e \"GI Combat\".\nDurante i decenni, la DC rivisit\u00f2 gli altri personaggi Quality, inclusi Plastic Man cos\u00ec come un gruppo di altri personaggi che formarono il gruppo titolare di una propria serie, i \"Freedom Fighters\" (Combattenti per la Libert\u00e0). Oltre a Plastic Man, che fu membro della Justice League of America e che ebbe una sua serie, molti degli eroi della Quality sono ora solo personaggi di supporto nell'Universo DC.\nSecondo i canoni della DC riportati in \"Official Crisis on Infinite Earths Cross-Over Index\", i personaggi Quality, prima degli eventi di Crisi sulle Terre infinite, esistevano su due realt\u00e0 separate nel multiverso DC: Terra-Quality e Terra-X. Mentre la Terra-Quality seguiva grosso modo la stessa storia delle altre Terre, la Terra-X era radicalmente differente da tutte le altre Terre, in cui la Seconda guerra mondiale continu\u00f2 fino agli anni ottanta, permettendo ai Combattenti per la Libert\u00e0 di battersi contro i nazisti. \"Crisi sulle Terre Infinite\" n. 11 stabil\u00ec una nuova continuit\u00e0 post-Crisi in cui la Quality e gli altri personaggi DC avevano sempre vissuto su di una singola Terra unificata.\nLe nuove, successive versioni di Black Condor e di Raggio furono introdotte nel 1992. Entrambi furono reclutati nella Justice League. Il nuovo Raggio ebbe una sua serie dal 1994 al 1996 e occasionalmente comparve come membro di riserva della League.\nAlcuni titoli della Quality Comics, inclusi \"Blackhawk\" e \"Plastic Man\", furono ristampate dalla DC, mentre quelle meno conosciute furono ristampate dalla AC Comics."}
{"id": "2594396", "revid": "287204", "url": "https://it.wikipedia.org/wiki?curid=2594396", "title": "Dobroslawa Miodowicz-Wolf", "text": ""}
{"id": "2594401", "revid": "123058399", "url": "https://it.wikipedia.org/wiki?curid=2594401", "title": "Dobros\u0142awa Miodowicz-Wolf", "text": "Alpinista, etnografa e dipendente del museo etnografico di Varsavia, figlia del politico e attivista sindacale Alfred Miodowicz e moglie dello scalatore John Wolf. Istruttrice alpina e guida alpina dal 1983, mor\u00ec nel Karakorum durante la discesa dal K2.\nAlti Tatra, Alpi, Dolomiti.\nPrima di affrontare le dure salite himalayane, Wolf scal\u00f2 varie prime sulle Alti Tatra, nei Carpazi, vicino ai suoi luoghi di nascita. Pass\u00f2 in seguito alle Dolomiti e alle Alpi. Scal\u00f2 il monte Bianco, l'Aiguille Verte, l'Aiguilles du Dru, la parete nord-ovest della punta Tissi, e il Mont Blanc du Tacul.\nHimalaya.\nNel 1980 scal\u00f2 il picco Kor\u017eenevskaja (7105\u00a0m), una delle maggiori vette del Pamir. Tre anni dopo conquista il picco Ismail Samani. Nel 1984 prese parte alla sua prima spedizione al K2, giungendo a 7.350\u00a0m di altitudine. Il 14 luglio 1985 riusc\u00ec a raggiungere l'altezza di 8.050 metri in un tentativo solitario di scalata del Nanga Parbat. Nel 1986 torn\u00f2 al K2 per quella che sarebbe stata la sua ultima spedizione.\nLa spedizione del K2.\nVerso la fine di luglio del 1986 la Wolf si aggreg\u00f2 ad Alan Rouse, leader di una spedizione britannica, che voleva ancora effettuare un tentativo di salita alla vetta del K2 seguendo la via normale lungo lo \"sperone Abruzzi\". I due partirono in un periodo in cui sulla montagna c'erano altre quattro spedizioni: una spedizione coreana in stile \"classico\", una spedizione austriaca formata da tre elementi (Willi Bauer, Alfred Imitzer e Hannes Wieser), una spedizione formata da Kurt Diemberger e Julie Tullis, e una squadra formata da altri componenti della spedizione polacca, che per\u00f2 mirava alla salita lungo lo sperone sud-sud-ovest (la cosiddetta \"Magic Line\").\nMuovendosi in stile alpino, la Wolf e Rouse raggiunsero le spedizioni coreana e Diemberger-Tullis il 1\u00ba agosto. all'altezza del campo 3; il 2 agosto salirono quindi con le altre due squadre al campo 4 (8.000\u00a0m circa), con l'intenzione di tentare la vetta il giorno seguente. I piani delle diverse squadre furono per\u00f2 scombussolati quando gli austriaci rientrarono senza aver raggiunto la vetta, e volendo ritentare due giorni dopo; il campo non offriva sufficienti posti in tenda, cos\u00ec la Wolf e Rouse dovettero condividere la loro tenda a due posti con Imitzer. Dopo una notte insonne, il giorno successivo i due decisero di rinviare il tentativo al giorno successivo.\nQuella notte al campo giunsero anche due dei componenti del tentativo polacco alla \"Magic Line\", shockati dalla perdita di un compagno durante la discesa dalla vetta, aggravando cos\u00ec il sovraffollamento; i due condivisero la tenda con la Wolf, mentre Rouse pass\u00f2 la notte in una nicchia nella neve all'esterno. Il 4 agosto le tre squadre partirono per la vetta; la Wolf per\u00f2, provata da due notti pressoch\u00e9 insonni, era in pessime condizioni fisiche, e si ferm\u00f2 pi\u00f9 volte a riposare, o addirittura a sonnecchiare, lungo il percorso. Giunta a 8.500\u00a0m, cedette definitivamente, e fu riaccompagnata al campo 4 da Rouse, Bauer ed Imitzer, di discesa dalla vetta.\nNella giornata del 4 agosto il tempo era peggiorato, ed il 5 agosto c'era nebbia e visibilit\u00e0 pressoch\u00e9 nulla; gli alpinisti dovettero quindi attendere forzatamente in tenda il miglioramento delle condizioni climatiche. Il 6 agosto, a causa del collasso della loro tenda, Diemberger e la Tullis dovettero cercare rifugio presso i compagni; Rouse e la Wolf accolsero Diemberger, e si trovarono cos\u00ec di nuovo in tre in una tenda a due posti, con Alan Rouse che mostrava condizioni di salute sempre peggiori.\nIl 10 agosto, approfittando di un miglioramento del tempo, gli alpinisti superstiti (Julie Tullis era morta qualche giorno prima) tentarono la discesa, dovendo per\u00f2 abbandonare Rouse, Imitzer e Wieser, incapacitati a muoversi. Nonostante la nebbia e le raffiche di vento, la Wolf scese senza problemi fino al campo 3, che, devastato dal maltempo, non offriva possibilit\u00e0 di riparo. Sulle corde fisse verso il campo 2 la Wolf lasci\u00f2 passare Diemberger, pi\u00f9 veloce - questi infatti usava un discensore tipo \"otto\", mentre la Wolf preferiva utilizzare un discensore con piastrina Stich, pi\u00f9 macchinoso - e prosegu\u00ec la discesa. La Wolf non arriv\u00f2 per\u00f2 mai al campo 2. Non \u00e8 chiaro cosa sia accaduto di preciso, se si sia addormentata o se abbia avuto un'embolia o un edema. Il corpo fu ritrovato nel 1987 da una spedizione giapponese, in posizione eretta, appoggiato alla parete ed assicurato alla corda fissa. La salma fu in seguito sepolta ai piedi del K2, nei pressi del campo base avanzato."}
{"id": "2594404", "revid": "287204", "url": "https://it.wikipedia.org/wiki?curid=2594404", "title": "Stephanolepis diaspros", "text": "Il monacanto reticolato (Stephanolepis diaspros) \u00e8 un pesce di mare della famiglia Monacanthidae.\nDistribuzione.\n\u00c8 presente nell'Oceano Indiano occidentale, nel golfo Persico e nel mar Rosso, da cui \u00e8 penetrato nel mar Mediterraneo attraverso il canale di Suez diffondendosi ad ovest fino alla Sicilia ed alla Tunisia (migrazione lessepsiana). Nei mari italiani \u00e8 abbastanza raro e si incontra pi\u00f9 di frequente nelle acque pugliesi; negli ultimi anni le segnalazioni nei nostri mari sono nettamente aumentate.\nVive in acque basse, soprattutto in baie e cale riparate, dove le rocce cedono il posto alla sabbia ed alle praterie.\nDescrizione.\nHa un aspetto caratteristico, abbastanza simile a quello del pesce balestra.\nLa prima pinna dorsale \u00e8 formata da un solo raggio molto spesso ed appuntito, inserito sopra l'occhio. Il profilo superiore della testa \u00e8 vistosamente concavo. La pinna caudale \u00e8 arrotondata e percorsa da due bande scure. La pinna anale e la seconda pinna dorsale sono simmetriche ma quest'ultima porta il primo raggio morbido e vistosamente allungato. Sui fianchi, nella parte posteriore del corpo, c'\u00e8 un'area coperta di squame spinose.\nIl colore \u00e8 brunastro o verdastro coperto da un reticolo chiaro.\nNon supera i 20 cm.\nAlimentazione.\nSi ciba di invertebrati bentonici che cattura tra gli scogli.\nPesca.\nDel tutto fortuita. Il pesce non viene consumato."}
{"id": "2594405", "revid": "281901", "url": "https://it.wikipedia.org/wiki?curid=2594405", "title": "Monacanto reticolato", "text": ""}
{"id": "2594406", "revid": "281901", "url": "https://it.wikipedia.org/wiki?curid=2594406", "title": "Pesce balestra africano", "text": ""}
{"id": "2594409", "revid": "3115", "url": "https://it.wikipedia.org/wiki?curid=2594409", "title": "Riccardo Napolitano", "text": "Biografia.\nFondatore del Circolo del Cinema di Napoli, nel 1958 entr\u00f2 nel direttivo nazionale della Federazione Italiana dei Circoli del Cinema, di cui divenne presidente nazionale nel 1972 e che diresse fino alla morte, nel 1993.\nTra gli anni sessanta e ottanta \u00e8 stato regista di diversi documentari.\n\u00c8 stato uno dei fondatori dell'Archivio Audiovisivo del Movimento Operaio e Democratico.\nNel 2009 gli \u00e8 stato reso omaggio, alla memoria, dalla Mostra del Cinema di Venezia, che ha proiettato quattro suoi documentari nella retrospettiva \"Questi fantasmi\" curata da Sergio Toffetti, conservatore della Cineteca Nazionale, e dall'Archivio Audiovisivo del Movimento Operaio e Democratico, che gli ha dedicato un convegno di due giorni, aperto dall'allora Presidente della Repubblica Italiana, suo fratello Giorgio."}
{"id": "2594417", "revid": "1305772", "url": "https://it.wikipedia.org/wiki?curid=2594417", "title": "My Time (Fabolous)", "text": "My Time \u00e8 il secondo singolo del rapper statunitense Fabolous estratto dal quinto album \"Loso's Way\". La canzone, prodotta dal duo di beatmaker The Runners, reca il featuring del cantante R&amp;B Jeremih ed \u00e8 stata scritta da Fabolous e dallo stesso Jeremih.\nNel ritornello e per la sua strofa, Jeremih si avvale dell'effetto Auto-Tune.\nInformazioni.\nIl singolo \u00e8 particolarmente conosciuto per essere suonato allo Yankee Stadium prima di ogni partita. In classifica ha ottenuto complessivamente bassi risultati, nonostante le alte aspettative dopo il successo del precedente singolo \"Throw It in the Bag\".\n\u00c8 stato inoltre usato come canzone portante dell'edizione 2009 dell\"'NBA Draft\", per la premi\u00e8re della quarta stagione dello show \"America's Best Dance Crew\" e per lo spot della serie \"RBI\" su \"MLB Network\", sul baseball.\nVideoclip.\nIl videoclip \u00e8 disponibile su siti come YouTube. Come quello di \"Throw It in the Bag\", \u00e8 stato anch'esso diretto da Erik White e pubblicato il 28 maggio 2009. In esso Jeremih non fa apparizione, e la canzone \u00e8 tagliata di circa due minuti per rimuovere la sua strofa al di fuori del ritornello. Il video si conclude sulle note di \"Everything, Everyday, Everywhere\", altro brano di \"Loso's Way\". Ryan Leslie fa un cameo verso la fine."}
{"id": "2594420", "revid": "729019", "url": "https://it.wikipedia.org/wiki?curid=2594420", "title": "Nazionale di pallacanestro femminile della Polonia", "text": "La nazionale di pallacanestro femminile della Polonia \u00e8 la selezione delle migliori giocatrici di pallacanestro di nazionalit\u00e0 polacca, e rappresenta la Polonia nelle competizioni internazionali femminili di pallacanestro organizzate dalla FIBA. \u00c8 gestita dalla Federazione cestistica della Polonia (PZKosz.).\nStoria.\nNella FIBA dal 1934, alle Olimpiadi, la rappresentativa polacca ha partecipato, fino ad ora, solamente ai Giochi olimpici di Sydney 2000, arrivando all'ottavo posto.\nAi mondiali vanta 3 partecipazioni con un quinto posto come miglior piazzamento.\nAgli europei, la selezione femminile risulta essere, al contrario della rappresentativa maschile, una delle squadre pi\u00f9 vittoriose, forte delle 5 medaglie conquistate, tra le quali spicca il prestigioso oro del 1999."}
{"id": "2594427", "revid": "327094", "url": "https://it.wikipedia.org/wiki?curid=2594427", "title": "Ubayd Allah ibn Ziyad", "text": "Poco dopo avanz\u00f2 con il suo esercito, dirigendosi verso il fiume Oxus conquistando i territori fino a Bukhara, ma non rimase a lungo in Khorasan. Tra il 674 e il 677, il governatore di Basra, \u02bfAbd All\u0101h b. \u02bfAmr b. Ghayl\u0101n, venne deposto e l'amministrazione della citt\u00e0 fu affidata a \u02bfUbayd All\u0101h che nomin\u00f2 temporaneamente Aslam b. Zur\u02bfa al-Kil\u0101b\u012b suo sostituto in Khorasan, pi\u00f9 tardi sollevato per\u00f2 dall'incarico.\nDopo il suo arrivo a Basra, \u02bfUbayd All\u0101h nomin\u00f2 \u02bfAbd All\u0101h b. Hisn capo delle forze di polizia e affid\u00f2 a Zur\u0101ra b. \u02bfAwfa il compito di qadi, prima che questi lo cedesse a sua volta a Ibn Udhayna al-\u02bfAbd\u012b. Nel frattempo cerc\u00f2 di sconfiggere i Kharigiti evitando comunque un conflitto aperto, ma quando i suoi sforzi fallirono, dovette ricorrere alla forza per riportarli sotto la sua autorit\u00e0. Il popolo guidato da \u02bfUrwa b. Ubayya contest\u00f2 ad \u02bfUbayd All\u0101h lo sperpero di denaro per la costruzione di monumenti che esaltavano la sua persona e il suo desiderio di immortalit\u00e0, ma il capo della contestazione venne ucciso.\n\u02bfUbayd All\u0101h fece imprigionare Mird\u0101s b. Udayya, capo dei Kharigiti di Basra. Un suo amico, durante la notte, ud\u00ec una conversazione di Ibn Ziy\u0101d in cui menzionava i Kharigiti, esprimendo la sua intenzione di ucciderli la mattina seguente. Mird\u0101s venne informato immediatamente dai suoi compagni. Quando la mattina \u02bfUbayd All\u0101h inizi\u00f2 lo sterminio, fece convocare Mird\u0101s e decise di rilasciarlo. Egli si allontan\u00f2 da Basra con quaranta uomini fornendo l'occasione a \u02bfUbayd All\u0101h di inviargli contro un esercito guidato da Ibn Hisn al-Tam\u012bm\u012b.\nNel 679-80 fu nominato dal califfo Yaz\u012bd I governatore di Kufa, pur mantenendo il suo posto a Basra. Ma gli alidi di Kufa invocarono l'intervento di al-\u1e24usayn b. \u02bfAl\u012b, nipote del Profeta, per liberarsi dal potere \"usurpatore\" e \"oppressivo\" di Damasco. Inizialmente al-Husayn decise di inviare suo cugino Muslim b. \u02bfAq\u012bl ma questi, dopo aver fomentato la popolazione per farla insorgere, fu catturato e ucciso. Allora al-Husayn, persuaso dai figli di Muslim, lasci\u00f2 Mecca per recarsi a Kufa, ma \u02bfUbayd All\u0101h invi\u00f2 delle truppe contro di lui guidate da \u02bfUmar b. Sa\u02bfd b. Ab\u012b Waqq\u0101\u1e63 e il 10 ottobre 680 (10 Muharram 61 E.) si incontrarono a Karbal\u0101\u02be.\nDopo che al-Husayn ebbe rifiutato l'ingiunzione di \u02bfUmar di riconoscere la legittimit\u00e0 del Comandante dei Credenti omayyade, si scaten\u00f2 il massacro che risparmi\u00f2 solo il figlio di al-Husayn, destinato a divenire il quarto Imam sciita. Questo giorno resta impresso nella memoria dell'Islam come il giorno della \u02bfAsh\u016bra e consacra la definitiva rottura tra futuri sciiti e sunniti.\nCon la morte di Yazid il 10 novembre 683, inizi\u00f2 un periodo turbolento. I Kufani, rimasti delusi dal comportamento di \u02bfUbayd All\u0101h che aveva prelevato denari dalle casse cittadine per fini personali, lo costrinsero alla fuga in Siria, dove egli giunse grazie alla protezione di Mas\u02bf\u016bd b. \u02bfAmr al-Azd\u012b. Infatti prima di fuggire, \u02bfUbayd All\u0101h, nomin\u00f2 Mas\u02bf\u016bd suo sostituto, ma la popolazione di Basra non volle accettare una persona nominata dal vecchio governatore e cos\u00ec nello stesso anno \u02bfAbd All\u0101h b. al-H\u0101rith b. Nawfal, detto Babba, fu nominato wali.\nDopo la morte di Mu\u02bf\u0101wiya II, \u02bfUbayd All\u0101h sostenne il partito omayyade e invit\u00f2 Marw\u0101n b. al-Hakam a presentarsi come candidato alla successione.\nMarw\u0101n e i suoi seguaci, compreso \u02bfUbayd All\u0101h, si diressero a Damasco dove la popolazione aveva stretto alleanza con al-Dahh\u0101k b. Qays al-Fihri, in precedenza stretto collaboratore del califfo, ma che secondo \u02bfUbayd All\u0101h aveva mire politiche che lo avrebbero portato a farsi riconoscere califfo. Dopo essere stato proclamato califfo, Marw\u0101n si mosse contro al-Dahh\u0101k, e nella battaglia di Marj Rahit questi mor\u00ec, mentre \u02bfUbayd All\u0101h era al comando di un'ala dell'esercito di Marw\u0101n.\nNel 684 fu inviato con al-\u1e24usayn b. al-Numayr al-Sak\u016bn\u012b dal califfo a invadere l'Iraq per riportare questa provincia ribelle all'obbedienza una volta per tutte e \u02bfUbayd All\u0101h afferm\u00f2 con orgoglio di essere stato sempre nominato governatore di tutti i paesi che avrebbe portato all'obbedienza del califfo omayyade.\nIl primo scontro lo ebbe con Sulaym\u0101n b. Surad che, insieme ai suoi compagni (Penitenti), tent\u00f2 di vendicare la morte di al-Husayn. Accampatosi con il suo esercito ad al-Nukhayala, decise di attaccare a sorpresa \u02bfUbayd All\u0101h, causandogli varie perdite. Credendo di aver vinto la battaglia, l'esercito di Sulaym\u0101n indietreggi\u00f2 ma ibn Ziy\u0101d, venuto a conoscenza della disfatta, invi\u00f2 nuove forze guidate da al-Husain b. al-Numayr che seppe imporsi nella battaglia e riusc\u00ec ad eliminare Sulaym\u0101n il 6 gennaio 685.\nProprio durante la sua campagna militare, \u02bfUbayd All\u0101h venne raggiunto dalla notizia della morte di Marw\u0101n, ma il suo figlio e successore \u02bfAbd al-Malik conferm\u00f2 \u02bfUbayd All\u0101h alla guida dell'esercito in Mesopotamia per continuare la lotta contro i nemici del califfato.\nSuccessivamente continu\u00f2 la sua avanzata su Mosul, ma un esercito che al-Mukhtar ibn Abi 'Ubayd aveva inviato contro di lui nel luglio 686 mise in fuga le avanguardie dell'esercito siriano, anche se non os\u00f2 attaccare il corpo principale poich\u00e9 la loro guida, Yaz\u012bd b. Anas, era stata uccisa nello scontro. Subito dopo venne nominato un nuovo capo, Ibr\u0101h\u012bm b. Malik b. al Ashtar che attacc\u00f2 i Siriani, non a caso, nel giorno dell'Ashura del 686/67. La battaglia fu combattuta sul fiume Khazir, nelle vicinanze di Mosul. Uno dei subordinati di \u02bfUbayd All\u0101h pass\u00f2 per\u00f2 al nemico e i Siriani subirono una sconfitta disastrosa in cui sia \u02bfUbayd All\u0101h, sia al-Husayn b. al-Numayr furono uccisi e le loro teste mostrate come segno ammonitore che giustizia era stata fatta per la morte di al-\u1e24usayn."}
{"id": "2594435", "revid": "599013", "url": "https://it.wikipedia.org/wiki?curid=2594435", "title": "C\u00e9sar Navas", "text": ""}
{"id": "2594444", "revid": "2373", "url": "https://it.wikipedia.org/wiki?curid=2594444", "title": "Maremoto dell'oceano Indiano", "text": ""}
{"id": "2594453", "revid": "125370545", "url": "https://it.wikipedia.org/wiki?curid=2594453", "title": "Asterisco", "text": "L'asterisco \u00e8 un carattere tipografico. \u00c8 graficamente rappresentato da una stella a cinque o sei punte (raramente otto). La sua invenzione \u00e8 attribuita a Aristarco di Samotracia, mentre l'etimologia del suo nome potrebbe derivare dal latino medievale \"astericolum, i\", mutato dal greco \u1f00\u03c3\u03c4\u03b5\u03c1\u03af\u03c3\u03ba\u03bf\u03c2 (asteriskos), letteralmente \"stellina\", dovuto alla sua forma.\nUtilizzo.\nL'asterisco ha molteplici usi; i due pi\u00f9 conosciuti sono senz'altro quelli a livello testuale: a) rimando alle note a pi\u00e8 di pagina; b) segnalazione dell'omissione volontaria (o della censura) di una parte di testo che viene, per cos\u00ec dire, \"criptata\" (il signor R*).\nIn linguistica invece indica, posto prima di una parola, una forma della stessa non documentata storicamente ma supposta o ricostruita (specie negli etimi); altrimenti indica un costrutto linguistico agrammaticale o asemantico.\nUso tipografico.\n\u00c8 adoperato quando nei testi si necessita di una spiegazione che non pu\u00f2 essere data subito, ma per la quale si deve ricorrere alle note: la presenza di un asterisco sulla parola da spiegare e di un altro uguale al primo, a fondo pagina, con accanto le delucidazioni necessarie \u00e8 senz'altro il sistema pi\u00f9 adoperato. Quando nella stessa pagina c'\u00e8 bisogno di chiarire diverse parole, per evitare di creare confusione utilizzando sempre lo stesso asterisco (che infatti potrebbe rimandare ad una qualsiasi delle note presenti a pi\u00e8 di pagina), si usano tre diversi sistemi:\nUso in ambito scientifico.\n\u00c8 usato in informatica nei linguaggi di programmazione per indicare il per. Per esempio (in Python):\ndef moltiplicazione(a, b):\n risultato = a * b\n return risultato\nWeb.\nPrincipalmente sul web, l'asterisco \u00e8 utilizzato come alternativa al \"maschile universale\" della lingua italiana. Insorge per\u00f2 il problema dell'impossibilit\u00e0 di pronunciare il grafema perci\u00f2 \u00e8 preferibile l'uso del fonema/grafema schwa, il quale \u00e8 stato comunque respinto dall'Accademia della Crusca, che ha spiegato che nelle lingue flessive il genere come categoria grammaticale non coincide necessariamente con le caratteristiche sessuali dei referenti, e ha pertanto invitato a un uso consapevole e non prevaricatorio del maschile plurale inteso come genere grammaticale non marcato."}
{"id": "2594456", "revid": "287204", "url": "https://it.wikipedia.org/wiki?curid=2594456", "title": "Ara (Grignasco)", "text": "Ara \u00e8 la pi\u00f9 grossa frazione del comune di Grignasco, in provincia di Novara.\nStoria.\nIl paese di Ara era nel medioevo frazione di Grignasco, ma divenne comune autonomo del 1500. Nel 1927 il comune autonomo di Ara fu accorpato a quello di Grignasco, diventandone una sua frazione. Dalla frazione si gode di una buona vista sui comuni circostanti."}
{"id": "2594457", "revid": "438678", "url": "https://it.wikipedia.org/wiki?curid=2594457", "title": "Trance progressive", "text": ""}
{"id": "2594458", "revid": "2187", "url": "https://it.wikipedia.org/wiki?curid=2594458", "title": "San Teobaldo di Provins", "text": ""}
{"id": "2594462", "revid": "2128848", "url": "https://it.wikipedia.org/wiki?curid=2594462", "title": "Matino", "text": "Matino \u00e8 un comune italiano di abitanti della provincia di Lecce in Puglia.\nSituato nel Salento sud-occidentale, dal 2002 si fregia del titolo di citt\u00e0.\nGeografia fisica.\nTerritorio.\nMatino sorge sulle ultime propagini delle serre salentine a 75 m s.l.m. a 10\u00a0km dalla costa ionica e a 25\u00a0km dall'estrema punta della penisola salentina rappresentata dal Capo di Leuca. Il centro storico si estende sulla collina detta di S. Ermete adagiata fra due canaloni preistorici (gravine carsiche) denominati ripesttivamente \"Universo\" sul lato nord e \"Reale\" sul lato sud.\nIl territorio, fortemente carsico, \u00e8 privo di corsi d'acqua di superficie ma ricchissimo di corsi d'acqua sotterranei alimentati dalle cosiddette \"Vore\", inghiottitoi naturali delle acque pluvie situati in depressioni naturali del terreno.\nIl comune, che si estende su una superficie di 26, 28\u00a0km\u00b2, raggiunge i 38 m s.l.m. di altezza minima e i 172 m s.l.m. di altezza massima. La cittadina domina la vallata denominata di \"Taviano-Matino\" che rappresenta una delle zone pi\u00f9 fertili del Salento. Le colture predominanti sono l'ulivo e la vite ma con ampi spazi dedicati ai seminativi e alle colture in serra, in special modo fiori.\nNegli ultimi anni, purtroppo, l'infestazione degli splendidi olivi secolari del territorio matinese da parte del batterio Xylella fastidiosa e la conseguente disastrosa moria degli olivi, ed in misura minore ma comunque significativa, gli attacchi del Rhynchophorus ferrugineus ai tanti palmizi del territorio, ha provocato un radicale cambiamento del panorama delle campagne matinesi.\nMolto frequenti sono le masserie, grandi costruzioni rurali che insistevano su ampi latifondi, frutto del notevole impulso dato alla produzione agricola nel periodo Borbone (1724-1860), ad oggi in disuso salvo qualche esempio di riutilizzazione in chiave agrituristica. Abbastanza diffusi sono anche i cosiddetti caseddhi, o pajare (pagliai) tipico esempio di edilizia rurale, derivante da antiche tecniche costruttive di provenienza magnogreca. Diffusissima l'edilizia rurale di tipo moderno a testimonianza di un attaccamento alla terra delle popolazioni locali e di un vivacissimo mercato agrituristico.Il territorio del comune confina a nord con il comune di Parabita, a est con il comune di Collepasso, a sud con i comuni di Casarano, Melissano e Taviano, a ovest con i comuni di Gallipoli e Alezio.\nClima.\nSecondo la stazione meteorologica di Lecce Galatina e la stazione meteorologica di Santa Maria di Leuca Matino (che rientra nel territorio del basso Salento) presenta clima mediterraneo con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, con minime assolute che molto raramente scendono sotto lo zero, mentre quella del mese pi\u00f9 caldo, agosto, si aggira sui +25,1\u00a0\u00b0C. con massime che possono arrivare anche vicine ai 40\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nChe il toponimo di Matino derivi dalla radice linguistica osca \"Mat\" che significa \"terreno coltivato\" o \"terreno fertile\" o in alcuni casi \"altopiano\" o \"pianura\", come sostenuto da diversi studiosi \u00e8 una tesi piuttosto dubbia in quanto l'osco, una lingua pre-romana diffusa dall'Abruzzo fino alla Calabria, non penetro' mai nel Salento meridionale, sebbene il poeta Quinto Ennio (originario di Rudiae presso Lecce) affermasse di padroneggiarla. Non vi sono tracce della lingua osca in nessun ritrovamento archeologico o iscrizione in nessun sito salentino. D'altra parte quasi tutti i toponimi salentini hanno origini messapiche (Ugento, Alezio, Otranto), greche (Gallipoli, Galatone) o latine (Casarano, Taviano), ma non osche. Peraltro denominare un paese con un nome di origine osca intorno all'anno mille, quando cio\u00e8 i dialetti osci sono scomparsi da almeno 6 secoli, sembrerebbe un'ipotesi poco probabile. Questa constatazione avvalorerebbe la tesi dell'autore \"Carlo Coppola\"\",\" circa le origini in quanto il toponimo si spiegherebbe solo con una derivazione dal nome \"Matini\" o \"Matinates ex Gargani\" come li cita Plinio. A loro volta i \"Matinates\" derivavano il proprio nome dal culto della Dea romana dell'aurora \"Mater Matuta\".Anche l'ipotesi di un'origine del toponimo dalla storpiatura della parola mattino \u00e8 abbastanza debole e sembra priva di fondamento dal punto di vista dell'analisi linguistico-semantica.\nStoria.\nLe origini\nAlcuni storici cittadini (\"Giuseppe Schivani\" , \"Padre Tommaso Leopizzi\" ) fanno risalire l'origine della cittadina alla distruzione delle citt\u00e0 messapiche di Alezio e la presunta \"Bavota\", l'attuale Parabita, da parte dei Saraceni, secondo questa tesi avvenuta nei secoli IX e X e ad un relativo insediamento dei profughi nella zona della Matino odierna.\nL'ipotesi, non suffragata peraltro da alcun documento o riferimento storico, \u00e8 contraddetta da diverse circostanze:\nD'altronde lo Schivani, autore di una Cronaca di Matino datata 1763 e fonte molto interessante per la descrizione di usi e tradizioni locali, risulta invece molto inattendibile ed imprecisa per i dati cronologici e storiografici e Padre Tommaso Leopizzi, nei suoi scritti, riprende le tesi dello Schivani senza ulteriori e specifiche indagini.\nAltri autori (\"Carlo Coppola\" ) ritengono invece pi\u00f9 probabile una fondazione della Matino moderna da parte di profughi provenienti dalla Matino antica.\nL'antica Matino era un popoloso centro situato sulle coste del Gargano, fondato intorno al 1000 a.C. e denominato Apeneste in periodo magno-greco e poi Matinum in periodo romano. Il toponimo \"Apeneste\" significa in greco antico \"che nasce\" oppure \"che sorge\" con chiaro riferimento al sole. Anche la versione latina \"Matinum\" conserva la medesima accezione di significato. Potrebbe quindi non essere un caso che lo stemma di Matino nuova, adottato in epoca normanna e quindi poco dopo l'anno 1000 d.c., rappresenti proprio un sole che sorge tra due colline.\nI \"Matinates ex Gargani\" come li cita Plinio il Vecchio, ovvero gli abitanti dell'antica Matino, erano un piccolo popolo di stirpe \"greco-dauno-japigia\" stanziatosi nella Puglia settentrionale fra il IX e il VII sec. a.C. in seguito alla grande migrazione verso le coste adriatiche proveniente da est e sud-est che porta sui lidi pugliesi prima popolazioni illiriche e poi a distanza di circa 2 secoli, coloni greci. Questa trib\u00f9 fond\u00f2 la citt\u00e0 che divenne un centro marinaro e commerciale di notevole importanza fino al periodo tardo romano e di cui si hanno notizie certe fino al 980 d.C., probabile anno della sua distruzione.\nLa fondazione dell'odierna Matino sarebbe avvenuta in seguito alla scomparsa di questo centro avvenuta nel periodo fra il 971 d.C. - 980 d.C. forse per un terremoto-maremoto, dato che parte delle rovine dell'antica Matino sono ad oggi sommerse dall'Adriatico, oppure procurata dalla serie di incursioni saracene che devastarono il territorio matinese e l'intero Meridione d'Italia intorno a quegli anni, molto probabilmente per ambedue le evenienze. In ogni caso la circostanza che la data di distruzione della Matino antica e quella della fondazione della Matino nuova coincidano rappresenta, insieme all'analisi linguistica del toponimo -altrimenti inspiegabile- se non una prova, un indizio di sicura rilevanza circa le origini del paese.\nIl primo documento attestante l'esistenza di Matino \u00e8 del 1099 \"(...) offero primis deo et monasterio sancte marie de nerito hoc est enim unum oratorium nostrum quod est ecclesia sanctae Anastasiae de Matino cum putheo domibus, olivis et omnibus terris suis, quae est comitatus nostri Neritoni, ut in perpetuum maneat sub potestate de praedicto monasterio Sanctae Mariae...\" (tr. Offro innanzitutto a Dio e quindi al monastero di S. Maria di Nard\u00f2, perch\u00e9 questo \u00e8 il nostro unico luogo di preghiera, la chiesa di S. Anastasia di Matino, con case, ulivi e tutte le sue terre, la quale si trova nella nostra contea di Nard\u00f2, affinch\u00e9 rimanga per sempre sotto l'autorit\u00e0 del predetto monastero di S. Maria).\nCon detto documento Goffredo Conte di Nard\u00f2 fa dono a Everardo, Priore di S.Maria di Nard\u00f2, del Monastero di Santa Anastas\u00eca che doveva essere molto grande tanto da essere dotato di un proprio mulino e con tutti i suoi possedimenti che dovevano essere ben estesi, certificando al tempo stesso l'esistenza del casale di Matino ed \u00e8 quindi plausibile che la sua fondazione risalga ad almeno un secolo prima, dove un manipolo di esuli dell'antica Matino potrebbero aver dato vita ad una nuova patria.\nPeriodo Normanno - Svevo\nIl Casato dei De Persona\nNel periodo normanno, il territorio matinese venne infeudato, nel 1198, da Tancredi di Lecce a favore della Famiglia De Persona (latinizzazione del francese \"De Personne\"). Il feudo, assai vasto, comprendeva il casale di Matino \"grande\", un borgo minore detto \"Matino piccolo\" \"(Parva Matino\") locato probabilmente in corrispondenza del Monastero di S. Eleuterio e il casale di Tuglie.\nIl primo barone di Matino fu Filippo De Persona a cui succedette il figlio Gervasio di Matino (Gervasio de Persona) assumendo come da tradizione normanna nel proprio nome quello del feudo e quindi il nipote Glicerio di Matino (Glicerio de Persona) premorto di qualche mese al padre. I De Persona, famiglia di primo piano nella corte sveva, furono signori anche dei feudi di Mottola, di Ceglie Messapica, di Soleto, del casale di San Pietro di Galatina e dei territori che sarebbero poi divenuti il feudo di Martina Franca. Perderanno il feudo durante le guerre svevo-angioine.\nLa casata rientrer\u00e0 in possesso del feudo di Matino un secolo dopo.\nPeriodo Angioino e Aragonese\nI Casati Du Till - Maramonte - Antoglietta - Ritorno dei De Persona\nIl cambio ai vertici del potere nell'Italia Meridionale con l'avvento degli Angioni, ha ripercussioni anche su Matino il cui feudo viene deliberatamente smembrato a perenne memoria della vendetta angioina contro i De Persona. Il casale di Matino e quello di Parabita vengono assegnati al cavaliere angioino Giovanni di Tillio (\"Jean Du Till).\"\nIl feudo resta al Du Till per un periodo molto breve se gi\u00e0 nel 1273 il casale di Matino viene assegnato al giureconsulto Sparano da Bari per i servizi resi al re angioino mentre quello di Parabita verosimilmente resta al Du Till e ai suoi discendenti ancora per qualche anno.\nIl casale andr\u00e0 nel 1352 a Maramonte de Maramonte, figlio di Giannotto de Maramonte, nobiluomo originario di Cutrofiano, attraverso la madre, la nobildonna Armenia Di Luco, che dona quale \"Controdote\" alla moglie di Maremonte, la nobildonna tarantina Isabella di Nantolio (A\"ntoglietta\") il casale di Matino. Per contro Padre Domenico De Vincentis, nella sua \"Storia di Taranto\", ci dice Matino gi\u00e0 feudo degli Antoglietta qualche anno prima, con tale Enrico Antoglietta la cui nipote sarebbe l'Isabella di cui sopra.\nNel 1378, ritornano in possesso dei territori matinesi gli antichi feudatari con Ludovico De Persona (Lisolus de Matino Judex).\nL'esistenza di un Matino \"grande\" e di un Matino \"piccolo\", borgo con una popolazione di forse qualche centinaio di persone, \u00e8 certificata da vari documenti fino ad almeno al 1530, data dopo la quale in nessun documento si fa pi\u00f9 menzione di un Matino \"piccolo\", ritenendosi quindi che il piccolo insediamento sia stato gradualmente abbandonato.\nNel 1500 Pietro Antonio De Persona e il figlio Giovanni Francesco fondano il monastero dei Padri Domenicani intitolato a S. Maria del Soccorso.\nNel 1530 il feudatario di Matino \u00e8 Giovanni De Persona. Annibale De Persona, sar\u00e0 l'ultimo barone di Matino in quanto, senza discendenza maschile, conceder\u00e0 in sposa la sua unica figlia Fulvia e il feudo matinese quale dote al marchese Mario Del Tufo nel 1575.\nAlcuni palazzotti cinquecenteschi di buona fattura nel centro storico di Matino testimoniano una certa vivacit\u00e0 della cittadina nel XV e XVI secolo in concomitanza con il periodo di pace che vivr\u00e0 Terra d'Otranto, martoriata per secoli da scorribande e guerre.\nDagli Aragonesi ai Borbone\nIl Casato dei Marchesi Del Tufo\nIl feudo matinese passa nelle mani del barone Mario Del Tufo nel 1575 ma bisogner\u00e0 attendere il 1640 perch\u00e9 il primo Del Tufo, Ascanio, il primo di una lunga serie di feudatari con lo stesso nome di battesimo, si insedi stabilmente a Matino.\nGli succederanno il figlio Giuseppe nel 1658, ed il di lui figlio, di nome Ascanio come il nonno, intorno al 1682. Ancora un Giuseppe \u00e8 marchese nel 1750. Si ha ancora notizia di un Giambattista Del Tufo Marchese di Matino nel 1769 e poi dell'ultimo marchese matinese, Ascanio Del Tufo che sar\u00e0 un allevatore di cavalli di gran razza, all'allevamento dei quali dedicher\u00e0 gran parte della sua vita e magnifiche stalle affrescate ancora ben visibili nel palazzo marchesale della cittadina.\nLa stirpe dei Del Tufo da Matino si estinse definitivamente con il figlio di Ascanio, Giovanbattista Del Tufo, ormai non pi\u00f9 feudatario della citt\u00e0 ma magistrato e letterato che morir\u00e0 nel 1842 senza lasciare successori.\nLa gran parte degli edifici di interesse architettonico della cittadina di Matino risalgono al periodo Borbone (1724-1860), momento di sviluppo notevole sia per Matino che per tutto il Meridione.\nLa Chiesa Matrice, intitolata anch'essa a San Giorgio Martire, in stile tardo barocco e pianta a croce latina, fu costruita a partire dal 1750 su una preesistente chiesa che \u00e8 rappresentata dal braccio minore dell'attuale fabbrica, consacrata nel 1760 e completata nel 1763 Ancora da segnalarsi la seicentesca chiesa del Carmine e la chiesa del Rosario, una volta dedicata a Santa Maria del Soccorso nonch\u00e9 cappella del convento domenicano (in passato adibita a struttura ospedaliera e di ricovero per i pellegrini che da Lecce procedevano per Santa Maria di Leuca e viceversa) diventato ormai quasi invisibile in quanto molti dei locali appartenenti al convento stesso sono stati occupati dagli uffici del comune in epoca moderna e visibilmente modificati fino a farne scomparire le caratteristiche architettoniche.\nMonumenti e luoghi d'interesse.\nArchitetture religiose.\nChiesa matrice di San Giorgio.\nLa Chiesa matrice \u00e8 dedicata a San Giorgio, il santo guerriero e agricoltore (il nome \"ge\u014drg\u00f3s (\u03b3\u03b5\u03c9\u03c1\u03b3\u03cc\u03c2)\" in greco antico significa appunto contadino). La chiesa fu edificata a met\u00e0 del Settecento, sotto Carlo III di Borbone, sui resti di una preesistente struttura della met\u00e0 del Cinquecento, per soddisfare le crescenti necessit\u00e0 di una comunit\u00e0 cittadina cresciuta demograficamente ed economicamente. Presenta una semplice facciata divisa in tre ordini da aggettanti trabeazioni. L'interno, con pianta a croce latina ad una sola navata, ospita otto altari laterali nel braccio principale e altri due nel transetto. Di particolare pregio artistico \u00e8 la statua lignea di San Giorgio ai cui fianchi sono accese due lampade votive in argento del XVIII secolo di scuola napoletana.\nChiesa del Crocefisso.\nLa Chiesa del Crocifisso, eretta verso la fine del Seicento, sorge con molta probabilit\u00e0 in sostituzione di due oratori dedicati a Sant' Eligio e a Sant'Antonio Abate. L'interno, che conserva vari dipinti barocchi tra i quali una tela raffigurante San Pietro che si ritiene della scuola dello Spagnoletto, ospita due altari; il maggiore \u00e8 dedicato al Crocifisso, mentre il secondario \u00e8 intitolato ai santi Sant'Eligio, Sant'Antonio Abate e Marina.\nChiesa del Carmine.\nLa Chiesa della Madonna del Carmine fu edificata nel XVII secolo per accogliere un'immagine della Madonna col Bambino di epoca bizantina. \u00c8 dotata di un altare barocco e un pavimento a mosaico ottocentesco. Interessante \u00e8 il dipinto della \"Piet\u00e0\", situato nella Sacrestia, eseguito nel 1621 direttamente sulla roccia.\nChiesa del Rosario e convento dei domenicani.\nLa ex Chiesa di Santa Maria del Soccorso, oggi dedicata alla Madonna del Rosario, si presenta a unica navata e con un'incompiuta facciata in stile classico. Il corpo principale della fabbrica \u00e8 stato eretto nel Cinquecento. Di semplice fattura, \u00e8 dotata di dipinti di notevole pregio artistico attribuiti per la maggior parte a \"Gian Domenico Catalano\". La tela della \"Circoncisione di Ges\u00f9 Bambino\", realizzata da Giovanni Andrea Coppola, \u00e8 stata trafugata in tempi recenti.\nChiesa della Piet\u00e0.\nLa costruzione della seicentesca Chiesa della Piet\u00e0 si deve alla \"confraternita della Piet\u00e0\" che qui operava. Alla facciata \u00e8 addossato un grande arco che un tempo costituiva l'ingresso alla citt\u00e0 dalla parte sud. La chiesa \u00e8 caratterizzata dalle sue volte strette ed interamente affrescate, si presume che l'autore degli affreschi sia stato l'artista napoletano del settecento Giuseppe Guerra. L'interno ospita, oltre all'altare maggiore, tre altari di cui uno \u00e8 intitolato a \"Santa Maria dei Sette Dolori\".\nSantuario dell'Addolorata.\nCompletato nel 1754, fu ristrutturato e ampliato all'inizio del XX secolo.\nProclamato santuario mariano diocesano, il 14 maggio 1938, dall'allora amministratore apostolico di Nard\u00f2 Nicola Margiotta, vescovo di Gallipoli. \u00c8 sede dell'omonima arciconfraternita.\nAree archeologiche.\nGrotta di Sant'Ermete.\nLa grotta di Sant'Ermete \u00e8 un'importante testimonianza archeologica in quanto in essa sono stati individuati resti fossili, manufatti e ossa risalenti all'uomo di Neanderthal. Cristianizzata dai basiliani, come testimoniato dai resti di un affresco di Sant'Ermete, la grotta costituisce uno dei primi siti di frequentazione umana del Salento insieme alle \"grotte delle Veneri\" di Parabita.\nGrotta di Sant'Eleuterio.\nLa grotta di Sant'Eleuterio \u00e8 la testimonianza della presenza dei monaci basiliani, o comunque di rito greco, nel territorio matinese. \u00c8 ci\u00f2 che rimane dell'antico monastero di Sant'Eleuterio sorto nel X secolo, al sommo della serra omonima, fra Matino e Parabita. Di esso sopravvive la cripta, in grotta naturale con ingresso sormontato da una piccola volta a botte. Delle originarie pitture, ammirate dal De Giorgi, non resta che un impercettibile residuo sulla parete destra. Va ricordato, fra l'altro, che quando nel Salento si pass\u00f2 al rito latino, le pitture ispirate al rito greco furono coperte con intonaco; furono risparmiate solo poche immagini. L. Tasselli scrive che il monastero fu eretto da un soldato di Casarano, il quale cadde in un fossato, e, per intercessione di Sant'Eleuterio, fu salvo, \"tuttavia egli su ci\u00f2 trasogna, atteso si fu che un Galantuomo e benestante della terra di Matino, che andava a cavallo per visitare i suoi poteri, che aveva l\u00e0 uniti, che noi diciamo masseria, ed arrivato sopra una cisterna Piena d'acqua, sprofond\u00f2 la volta di essa, e si ritrov\u00f2 nel profondo, dentro l'acqua invoc\u00f2 l'aiuto di S. Eleuterio, di cui era devo e subito si vide cavato da essa cisterna, onde poi lui, per graditudine, procur\u00f2 chiamare dei Greci Calogeri per fondare un monastero, sotto la regola di S. Basilio, e si fabbric\u00f2 a sue spese la chiesa, sotto il titolo di esso santo, con le celle attorno, e lo dot\u00f2 de li fondi che lo circondavano e di capitali censi... ; dentro la cisterna, nelle tonache delle mura, fece dipingere S. Eleuterio, anzi le pietre che precipitarono dalla volta non si tolsero pi\u00f9 di li dentro, affinch\u00e9 servissero di monumento oculare alla posterit\u00e0, della grazia ricevuta, come il tutto apparisce \"(Schivani).\nLa chiesa fu costruita ad est della gradinata che accedeva alla cisterna, e, secondo la foggia greca, aveva l'altare ad oriente: \"in questo luogo detto S. Papa faceva dei miracoli, e i Matinesi si portavano a pregarlo, come ai nostri giorni si \u00e8 mantenuta la divozione\". (Schivani).\nLa fondazione di Sant'Eleuterio, che per la prima volta viene menzionato nel documento neretino del 1412, risalirebbe al X secolo, in concomitanza con la fondazione di Matino.\nNon \u00e8 improbabile che da questo monastero, dimenticato purtroppo dagli studiosi, provenga l'immagine della Madonna della Coltura di Parabita, uno dei pi\u00f9 suggestivi monumenti dell'arte bizantina della rinascenza. Appartenuto fino al XIII secolo ai basiliani, il sito pass\u00f2 poi sotto il controllo del clero locale che lo frequent\u00f2 sino alla met\u00e0 del Seicento. In origine comprendeva, oltre la cripta, le celle dei monaci, i granai e una chiesa.\nMonastero di Santa Anastasia\nDell'antico e grande monastero ad oggi non resta traccia se non nella cultura popolare. Non \u00e8 improbabile che sia stato adibito ad altri usi dopo il passaggio nel Salento dal rito greco a quello latino e che sia andato progressivamente in rovina. Da alcuni documenti sappiamo che i possedimenti del monastero furono inglobati nelle propriet\u00e0 delle sede vescovile di Nard\u00f2 intorno al 1700.\nSociet\u00e0.\nEtnie e minoranze straniere.\nAl 31 dicembre 2020 a Matino risultano residenti 247 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Matino \u00e8 una singolare variante del dialetto salentino, in particolare di quello della zona meridionale. Quasi inspiegabile il fenomeno che vede i due comuni di Parabita e Matino, combacianti e divisi solo teoricamente da una strada, parlare due varianti del dialetto profondamente diverse, mentre nel comune di Casarano, confinante con la parte sud di Matino, si parla una versione del dialetto salentino pi\u00f9 vicina a quella matinese ma con influssi ed accenti comunque notevolmente diversi. Sembrerebbe che il dialetto matinese sia il risultato di contaminazioni linguistiche esterne sul corpo linguistico del salentino meridionale. Il dialetto salentino e quindi matinese si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, francesi, spagnoli.\nTradizioni e folclore.\nFesta del Miracolo di San Giorgio (San Giorgi piccinnu), 27 febbraio.\nCultura.\nIstruzione.\nA Matino ci sono tre scuole dell'infanzia, due scuole primarie: e una scuole secondaria di I grado.\nMusei.\nIl Museo di Arte Contemporanea di Matino \"L. Gabrieli\" (MACMa) ospita una collezione di oltre 700 opere provenienti da donazioni private, prevalentemente sui temi della poesia visiva della neoavanguardie.\nEconomia.\nNell'ambito dell'economia pugliese Matino ha occupato in passato un ruolo prevalentemente agricolo fino alla fine degli anni settanta. Nei decenni successivi \u00e8 avvenuta una trasformazione in senso industriale ed artigianale di notevole entit\u00e0 con l'apertura di diverse aziende impegnate nella produzione calzaturiera e dell'abbigliamento.\nLa crisi alla fine degli anni novanta ha, purtroppo, ridimensionato notevolmente il fenomeno.\nAziende storiche quali ad esempio la Meltin' Pot, azienda del Gruppo Romano Jeans, leader nel mercato del vestiario sportivo o la Calzaturifici De Prezzo, che per circa un trentennio avevano generato ricchezza ed occupazione oltre a un notevole indotto di piccole industrie e laboratori di circa 250 aziende con quasi 2.000 addetti, hanno ridotto progressivamente il numero degli occupati a poche decine di operai. Stessa sorte toccata al Gruppo Filanto, avente sede nella vicina Casarano ma che assorbiva moltissima manodopera dai centri vicini. Un certo risveglio si \u00e8 avuto nell'ultimo periodo con una riconversione di alcuni calzaturifici a produzioni di pregio che ha rinnovato la ormai ultracinquantennale tradizione industriale del settore calzaturiero.\nAltri comparti economici presenti sul territorio matinese sono l'industria alimentare, meccanica, il settore del legno e della carpenteria, del vetro e dell'editoria.\nLe ditte individuali censite dall'ISTAT sono oltre 400, le societ\u00e0 di persone 40, le societ\u00e0 di capitali 51, con una media aziende/abitanti di 1:20, testimonianza di una certa vivacit\u00e0 imprenditoriale. Le aziende manifatturiere rappresentano oltre un terzo del totale aziende e il 62% degli occupati.\nAltri rami economici importanti sono il commercio e le costruzioni, ai quali \u00e8 addetto rispettivamente il 9% e il 16% della popolazione. Il commercio, con le sue oltre 300 aziende, rappresenta il 40% delle imprese e il 14% degli addetti in settori non agricoli. Nel terziario dei servizi lavora il 23% della popolazione attiva. Nella pubblica amministrazione sono occupate circa 300 persone. Dal punto di vista dell'occupazione la citt\u00e0 ha avuto un netto calo a causa delle gi\u00e0 descritta crisi delle attivit\u00e0 manifatturiere.\nIl livello medio d'istruzione \u00e8 discreto e in linea con la media italiana. La composizione socioeconomica della popolazione ha segnato nei tre decenni passati rispetto alla media regionale, un'elevata incidenza di lavoratori dipendenti e una bassa delle casalinghe, per effetto dell'alto impiego di manodopera femminile nel ramo manifatturiero.\nIl settore agricolo si \u00e8 in una certa misura riqualificato, notevole l'apporto in questo senso \u00e8 stato dato della locale cantina cooperativa che con il marchio \"Cantine del Matino\" ha prodotto e commercializzato una variet\u00e0 di vini D.O.C. (Matino rosso, Matino rosato) di discreto pregio cedendo poi negli ultimi anni alla concorrenza e chiudendo i battenti. La presenza della sede centrale della Banca Popolare Pugliese (oltre 100 filiali in Italia e una succursale in Albania), con il suo centro direzionale e la sede meccanografica determina, inoltre, un non disprezzabile apporto finanziario al circuito economico cittadino.\nLa crisi economica internazionale degli ultimi anni ha lasciato un segno profondo nel tessuto economico cittadino. La quasi totalit\u00e0 delle aziende del settore manifatturiero ha chiuso i battenti o si \u00e8 molto ridimensionata dando luogo ad una disoccupazione di molto superiore alla media nazionale che sta innescando fenomeni di emigrazione su larga scala.\nUna certa ripresa occupazionale si \u00e8 avuta attraverso lo sviluppo di attivit\u00e0 turistiche, data la vicinanza con le spiagge joniche e la messa a valore di molti caseggiati del centro storico medioevale e la nascita di molti B&amp;B, anche di pregio, nel territorio, ma il fenomeno resta ancora embrionale e di non grande impatto sull'economia cittadina.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP55\" da Taviano; \"SP223\" da Gallipoli, \"SP360\" da Casarano e dal confinante abitato di Parabita.\nFerrovie.\nLa citt\u00e0 \u00e8 servita da una stazione ferroviaria posta sulla linea Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLe realt\u00e0 sportive pi\u00f9 di rilievo in citt\u00e0 sono la squadra di calcio Polisportiva Virtus Matino, militante in serie D a partire dalla stagione 2021/2022 fresca vincitrice del campionato regionale di eccellenza 2020/2021 e che ha militato anche in Serie D per ben 10 anni sino al 1993 quindi un ritorno che mancava da 28 anni per la citt\u00e0. la squadra di baseball, Angels B.C. Matino, che attualmente milita in serie C. La squadra ha fornito alla nazionale italiana di baseball atleti di rilevanza internazionale quali Luigi Carrozza e Andrea Castr\u00ec, atleta quest'ultimo, convocato anche nella prestigiosa squadra americana dei New York Yankes. Meno famosa \u00e8 la squadra dilettantistica di pallavolo Matino Volley.\nMusica.\nTradizionale Pastorale matinese \nSantu Lazzaru\nTe Mati-nu"}
{"id": "2594463", "revid": "108651572", "url": "https://it.wikipedia.org/wiki?curid=2594463", "title": "Bachisio Sulis", "text": "Nasce ad Aritzo nel 1795. Studia a Cagliari presso gli Scolopi e diventa insegnante di scuola del suo paese. A soli 23 anni \u00e8 costretto alla latitanza per una ingiusta accusa di tentato omicidio. La sua vita da latitante dura ben 12 anni e in questo periodo \u00e8 costretto a convivere e frequentare suo malgrado numerosi banditi della zona che probabilmente segnano per sempre la sua vita. A causa di questa sua latitanza forzata Bachisio Sulis \u00e8 conosciuto con l'appellativo di \"poeta bandito\" . Ma \"Bachis\" Sulis \u00e8 anche il \"poeta colto\" e le sue poesie sono ricordate come vere e proprie denunce contro il potere e il clero.\nDopo la sua morte la sua copiosa opera and\u00f2 quasi del tutto distrutta a causa della sorella che, istigata dai preti del paese, diede fuoco ai suoi manoscritti. Bachis Sulis scrisse anche toccanti poesie d'amore dedicate alla sua amata che, per mille vicissitudini non pot\u00e9 mai avere come sua sposa. Ci\u00f2 che rimase fu pubblicato a cura del nipote Sebastiano Devilla nel 1906 nel libro: \u00abPoesie Sarde di Bachisio Sulis\u00bb. Bachisio Sulis mor\u00ec nel 1838 all'et\u00e0 di 43 anni ucciso da un colpo di fucile esploso da dietro una siepe."}
{"id": "2594464", "revid": "767487", "url": "https://it.wikipedia.org/wiki?curid=2594464", "title": "Og\u00fa e Mampato in Rapa Nui", "text": "Og\u00fa e Mampato in Rapa Nui (\"Og\u00fa y Mampato en Rapa Nui\") \u00e8 un film d'animazione cileno del 2002, prodotto dalla Cine Animadores ed esecutivo prodotto dalla \"Elastic Studio\". Il film \u00e8 basato sul fumetto \"Mampato\" di Themo Lobos. \"Og\u00fa e Mampato su Rapa Nui\" \u00e8 considerato la prima pellicola moderna d'animazione del paese."}
{"id": "2594465", "revid": "599013", "url": "https://it.wikipedia.org/wiki?curid=2594465", "title": "Sergej Ry\u017eikov", "text": "Carriera.\nNazionale.\nHa giocato la sua prima partita in nazionale in amichevole contro il Qatar, disputando solo il primo tempo, prima di essere sostituito da Malafeev."}
{"id": "2594469", "revid": "124547418", "url": "https://it.wikipedia.org/wiki?curid=2594469", "title": "Twin Spark", "text": "La tecnologia Twin Spark (scritto anche \"TwinSpark\" e abbreviato con l'acronimo di TS) \u00e8 un sistema a doppia accensione sviluppato dall'Alfa Romeo (titolare dei diritti sul nome). In seguito venne utilizzato anche da altre case automobilistiche.\nDescrizione.\nIl sistema \"Twin Spark\" consiste nell'utilizzo di due candele per cilindro anzich\u00e9 una sola in modo da migliorare la combustione della miscela (aria-benzina) nella camera di combustione. Questo consente, a parit\u00e0 di motore, di aumentare il rendimento e la potenza e di ridurre le emissioni inquinanti.\nNelle versioni a 2 valvole dei motori le candele sono disposte simmetricamente nella testa del cilindro, mentre nella versione a 4 valvole i motori montano 2 candele di dimensioni differenti: la pi\u00f9 grande \u00e8 al centro, la pi\u00f9 piccola \u00e8 invece in posizione disassata rendendo pi\u00f9 uniforme la combustione dei gas.\nAnche la Mercedes ha usato il Twin Spark in alcuni motori a V di 90\u00b0 posteriori al 1997 con architettura a 3 valvole per cilindro.\nStoria.\nGi\u00e0 nel primo decennio del XX secolo iniziarono a comparire i primi motori a doppia accensione, utilizzati in campo aeronautico per ovviare ai frequenti malfunzionamenti delle candele di quegli anni, tra questi anche il motore Lancia \"D4\" a 12 cilindri a V (v12) . Osservato che il sistema, oltre a rendere pi\u00f9 sicuro il volo, offriva un considerevole incremento di potenza, fu subito sperimentato anche sui motori destinati alle competizioni automobilistiche. \nIn campo motociclistico un primo tentativo di utilizzo della doppia accensione su motori di serie venne effettuato sul prototipo Moto Guzzi \"G-P 500\" del 1920, con testata a 4 valvole. Nonostante gli ottimi risultati, il sistema venne abbandonato per gli elevati costi di produzione che avrebbe comportato.\nNella storia dell'Alfa Romeo, la doppia accensione fu utilizzata per la prima volta nel 1914, sul modello \"A.L.F.A. tipo Grand Prix\". In seguito divenne comune sui modelli da competizione del dopoguerra, come le Giulia TZ e GTA, 105.33, 75, etc.\nL'Alfa Romeo inizio a studiare il moderno sistema \"Twin Spark\", basato sulla possibilit\u00e0 di variare e differenziare i tempi delle accensioni, a partire dal 1976, quando le sezioni progettuali dei motori \"Nord\" e \"Sud\" vennero accorpate sotto la direzione di Cesare Bossaglia, che decise di sperimentare la doppia accensione anche sui propulsori destinati alle automobili di grande serie.\nUtilizzo nelle competizioni.\nSui modelli da competizione o ad alte prestazioni l'accensione a doppia candela, nonostante concettualmente simile alla \"Twin Spark\" odierna, non \u00e8 la stessa. Infatti le recenti vetture Alfa Romeo (con motori sviluppati dal gruppo Fiat) hanno due candele di diverso tipo: una centrale grande e una piccola d'ausilio. Il vecchio tipo di doppia accensione che ha ispirato il Twin Spark ne monta due di diametro uguale dal funzionamento simultaneo. Il principale motivo di questa scelta deriva dal fatto che i motori odierni plurivalvole (ossia pi\u00f9 delle convenzionali 2 o 3 valvole per cilindro), dove non ci sarebbe lo spazio pratico per metterne due di diametro grande.\nMotori Alfa Romeo Twin Spark.\nTutti i motori Twin Spark prodotti da Alfa Romeo per vetture stradali furono motori a 4 cilindri; il sistema \u00e8 stato inizialmente applicato sui propulsori a 8 valvole, per essere poi esteso anche ai gruppi termici a 16V, nati gi\u00e0 con tale sistema. \nVersioni 8 valvole.\nI motori \"Twin Spark\" del periodo pre-Fiat sono costruiti sul sistema a bialbero, con 8 valvole, ed hanno il basamento in lega di alluminio. Progressivamente introdotti dal 1987, furono utilizzati sia su alcune versioni di modelli gi\u00e0 a listino (Alfa 75) che montati - fin da subito - su autovetture di nuovo lancio (quali la 164). Costituirono il primo propulsore anche per la 155, nel 1992, seppur montati in quest'ultimo caso trasversalmente, e con trazione anteriore. \nVersioni 16 valvole.\nCon il passaggio di Alfa al gruppo Fiat, pur basandosi sul medesimo progetto, i gruppi termici furono modificati, con 16 valvole, e il basamento in ghisa. Questi propulsori, analogamente ai precedenti, sostituirono prima quelli esistenti su autovetture gi\u00e0 a listino (\u00e8 il caso della 155), per poi costituire il propulsore standard su alcune versioni di modelli lanciati dopo il 1995 (\u00e8 il caso di Alfa 145, 146, 156, 147, etc.).\nAltri motori a doppia accensione.\nQuella Alfa Romeo non \u00e8 l'unica famiglia di motori a doppia accensione dotata delle quattro valvole per cilindro. Anche molti motori Honda a 2 valvole per cilindro hanno doppia accensione. Sono esempi il motore delle Jazz gi\u00e0 dal 2002 e il motore ibrido 4 valvole per cilindro, doppia accensione, fasatura variabile della Civic Hybrid.\nLa stessa tecnologia \u00e8 stata implementata anche nelle costruzioni motociclistiche ad esempio dalla Ducati con i motori denominati \"Dual spark\".\nLa moto Honda Transalp (motore V2 con 3 valvole per cilindro) adotta la doppia candela dal 1987.\nIl sistema Twin Spark \u00e8 applicato anche ai motori rotativi di tipo Wankel, dove in questo caso si ha anche un'accensione in momenti diversi, per completare la combustione della carica di carburante durante il movimento del rotore."}
{"id": "2594470", "revid": "125756101", "url": "https://it.wikipedia.org/wiki?curid=2594470", "title": "Cozonac", "text": "Il cozonac (in bulgaro \"\u043a\u043e\u0437\u0443\u043d\u0430\u043a\", \"kozunak\") \u00e8 un dolce tipico della gastronomia rumena\nPreparazione.\nI principali ingredienti sono farina, zucchero, uova, burro o olio di semi di girasole, latte, noci e generalmente si aromatizza con vaniglia. Normalmente \u00e8 di grandi proporzioni ed ha un aspetto di rotolo con ripieno di noci e cacao, frutta secca, rahat, semi di papavero (mac). Viene lavorato a lungo con le mani, arrotolato o intrecciato inglobando il ripieno e cotto in stampi da plum cake (stampi a cassetta). \u00c8 un dolce che viene preparato con molta cura, uno dei requisiti del successo e quello di togliere gli ingredienti dal frigo qualche ora prima e mantenere una temperatura costante durante la preparazione, la lievitazione e la cottura, evitando in questo arco di tempo persino di aprire finestre o porte che potrebbero provocare correnti d'aria.\nIl cozonac viene spesso consumato durante le festivit\u00e0, fra cui la Pasqua.."}
{"id": "2594471", "revid": "27100650", "url": "https://it.wikipedia.org/wiki?curid=2594471", "title": "Universit\u00e0 di Marburg", "text": ""}
{"id": "2594473", "revid": "81380444", "url": "https://it.wikipedia.org/wiki?curid=2594473", "title": "Consiglio di guerra", "text": "In campo militare il consiglio di guerra \u00e8 una riunione di ufficiali chiamati a decidere collegialmente la linea d'azione da intraprendere, solitamente nell'ambito di una battaglia.\nRappresenta un'eccezione alle ordinarie modalit\u00e0 decisionali in ambito militare, secondo le quali \u00e8 il comandante, col supporto del suo stato maggiore, ad assumere la decisione, poi implementata dai comandanti subordinati. Vi si ricorre quando il comandante, data l'importanza della decisione, ritiene opportuno avere il consenso dei subordinati o quando non \u00e8 sicuro sulla linea d'azione da intraprendere. Il comandante pu\u00f2 demandare la decisione al consiglio di guerra o acquisire il suo parere, riservandosi la decisione finale. La convocazione di consigli di guerra, frequente tra il XVII e il XIX secolo, \u00e8 divenuta rara nei tempi pi\u00f9 recenti, con l'affermarsi di sistemi di comando e stato maggiore pi\u00f9 sofisticati.\nAl consiglio di guerra sono convocati ufficiali di stato maggiore e comandanti subordinati di grado elevato. Tipicamente si procede ad una discussione seguita da una votazione, spesso senza l'intervento del comandante che l'ha convocato, per non influenzare o intimidire i subalterni. La tradizione vuole, poi, che votino per primi gli ufficiali di minor grado e anzianit\u00e0, in modo da non essere influenzati dai superiori.\nIl termine consiglio di guerra pu\u00f2 avere anche un altro significato, essendo utilizzato in certi ordinamenti per denominare giudici militari collegiali: \u00e8 il caso del Belgio e del Lussemburgo, dove il consiglio di guerra \u00e8 giudice militare di prima istanza. Anche il Ducato di Savoia aveva organi giurisdizionali militari cos\u00ec denominati."}
{"id": "2594477", "revid": "6923", "url": "https://it.wikipedia.org/wiki?curid=2594477", "title": "M\u0103r\u021bi\u0219or", "text": "M\u0103r\u021bi\u0219or (pron. m\u0259r\u02a6i\u0283or) \u00e8 una tradizionale festa che celebra l'inizio della primavera corrispondente al 1\u00ba marzo. Si celebra in Romania, Moldavia, Bulgaria, Macedonia del Nord e in Grecia (\u039c\u03ac\u03c1\u03c4\u03b7\u03c2 - Martis). Il nome deriva dal diminutivo di \"Marzo\" (in rumeno \"Martie\") ed ha il significato di \"piccolo\" o \"caro Marzo\".\nIn genere si regalano piccoli amuleti (\"M\u0103r\u021bi\u0219or\") alle fidanzate, mogli, figli, sorelle. Tali amuleti consistono in gioielli od oggetti decorati con cuori, fiori o animali avvolti in un nastro rosso che rappresenta la primavera che sta per avere inizio e bianco che rappresenta l'inverno appeno terminato.\nConsiderato un portafortuna \u00e8 un simbolo d'amore, di buonaugurio.\nStoria.\nLe origini della festa del mar\u021bi\u0219or non sono note esattamente, ma la sua presenza sia nel popolo rumeno sia nel bulgaro (ove \u00e8 nota come \u043c\u0430\u0440\u0442\u0435\u043d\u0438\u0446\u0430, \"Marteniza\") \u00e8 considerata come substrato comune daco-trace, anteriore alla romanizzazione per i primi e alla slavizzazione per i secondi, anche se leggende popolari danno altre origini, per esempio, per i Bulgari \u00e8 legata alla fondazione della loro prima khanato sul Danubio, nell'anno 681.\nLeggenda Martisorului e il significato del 1\u00ba marzo mandano nei tempi bui in cui la civilt\u00e0 Dacia onorava la rinascita della natura in un modo simile a quello di oggi.\nFin dai tempi antichi, il primo giorno di marzo \u00e8 stato dotato di significati mistici sul benessere previsto per l'anno in corso. Martisor, un oggetto artigianale con una corda bianca e rossa, interpreta il ruolo di un talismano protettivo che bilancia la lotta tra il bene e il male.\nLa leggenda di Martisor\nNelle tradizioni rumene, c'\u00e8 tutta una serie di leggende sul martire e le ragioni della sua celebrazione.\nUna leggenda dice che quando si \u00e8 al pascolo il suo gregge di pecore Dochia (calendario bizantino Holy Martyr Evdokia),ha legato un filo di una pera trovato per caso nel campo, il 1\u00ba marzo. Cos\u00ec, \u00e8 diventata la prima persona nella storia a indossare un martisore all'inizio della primavera. Per questo motivo, alcune regioni non lavorano il 1\u00ba marzo, in modo da non turbare Baba Dochia, che invier\u00e0 l'inverno e il gelo."}
{"id": "2594478", "revid": "152625", "url": "https://it.wikipedia.org/wiki?curid=2594478", "title": "Doppio Slalom", "text": ""}
{"id": "2594480", "revid": "339392", "url": "https://it.wikipedia.org/wiki?curid=2594480", "title": "Alecsandro Barbosa Felisbino", "text": ""}
{"id": "2594483", "revid": "729019", "url": "https://it.wikipedia.org/wiki?curid=2594483", "title": "Bolo faringeo", "text": "Il bolo faringeo \u00e8 una condizione medica in cui il paziente lamenta una sensazione di costrizione in gola al di sotto del pomo d'adamo. Per anni il bolo ipofaringeo, anche detto globus, \u00e8 stato attribuito esclusivamente a cause psicologiche e veniva detto bolo isterico. Solamente a partire dai primi anni '90 si sono svolti studi pi\u00f9 accurati che hanno evidenziato come questo sintomo sia spesso correlato a condizioni patologiche esistenti e raramente connesso a stati psichici.\nEziologia.\nTra le cause pi\u00f9 comuni di bolo ipofaringeo possiamo trovare una disfagia orofaringea, un cancro della laringe o della faringe, un'ostruzione esofagea o pi\u00f9 facilmente una malattia da reflusso faringo-laringeo o malattia da reflusso gastroesofageo non erosivo."}
{"id": "2594487", "revid": "1305772", "url": "https://it.wikipedia.org/wiki?curid=2594487", "title": "Oh Yeah (Chickenfoot)", "text": "Oh Yeah \u00e8 un singolo del supergruppo statunitense Chickenfoot, il primo estratto dall'album di debutto \"Chickenfoot\" nel 2009.\nVideo musicale.\nIl videoclip del brano \u00e8 stato lanciato sul canale YouTube del gruppo l'11 giugno 2009. Il video mostra i Chickenfoot che si esibiscono su un palco e in uno studio di registrazione. In alcune scene si vede inoltre la band mentre suona in un campo di basket."}
{"id": "2594494", "revid": "106466095", "url": "https://it.wikipedia.org/wiki?curid=2594494", "title": "Malattia da reflusso gastroesofageo non erosivo", "text": "La malattia da reflusso gastroesofageo non erosivo (NERD, dall'acronimo inglese \"Non Eroxive Refluxe Disease\") \u00e8 un'entit\u00e0 nosologica caratterizzata dalla presenza di reflusso gastroesofageo o faringo-laringeo in assenza di un danno endoscopico visibile alla gastroscopia.\nCi\u00f2 prevede che il reflusso di contenuto acido dello stomaco non procura necessariamente un'esofagite, bens\u00ec si \u00e8 scoperto che quest'ultima non \u00e8 presente in pi\u00f9 del 60% dei pazienti reflussori affetti invece da una malattia da reflusso che agisce diversamente o a livello faringo laringeo o a causa di un'ipersensibilit\u00e0 dell'esofago ovvero un esofago ipersensibile."}
{"id": "2594499", "revid": "404338", "url": "https://it.wikipedia.org/wiki?curid=2594499", "title": "Esofago ipersensibile", "text": ""}
{"id": "2594500", "revid": "767487", "url": "https://it.wikipedia.org/wiki?curid=2594500", "title": "Silvan Aegerter", "text": ""}
{"id": "2594511", "revid": "1543377", "url": "https://it.wikipedia.org/wiki?curid=2594511", "title": "Apartad\u00f3", "text": "Apartad\u00f3 \u00e8 un comune della Colombia facente parte del dipartimento di Antioquia.\nStoria.\nIl centro abitato venne fondato da Emito Sa\u00fal, Nicanor Sep\u00falveda e Medardo Moreno nel 1654, mentre l'istituzione del comune \u00e8 del 1968.\nNel comune \u00e8 attiva la \"Comunit\u00e0 di pace di San Jos\u00e8 de Apartad\u00f2 \" , conosciuta a livello internazionale , che si adopera per la tutela dei diritti civili dei numerosi contadini locali , nonostante la dura repressione delle Forze Armate e di gruppi paramilitari ."}
{"id": "2594513", "revid": "287204", "url": "https://it.wikipedia.org/wiki?curid=2594513", "title": "Apartado", "text": ""}
{"id": "2594518", "revid": "6923", "url": "https://it.wikipedia.org/wiki?curid=2594518", "title": "EniChem Augusta", "text": "EniChem Augusta S.p.A. era un'azienda chimica italiana che operava nel settore della produzione di paraffine alfa-olefine, zeoliti, benzene, cloro, acido solforico, soda, alluminio metallico, terre decoloranti e alchibenzene lineare ovvero le materie prime di base per i detergenti e per i detersivi. Era parte del gruppo EniChem.\nStoria.\nEniChem Augusta nasce nel maggio 1981, come \"Chimica Augusta S.p.A.\", per rilevare gli stabilimenti ex SIR ed ex Liquichimica Augusta. Nel 1986 fattura 502.8 miliardi e realizza 14.5 miliardi di utile. Nel 1987 si procede alla quotazione in Borsa di circa il 19% del capitale sociale. Nel 1990 diventa \"EniChem Augusta S.p.A.\".\nIl confluimento in Enimont e il fallimento della joint-venture.\nEniChem conferisce le della controllata EniChem Augusta alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem.\nLa privatizzazione.\nNel 1992 ottiene un fatturato di 726,2 miliardi, 58 miliardi di Ebit, 19,4 miliardi di utili, 180 miliardi di capitalizzazione, occupando 1182 persone.\nNel 1995 EniChem Augusta, controllata al 60% da Enichem, al 13,05% da Societ\u00e0 Finanziaria Chimica (EniChem), all'11,20% da Sofid (EniChem) viene privatizzata: inizialmente viene ceduto il 70% della societ\u00e0 a Rwe Dea AG che tramite un Opa acquisir\u00e0 il restante 15,75%: il 14,25% \u00e8 rimasto a EniChem.\nNello stesso anno si trasforma in Condea Augusta S.p.A.. Dal 2001 si chiama Sasol Italy S.p.A.."}
{"id": "2594527", "revid": "339392", "url": "https://it.wikipedia.org/wiki?curid=2594527", "title": "Sistema periodico degli elementi", "text": ""}
{"id": "2594528", "revid": "125877123", "url": "https://it.wikipedia.org/wiki?curid=2594528", "title": "Trenta (Plezzo)", "text": "Trenta (gi\u00e0 \"Trenta d'Isonzo\", in sloveno Trenta) \u00e8 un paese della Slovenia, frazione del comune di Plezzo, nell'alta valle del fiume Isonzo e alle pendici delle Alpi Giulie.\nLa localit\u00e0 \u00e8 situata a a nord-est del capoluogo comunale, nell'alta valle dell'Isonzo, detta anche Val Trenta.\nL'insediamento comprende gli abitati di Nalogu (\"Na Logu\"), Santa Maria di Trenta (\"Devica Marija Lavrentanska Pri Cerkvi\"), Sapotna (\"Zapodnem\"), \"Tona\" e Zadnizza (\"Zadnjica\").\nStoria.\nFece parte per secoli della Contea di Gorizia e Gradisca.\nCon il trattato di Sch\u00f6nbrunn (1809), la parte dell'insediamento (\"naselje\") sulla sponda destra del fiume Isonzo pass\u00f2 al Regno d'Italia napoleonico nel Dipartimento di Passariano trovandosene al confine (il quale dal Monte Traunig passava attraverso la sorgente dell'Isonzo e scorreva fino alla sua foce), mentre la parte sulla sponda sinistra del fiume entr\u00f2 a far parte delle Province Illiriche\nCol Congresso di Vienna nel 1815 entrambe le parti rientrarono in mano austriaca; passarono in seguito sotto il profilo amministrativo al Litorale austriaco nel 1849 ma sempre come due entit\u00e0 amministrative distinte..\nDal 1920 al 1947 fece parte del Regno d'Italia, inquadrato nella Provincia di Gorizia e fu comune autonomo fino al 1928 quando fu soppresso e aggregato a Sonzia; pass\u00f2 poi alla Jugoslavia e quindi alla Slovenia.\nSecondo il censimento del 1921, il 4,07% della popolazione di Trenta era italiana.\nAlture, passi e rifugi principali.\nMonte Tricorno (\"Triglav\"), ; Monte Gialuz (\"Jalovec\"), ; Monte Solcato/Rasuro (\"Razor\"), ; Cima degli Agnelli (\"Kanjavec\"), ; Monte Prisani (\"Prisojnik\"), ; Monte Croce (\"Kri\u017e\"), ; \"Veliko \u0160pi\u010dje\" (Grande Spizza), ; \"Bov\u0161ki Gamsovec\" (monte dei Camosci), ; Monte Traunich, o Traunig, (\"Travnik\"), ; Grande Moistrocca (\"Velika Mojstrovka\"), ; \"\u0160marjetna glava\" (monte Santa Maria), ; Monte Vogel (\"Plaski Vogel\"), ; Monte Grinta di Plezzo (\"Bav\u0161ki Grintavec\"), ; Piccola Moistrocca (\"Mala Mojstrovka\"), ; \"Malo \u0160pi\u010dje\" (Piccolo Spizza), ; \"Jalov\u0161ka \u0160krbina\" (cima Sch\u00e9rbina), ; \"Dov\u0161ka vrata\" (passo D\u00f2ssizza), ; Moncervaro (\"Skutnik\"), ; Rifugio Napoleone Cozzi (\"Tr\u017ea\u0161ka ko\u010da na Doli\u010du\"), ; Monte San Michele (\"\u0160mihelovec\"), ; Rifugio De Simon (\"Zaveti\u0161\u010de pod \u0160pi\u010dkom\"), ; Grande Ticerza (\"Velika Ti\u010darica\"), ; Piccolo Ticerza (\"Mala Ti\u010darica\"), ; Passo Forame (\"Luknja\"), ; Passo della Moistrocca (\"Preval Vr\u0161i\u010d\"), .\nCorsi e specchi d'acqua.\nfiume Isonzo; torrente Zadnizza o Sagnizza (\"Zadnjica\"); laghetto di Santa Croce, - superiore, - di mezzo e - inferiore (\"- Zgornje, - Srednje in Spodnje Kri\u0161ko jezero\"); Sorgenti dell'Isonzo (\"Izvir So\u010de\")"}
{"id": "2594530", "revid": "110157", "url": "https://it.wikipedia.org/wiki?curid=2594530", "title": "Arboletes", "text": "Arboletes \u00e8 un comune della Colombia facente parte del dipartimento di Antioquia.\nIl centro abitato venne fondato da Jos\u00e9 Torres Vargas e Jos\u00e9 Mar\u00eda Reales, mentre l'istituzione del comune \u00e8 del luglio 1958."}
{"id": "2594534", "revid": "110157", "url": "https://it.wikipedia.org/wiki?curid=2594534", "title": "Jean Gery", "text": "Partecip\u00f2 alla spedizione di La Salle per fondare una colonia francese in Texas, ma nel 1685 disert\u00f2 dalla spedizione. Successivamente divenne il capo di una trib\u00f9 di indiani Coahuiltecan, sostenendo di essere stato inviato da Dio per governare su di loro. Alcuni anni dopo fu portato prima a Monclova e poi a Citt\u00e0 del Messico da Alonso de Le\u00f3n, il governatore spagnolo di Coahuila.\nGery venne interrogato da agenti spagnoli, ma non riusc\u00ec a raccontare una storia coerente, nonostante avesse sempre affermato di provenire da un forte francese ad est. Anche se gli spagnoli avevano concluso che Gery era pazzo, fu inviato insieme a De Le\u00f3n in una spedizione per individuare questo forte. Nonostante l'instabilit\u00e0 mentale Gery, fu prezioso come interprete e guida, portando gli spagnoli fino ai resti di Fort Saint Louis il 20 aprile 1689.\nDopo il suo ritorno a Coahuila, De Le\u00f3n mand\u00f2 Gery per incontrarsi con i rappresentanti di una trib\u00f9 indiana presso il Rio Grande. Questa \u00e8 l'ultima menzione nota di Gery, che probabilmente mor\u00ec prima della successiva spedizione di De Le\u00f3n in Texas. \"In questo viaggio ho dolorosamente perso il vecchio francese,\" scrisse De Le\u00f3n tempo dopo, \"a causa della sua conoscenza di tutte le lingue indiane della regione. Egli mi era sempre stato fedele. Solo con il suo aiuto \u00e8 stato possibile scoprire l'insediamento da cui proveniva\"."}
{"id": "2594536", "revid": "767487", "url": "https://it.wikipedia.org/wiki?curid=2594536", "title": "Toni Moral", "text": ""}
{"id": "2594542", "revid": "110157", "url": "https://it.wikipedia.org/wiki?curid=2594542", "title": "Argelia (Antioquia)", "text": "Argelia \u00e8 un comune della Colombia facente parte del dipartimento di Antioquia.\nIl centro abitato venne fondato da Gregorio Guti\u00e9rrez Gonz\u00e1lez nel 1891, mentre l'istituzione del comune \u00e8 del luglio 1961."}
{"id": "2594549", "revid": "729019", "url": "https://it.wikipedia.org/wiki?curid=2594549", "title": "Sojuz TMA-16", "text": "La Sojuz TMA-16 \u00e8 una missione spaziale con equipaggio umano diretta verso la Stazione Spaziale Internazionale partita\nil 30 settembre 2009 dal cosmodromo di Baikonur, con a bordo due membri dell'Expedition 21 e il turista spaziale Guy Lalibert\u00e9."}
{"id": "2594550", "revid": "2200451", "url": "https://it.wikipedia.org/wiki?curid=2594550", "title": "Campiglia Marittima", "text": "Campiglia Marittima \u00e8 un comune italiano di abitanti della provincia di Livorno in Toscana.\nIl toponimo \u00e8 attestato per la prima volta nel 1004 come \"Campillia\" e deriva dal latino \"campus\", \u00abcampo\u00bb.\nNel 1862 fu aggiunta la specificazione \"Marittima\", cio\u00e8 \u00abdella Maremma\u00bb (in latino \" Maritima\"). Il paese \u00e8 uno dei comuni facenti parte del circondario della Val di Cornia e comprende la pi\u00f9 popolosa frazione di Venturina Terme.\nStoria.\nDa molteplici testimonianze archeologiche nel territorio comunale si sa che sono esistiti stanziamenti anteriori al Medioevo. Il territorio comunale gi\u00e0 in epoca etrusca e romana \u00e8 abitato anche grazie al fatto che la zona \u00e8 ricca di minerali, e testimonianze di questa attivit\u00e0 sono visibili ai piedi del paese dove oggi si trova la chiesa della Madonna di Fucinaia e il parco archeo-minerario di San Silvestro. Oggi sono visitabili i forni fusori e i pozzi minerari che gli etruschi sfruttavano in cerca di metalli.\nSono state individuate anche tracce di un villaggio dell'VIII-IX secolo: \u00e8 infatti nel Medioevo che l'abitato prende forma. Dall'XI secolo si conoscono le prime testimonianze di fonti scritte che parlano dell'insediamento urbano di \"Campillia\".\nIl primo documento ufficiale che nomina Campiglia \u00e8 del 1004: \u00e8 l'atto del conte Gherardo II della Gherardesca che dona al monastero di Santa Maria di Serena, vicino a Chiusdino, la met\u00e0 del castello di Campiglia con il suo territorio e la chiesa, insieme a quote dei vicini castelli di Acquaviva, Biserno, e del Castello di Monte Calvi (la rocca detta ora di San Silvestro).\nRocca San Silvestro, situata sulle pendici del Monte Calvi, fu un villaggio fortificato, fondato nel X-XI secolo, dalla famiglia dei Della Gherardesca per controllare le miniere di rame e di piombo argentifero della zona, sfruttate fin dall'epoca etrusca. Il villaggio conserva una parte alta cinta da mura, con la residenza signorile e una chiesa, e il borgo inferiore, difeso da un'altra cinta in pietra e dotato di strutture produttive (frantoio, forni). La lavorazione del ferro si svolgeva invece al di fuori delle mura. Nel XII secolo appartenne alla famiglia Della Rocca e si svilupp\u00f2 economicamente. Le mura vennero ricostruite e dotate di una porta fortificata con scalinata antistante, mentre il palazzo signorile si arricch\u00ec di una nuova torre e cisterne; anche la chiesa venne ingrandita. Alla fine del secolo, tuttavia, le attivit\u00e0 minerarie iniziarono a decadere, per la concorrenza delle miniere della Sardegna e per l'invenzione di nuove procedure di lavorazione, e il borgo si spopol\u00f2 fino al definitivo abbandono nel XIV secolo.\nNel XII secolo una parte di Campiglia fu donata anche al monastero di San Giustiniano in Falesia, in Piombino, di propriet\u00e0 degli stessi Della Gherardesca; il conte Ildebrando della Gherardesca nel 1139, don\u00f2 alla mensa arcivescovile di Pisa la met\u00e0 dei beni nelle localit\u00e0 di Biserno, di Vignale, di Campiglia, di Monte San Lorenzo. Dal 1158, grazie all'arcivescovado pisano che ottenne i possessi del monastero di Serena, troviamo il castello di Campiglia sotto il dominio del Comune di Pisa.\nNel marzo 1138 Campiglia ospit\u00f2 papa Innocenzo II che con la corte ritornava a Viterbo dopo il concilio di Pisa.\nFra i signori di Campiglia risalta il nome di un Uguccione, di famiglia di magnati pisani, i quali nel 1238 inviarono i loro rappresentanti a Santa Maria a Monte per un trattato di concordia e di lega fra essi e alcuni popoli della Toscana; inoltre si ricordano un Alberto Signore di Campiglia e una Preziosa che nel 1274 spos\u00f2 Veltro da Corvaia.\nLa rocca di Campiglia rimase sotto il dominino pisano fino al 1406, quando Firenze conquist\u00f2 Pisa; Campiglia venne occupata dai fiorentini, divenendo cos\u00ec il punto pi\u00f9 meridionale dei dominii di Firenze nella Maremma, importantissimo avamposto anche per il controllo e l'influenza su Piombino.\nNel 1447 Alfonso di Aragona re di Napoli, in marcia verso Milano, condusse il suo esercito anche verso Campiglia e lo Stato di Piombino, ma venne ostacolato dai capitani Fiorentini Neri Capponi e Bernardetto de' Medici che con una battaglia che fece pi\u00f9 di duemila morti nella pianura di Caldana; cos\u00ec Campiglia venne bene difesa, tanto che l'Aragonese dovette ritirarsi.\nCampiglia divenne territorio di confine strategico per Firenze per tutto il XV secolo e per la prima parte del XVI, quale roccaforte delle truppe fiorentine. L'importanza strategica di Campiglia \u00e8 testimoniata da un episodio storico importante che vide truppe capitanate da Ercole Bentivoglio scontrarsi con le compagnie fedeli ai pisani governate dal capitano di ventura Bartolomeo d'Alviano, il quale tentava ogni mezzo per recarsi da Scarlino a Pisa. Fu presso la torre costiera di San Vincenzo che avvenne lo scontro, il 17 agosto 1505 ebbe luogo la \"battaglia di San Vincenzo\" che vide le truppe fiorentine prevalere sui Pisani sostenuti da Siena, sedando una delle ultime manifestazioni di indipendentismo pisano. Tale episodio cruciale per Firenze venne poi raffigurato in un affresco del Vasari nel Salone dei Cinquecento a Firenze.\nCampiglia inizi\u00f2 progressivamente a perdere importanza quando i Fiorentini non la considerano pi\u00f9 avamposto strategico, avendo ormai consolidato il loro potere soggiogando Pisa definitivamente nel 1509 occupandola e presidiandola con l'esercito; non riscontrando pi\u00f9 negli anni a seguire sentimenti aggressivi contro Firenze dalle citt\u00e0 della costa e dalle antiche famiglie di origine pisana, si registr\u00f2 un lento naturale diradamento militare e ristagno economico.\nLe sorti di Campiglia e del suo territorio seguirono quelle dell'intera Toscana prima con i Medici e poi con i Lorena nel Granducato di Toscana. La citt\u00e0 sub\u00ec il contagio di peste che accompagnato dalla carestia rese deserta Campiglia nei secoli XVI e decim\u00f2 la popolazione tanto che fu ridotta a soli 316 abitanti.\nAi piedi di Campiglia con la costruzione della Via Regia Emilia, voluta dai Lorena nel XVIII secolo, cominci\u00f2 a nascere l'abitato di Venturina, caratterizzato dalla vantaggiosa posizione di vicinanza a Piombino. Il territorio intorno a Venturina della val di Cornia e del lago di Piombino acquis\u00ec grazie alle opere di bonifica lorenesi nuova linfa, permettendo cos\u00ec che si potesse sviluppare un'importante realt\u00e0 agricola.\nLa dominazione dei Lorena continu\u00f2 sino all'inizio dell'Ottocento infatti come tutta la toscana il territorio fu invaso dalle truppe francesi al seguito di Napoleone Bonaparte che occuparono il territorio e vi rimasero fino al 1814.\nDal 1815 il territorio di Campiglia Marittima rientr\u00f2 a far parte del Granducato di Toscana retto ancora dai Lorena e amministrativamente nel compartimento granducale di Pisa.\nLa Comunit\u00e0 di Campiglia nel 1833 fu staccata insieme con quelle di Piombino e di Suvereto dal Compartimento granducale di Pisa per essere assegnata a quello di Grosseto. Nel 1860 il Granducato di Toscana, e quindi anche il territorio di Campiglia, si un\u00ec al regno d'Italia, e lo stesso anno la nuova provincia di Grosseto cedette i comuni della Val di Cornia a Pisa facendo ritornare amministrativamente Campiglia nella provincia di Pisa.\nNel 1925 durante il fascismo, il gerarca Costanzo Ciano livornese, fece ampliare la piccola provincia di Livorno che era composta solo dalla citt\u00e0 e dai comuni dell'isola d'Elba, inserendovi tutte le localit\u00e0 costiere e la Val di Cornia compresa Campiglia Marittima.\nIl comune di Campiglia nell'immediato dopo guerra, nell'anno 1949 perse parte del territorio comunale per permettere a San Vincenzo di divenire comune autonomo e indipendente con Decreto del Presidente della Repubblica n. 414 del 3 giugno 1949.\nSimboli.\nLo stemma del Comune di Campiglia Marittima \u00e8 stato riconosciuto con decreto del capo del governo del 26 maggio 1930.\nMonumenti e luoghi d'interesse.\nPalazzo Pretorio.\nSito nel cuore del centro storico, Palazzo Pretorio testimonia la dipendenza di Campiglia da Firenze e Pisa. L'edificio fu ampliato a pi\u00f9 riprese nel corso dei secoli. La facciata, caratterizzata dalle due grandi arcate in calcare bianco e grigio che si aprono al piano terra e conservano su una mensola di imposta un'epigrafe che data la ricostruzione dell'edificio al 1246, presenta inoltre 65 stemmi dei Capitani del Popolo. Sul lato destro svetta la torre dell'orologio, caratterizzata da un campanile a vela. Oltre alla Biblioteca dei ragazzi, oggi l'edificio ospita al suo interno i seguenti siti di interesse culturale:\nLa Rocca di Campiglia e il Museo della Rocca.\nIl complesso della rocca domina Campiglia dalla porzione pi\u00f9 alta del rilievo su cui si sviluppa l'abitato dove sin dal X secolo si svilupp\u00f2 un villaggio di grandi capanne in legno, abitate da individui che vivevano principalmente di allevamento suino e delle risorse del bosco. Le prime strutture in muratura risalgono all'XI secolo. Nelle fonti storiche viene citata per la prima volta nel 1004 come castello legato alla casata Della Gherardesca e in particolare al ramo discendente da Tedice II. Nel corso dei secoli il complesso \u00e8 stato sottoposto a numerosi ampliamenti, tra cui la costruzione di due torri nel XIII secolo, una delle quali veniva usata come discarica, motivo per cui, a seguito dei recenti scavi archeologici, sono stati rinvenuti una gran quantit\u00e0 di oggetti che documentano la vita dei signori dell'epoca. Sul finire de XIII secolo, per le mutate condizioni politiche generali, nella Rocca viene stanziata una guarnigione di soldati pisani.\nIl Museo della Rocca situato all'interno del complesso \u00e8 stato inaugurato nel 2008 a seguito degli studi archeologici effettuati dal Dipartimento di Archeologia Medievale dell'Universit\u00e0 degli Studi di Siena. Espone tutti i reperti ritrovati durante gli scavi ricostruendo, attraverso ricostruzioni grafiche e pannelli didattici, la storia del complesso e le sue trasformazioni nel corso dei secoli.\nRocca San Silvestro e parco archeominerario.\nIntorno ai resti del villaggio si articola il \"Parco archeominerario di San Silvestro\", che prevede diversi itinerari di visita:\nA questi si aggiungono la via dei Lanzi, la via dei Filoni Porfirici, la via dei Manienti, e la via delle Fonti.\nPresso l'ingresso si trova l'interessante impianto industriale dei \"forni della Madonna della Fucinaia\", utilizzati in epoca anteriore al III secolo a.C. per la prima fase della lavorazione del rame.\nMuseo di arte sacra.\nInaugurato l'11 luglio 2003, ha la finalit\u00e0 di raccogliere ed esporre gli oggetti liturgici e devozionali che costituiscono il corredo dell'antica parrocchia di Campiglia; \u00e8 allestito nei locali sottostanti la chiesa di San Lorenzo, nella Sala delle Volte che rappresenta ci\u00f2 che rimane di un antico edificio medievale. Tra gli oggetti di maggiore interesse vi sono la colonna ofitica del XIII secolo, una campana realizzata nel 1372 dal maestro Nanni Pisano, il Cristo di bronzo della fine del Cinquecento, probabilmente opera di Antonio Susini, allievo del Giambologna, e il dipinto \"Ecce Homo\" realizzato dal pittore fiorentino Alessandro Frigoni (1652).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Campiglia Marittima \u00e8 per circa il 91,84% di cittadinanza italiana. La popolazione straniera residente ammontava a persone, l'8,16% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina e prodotti tipici.\nDolce tipico di Campiglia Marittima \u00e8 la schiaccia campigliese, si tratta di una torta croccante che va servita accompagnata con vino bianco o in alternativa, con del vin santo.\nEventi.\nL'appuntamento pi\u00f9 caratteristico \u00e8 \"Apritiborgo\", il festival del teatro e delle arti di strada, nato nel 2005 grazie alla collaborazione con l'Accademia di belle arti di Firenze, che si svolge nelle strade del borgo tutti gli anni dall'11 al 15 agosto.\nEconomia.\nTurismo.\nUna sorgente di acqua calda a 36\u00b0, che alimenta un laghetto, venne frequentata dagli Etruschi e dai Romani. Alla met\u00e0 del XIII secolo risale la costruzione di un muro di contenimento per le acque del laghetto.\nDa Novembre 2021 il comune \u00e8 associato a I borghi pi\u00f9 belli d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2594554", "revid": "155613", "url": "https://it.wikipedia.org/wiki?curid=2594554", "title": "Venturina Terme", "text": "Venturina Terme \u00e8 una frazione del comune italiano di Campiglia Marittima, nella provincia di Livorno, in Toscana.\nGeografia fisica.\nSi tratta di una localit\u00e0 della Val di Cornia, posta nell'alta Maremma livornese, nelle vicinanze del fiume Cornia che sfocia presso Piombino. Attivo centro industriale, artigianale, agricolo, commerciale e termale, ha sviluppato l'abitato all'incrocio tra la Strada statale 1 Via Aurelia, la strada per Campiglia Marittima e la Strada statale 398 Via Val di Cornia che la collega a Piombino, a Suvereto ed a Monterotondo Marittimo.\nStoria.\nIl toponimo \"Venturina\" risale al 1600, ma si hanno testimonianze umane nei dintorni dell'abitato fin dall'antichit\u00e0.\nLa localit\u00e0 era gi\u00e0 conosciuta sia dagli etruschi che dai romani per le sue terme, site nella borgata denominata \"Caldana\" (proprio da \u00abterra calda\u00bb). All'epoca romana risale il toponimo \"Aquae Populoniae\". Vi era infatti in suddetta localit\u00e0 un piccolo insediamento. Con l'avvento del Medioevo il territorio fu completamente spopolato a beneficio di Campiglia Marittima per la vicinanza delle paludi portatrici di malaria (lago di Piombino e lago di Rimigliano). \nNel 1863, all'inaugurazione della linea Ferrovia Maremmana, la stazione di Campiglia Marittima fu posta nei pressi di Venturina. Grazie a ci\u00f2, per la piccola frazione si avvi\u00f2 un forte sviluppo, agevolato dalle opere di bonifica della Maremma piombinese, dalla vicinanza di Piombino e alla posizione sulla Strada statale 1 Via Aurelia; sviluppo che \u00e8 divenuto esponenziale con l'avvento del XX secolo, dovuto soprattutto ai grandi centri industriali piombinesi, che scaturirono nella citt\u00e0 di Piombino e terre limitrofe un enorme flusso immigratorio. Nella seconda met\u00e0 del XX secolo, Venturina ha superato per numero di abitanti Campiglia Marittima.\nCome ha dimostrato l'approfondita ricerca condotta da Gianluca Camerini e Piero Cavicchi, pubblicata sul primo numero della rivista Venturina Terme (luglio-agosto 2014), l'origine del toponimo Venturina risale al proprietario terriero Venturino di Bartolomeo, detto anche Venturino da Populonia, che a cavallo dei secoli XVI e XVII possedeva i terreni sui quali, tra Ottocento e Novecento, si \u00e8 sviluppato il paese.\nIl 1\u00ba gennaio 2014, per decisione del Consiglio Comunale, la frazione ha assunto il nome di \"Venturina Terme\".\nTerme di Venturina.\nLe terme furono costruite attorno al cratere termale principale. Le acque termali anticamente conosciute come Aquae Populoniae, sono ricche di zolfo, alcali e terra, e sgorgano da due sorgenti distinte, alla temperatura di con una portata di litri al minuto. Le terme si estendono su di un'area di circa e sono composte da uno stabilimento termale (dove si praticano fanghi, bagni, massaggi, idromassaggi, aerosol e cure estetiche) e da una grande piscina termale. Noti rispettivamente come \"Bagni di Caldana\" e laghetto \"Il Calidario\", ricavato dal primitivo invaso delle acque.\nMonumenti e luoghi d'interesse.\nAltro.\nPresso la Stazione di Campiglia Marittima si trova una statua di marmo che ritrae Lampo, il \"cane viaggiatore\" morto nel 1961.\nPresso le terme di Venturina Terme, dal 2020 si portano avanti nuovi scavi archeologici per riportare alla luce antiche costruzioni romane, tra cui l'antica via Aurelia.\nInfrastrutture e trasporti.\nFerrovie.\nIl paese \u00e8 collegato alla linea ferroviaria dalla Stazione di Campiglia Marittima, costruita in prossimit\u00e0 del centro abitato e posta sulla linea tirrenica che collega Livorno a Roma."}
{"id": "2594556", "revid": "373458", "url": "https://it.wikipedia.org/wiki?curid=2594556", "title": "Alonso de Le\u00f3n", "text": ""}
{"id": "2594557", "revid": "373458", "url": "https://it.wikipedia.org/wiki?curid=2594557", "title": "Fort Saint Louis (Texas)", "text": ""}
{"id": "2594559", "revid": "373458", "url": "https://it.wikipedia.org/wiki?curid=2594559", "title": "Jean Jarry", "text": ""}
{"id": "2594560", "revid": "373458", "url": "https://it.wikipedia.org/wiki?curid=2594560", "title": "Yan Jarri", "text": ""}
{"id": "2594561", "revid": "373458", "url": "https://it.wikipedia.org/wiki?curid=2594561", "title": "Jean Henri", "text": ""}
{"id": "2594562", "revid": "286870", "url": "https://it.wikipedia.org/wiki?curid=2594562", "title": "Techno Hardcore", "text": ""}
{"id": "2594566", "revid": "767487", "url": "https://it.wikipedia.org/wiki?curid=2594566", "title": "Armenia (Antioquia)", "text": "Armenia, a volte chiamato \"Armenia Mantequilla\" per distinguerlo dall'omonimo comune del dipartimento di Quind\u00edo, \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro Betancur, Joaqu\u00edn Mej\u00eda e Manuel Sol\u00f3rzamo nel 1868, mentre l'istituzione del comune \u00e8 del luglio 1894."}
{"id": "2594573", "revid": "1590006", "url": "https://it.wikipedia.org/wiki?curid=2594573", "title": "Corsa agli armamenti", "text": "L'espressione corsa agli armamenti o corsa al riarmo indica, nella sua accezione originale, la competizione tra due o pi\u00f9 fazioni per imporre, l'una sulle altre, la propria supremazia militare, effettiva o apparente. Le due parti si affrettano a produrre e sviluppare il maggior numero di armi e tecnologie militari, o a preparare l'esercito pi\u00f9 grande. Il termine \u00e8 comunemente usato per descrivere una competizione dove non c'\u00e8 un obiettivo ben preciso, ma solo l'intenzione di imporsi sulle altre parti.\nEsempi di corsa al riarmo.\nNell'arco dell'aumento delle tensioni precedenti alla prima guerra mondiale, Germania, Russia, Regno Unito, Francia, Italia e Impero Austroungarico entrarono in competizione per potenziare le proprie forze armate. Il processo fu visto come uno sforzo verso la pace, in quanto molti comandanti militari pensavano che se una nazione fosse stata invasa, l'esercito doveva essere grande abbastanza da respingere l'invasione. \u00c8 stato invece provato che questo comportamento ottenne il risultato opposto di far crescere la tensione e porre le alleanze dell'epoca, la Triplice Alleanza e la Triplice intesa, su posizioni sempre pi\u00f9 difensive e sospettose. La prova della degenerazione del processo si ebbe con lo scoppio effettivo della prima guerra mondiale. I britannici, per esempio, procedettero allo sviluppo di una marina militare estremamente potente e introdussero un nuovo tipo di navi da battaglia dal nome Dreadnought. Il Kaiser Guglielmo II di Germania presto reag\u00ec e chiese che anche il suo paese si dotasse di navi da battaglia equivalenti.\nL'analista storico Lewis Fry Richardson ha messo a punto un modello di simulazione per definire le condizioni geopolitiche che avrebbero evitato o causato la prima guerra mondiale. Tra i postulati di partenza, ha introdotto il concetto secondo il quale due paesi finiscono per dichiararsi guerra se le spese per la corsa al riarmo sono superiori all'interscambio commerciale. \nNel ventesimo secolo, Stati Uniti e Unione Sovietica intrapresero una corsa al riarmo basata sulla produzione e sullo sviluppo di sempre pi\u00f9 potenti armi nucleari. Nell'immediato dopoguerra al termine della seconda guerra mondiale, gli Stati Uniti erano inferiori ai sovietici nel campo della missilistica a medio raggio, ma recuperarono il divario tecnologico con il lavoro di scienziati tedeschi sopravvissuti al collasso della Germania nazista. Di contro, l'URSS indirizz\u00f2 le forze della sua economia pianificata nella direzione della corsa al riarmo e con lo sviluppo del missile SS-18 alla fine degli settanta, raggiunse la supposta capacit\u00e0 di sferrare un \"primo attacco\" agli occidentali con possibilit\u00e0 di successo.\nAl culmine della corsa agli armamenti, a cavallo tra il 1960 e il 1970, Stati Uniti e Unione Sovietica arrivarono a spendere ciascuna tra i 70 e gli 80 miliardi di dollari all'anno in armamenti. L'economia degli Stati Uniti si rivel\u00f2 pi\u00f9 in grado di sostenere lo sforzo, non essendo impegnata nella ricostruzione grazie alla sostanziale assenza di combattimenti sul territorio metropolitano americano. Al contrario, l'Unione Sovietica, le cui infrastrutture avevano subito estesi danni durante il conflitto, non era in grado di reggere il confronto indefinitamente, perch\u00e9 l'impegno incideva sulla disponibilit\u00e0 di beni di consumo primari per i suoi cittadini. Gli scompensi causati dalla competizione per la corsa agli armamenti con gli Stati Uniti, crearono grossi problemi economici durante il tentativo del leader sovietico Michail Gorba\u010d\u00ebv di mettere in atto la sua idea di \"konversiya\", la transizione verso una economia mista, e acceler\u00f2 il collasso dell'Unione Sovietica. Poich\u00e9 le due superpotenze si impegnavano meramente a competere l'una contro l'altra nell'accumulare armamenti, piuttosto che seguire un piano predeterminato, entrambe presto raggiunsero una capacit\u00e0 di distruzione utilizzando le armi nucleari enormemente superiore a quella necessaria per sconfiggere l'avversario.\nRiarmo degli anni trenta e quaranta.\nCon la grande depressione degli anni trenta, in Europa vennero alimentati accesi particolarismi, specialmente tra gli Stati che si illudevano di poter risolvere la \"crisi\" con un dominio imperiale ormai vacillante e riponevano nella politica di potenza o di forza l'unica soluzione ai propri problemi interni. Tra questi Stati vanno annoverati in primo luogo l'impero britannico, la Francia, la Germania in Europa e il Giappone fuori dall'Europa.\nVa anche ricordato che la prima guerra mondiale era passata da un tempo relativamente breve e molti Stati, anche ex-alleati, nutrivano una certa diffidenza per le altre potenze. In tale quadro, la salita alla ribalta di Hitler e del partito nazista nella fragile Germania di Weimar diede un'ulteriore spinta ai destini dell'Europa verso uno scenario di conflittualit\u00e0. Il fenomeno del riarmo pre-seconda guerra mondiale \u00e8 da considerarsi quindi non solo in chiave meramente militar-organizzativa, ma proprio in chiave politico-strategica; \u00e8 quindi ritenuto coincidente con il 1933, anno di svolta della politica europea con la salita al potere di Hitler.\nGi\u00e0 nel 1933 gli stessi francesi, anche a causa della politica di \"appeasement\" britannica verso la \"polveriera\" tedesca e la disillusione sulla possibile risoluzione della politica di sicurezza in sede collettiva, vararono una politica cautelativa impregnata su di un doppio binario sia difensivo, mirabilmente indicata dalla realizzazione della linea Maginot, cio\u00e8 sistema di forti e apparati difensivi lungo il confine tedesco, sia diplomatica, cio\u00e8 basata sulla creazione di un \"cordone sanitario\" fatto di alleanze diplomatiche e collaborazioni militari (spesso con fornitura di armamenti) in modo da arginare eventuali spinte naziste. Tra i principali possibili alleati francesi in chiave tedesca figuravano per ragioni diverse, Italia e Polonia, entrambe strettamente legate alle vicende storiche franco-tedesche. Un'eventuale alleanza tra questi Paesi per\u00f2, risultava assai difficile, a causa dei forti particolarismi e delle pretese di questi ultimi che li portava ad essere nella posizione potenziale di un rovesciamento di alleanza, mossa tattica per la Polonia e strategica per l'Italia.\nL'arma principale dei particolarismi tedeschi in Europa e giapponese in Asia era la capacit\u00e0 di catalizzare gli interessi e le spinte di Stati minori e subalterni o di intere classi sociali di grandi potenze verso la lotta armata, arruolando spesso tra le loro file numerose milizie provenienti proprio da questi Paesi, o comunque ambendo ad ottenere un ruolo di \"leadership\" tra i Paesi meno potenti dell'area. Lo stesso impero giapponese, si propose come potenza egemone dell'area asiatica e del pacifico da una parte in sede diplomatica, trattando la concessione di numerosi mandati dalla Societ\u00e0 delle Nazioni dei maggiori arcipelaghi situati tra l'Asia sud-orientale e la costa americana, dall'altra dotandosi di una grande flotta navale per imporre il proprio predominio.\nRiarmo giapponese.\nIl Giappone assunse un ruolo primario in Asia anche grazie allo sviluppo intrapreso nelle aree lasciate vacanti dalle potenze europee e abbandonando la usuale amicizia con la Gran Bretagna in funzione anti-russa. Lo Stato nipponico assunse un ruolo pi\u00f9 liberatorio che neo-imperialista nell'area del Pacifico, visti anche i fallimenti inanellati con la prima guerra mondiale, diventando \"leader\" di un movimento anticoloniale verso gli occidentali.\nNonostante fosse caduto il precedente tipo di governo oligarchico composto da militari, nel Giappone degli anni trenta non vigeva la democrazia e il mondo militare continuava ad avere una pesantissima influenza nella politica nazionale. Nel quadro della gi\u00e0 citata crisi economica, acquisirono sempre maggior potere i movimenti integralisti, tradizionalisti e nazionalisti inevitabilmente fortemente connessi al mondo militare. I principali antagonisti giapponesi furono la Russia e la Cina. Nei confronti della prima, restava in vigore una vecchia e importante alleanza con la Gran Bretagna, risalente ai primi del '900, mentre nei confronti con la seconda, il Giappone assunse una posizione sempre pi\u00f9 antagonistica e basata sull'utilizzo delle armi.\nCon un trattato stipulato nel 1915 con la Cina, il Giappone si arrog\u00f2 \"tutti privilegi, diritti e propriet\u00e0\" connessi con la ferrovia transmanciuriana, costruita con ingenti capitali giapponesi, a partire dal 1905. Sulla base di questo accordo, applicato nel modo pi\u00f9 estensivo possibile e a tutto svantaggio della giurisdizione cinese, vennero prima intensificate e potenziate le gi\u00e0 presenti installazioni militari sul territorio cinese, poi venne addirittura iniziata su iniziativa delle \"\u00e9lite\" militari e senza consultare le autorit\u00e0 civili, una massiccia campagna di penetrazione militare nel territorio cinese, con la scusa della difesa dei circa 1.000 chilometri di ferrovia. Ci\u00f2 port\u00f2 infine alla creazione dello stato fantoccio del Manciuku\u00f2. Nel 1933 con la condanna da parte di Lord Lytton del gesto giapponese, definendolo \"arbitrario e artificioso\", il Giappone usc\u00ec dalla gi\u00e0 fragile Societ\u00e0 delle Nazioni e al progressivo abbandono dei legami con gli inglesi.\nA causa dell'immobilit\u00e0 occidentale, dal Manciukuo i giapponesi penetrarono lentamente in tutta la Cina orientale, alimentando un movimento separatista e affidando a Wang Jingwei il governo antagonistico della Repubblica di Nanchino, ovviamente \"armato\" con produzioni belliche giapponesi. Saziate le mire espansionistiche in Cina, i principali antagonisti giapponesi restavano l'Unione sovietica e gli Stati Uniti d'America. Inizialmente orientati contro il gigante russo, i giapponesi dovettero cambiare questa posizione, a causa del complicato intreccio diplomatico che vide il Giappone aderire al Patto tripartito (con la conseguente spartizione delle sfere di egemonia europea a Germania e marginalmente all'Italia e di quella asiatica al Giappone), infatti il patto Molotov-Ribbentrop tra Germania e URSS costrinse il Giappone a una politica di neutralit\u00e0 verso la potenza sovietica, che a sua volta non intervenne contro i Giapponesi se non negli ultimi mesi della Seconda Guerra Mondiale. In tale quadro, tutta la pianificazione strategico-politica nipponica si orient\u00f2 perci\u00f2, anche alla luce del citato patto tripartito e della riconosciuta preponderanza asiatica, verso gli arcipelaghi del Pacifico, quindi in diretto antagonismo con gli Stati Uniti.\nFu in questo spirito quindi, che quello che oggi potremmo definire complesso militar-industriale giapponese del periodo fu molto attivo nel riarmo soprattutto nella componente aeronavale, proprio in preparazione alla guerra contro gli USA, considerati il \"gigante addormentato\".\nRiarmo tedesco.\nL'ascesa al potere in Germania di Adolf Hitler fece risorgere nel popolo tedesco sentimenti di rivalsa dopo le profonde umiliazioni subite con la sconfitta nella precedente guerra e segn\u00f2 la rinascita di antichi, radicati e mai sopiti desideri di dominio. Il regime tedesco, si proponeva non solo di purificare l'umanit\u00e0 dal duplice nemico ebraico-capitalista da un lato, e da quello comunista dall'altro, ma si prefiggeva anche di riportare in trionfo l'egemonia europea nel mondo, nella quale risplendesse la pura razza ariana, sogno folle che tuttavia da almeno un decennio affiorava non solo nella cultura tedesca, ma anche in quella decadente francese e britannica.\nProprio in questo spirito e in modo da consolidare il proprio potere interno e ridurre la drammatica disoccupazione, nel 1938 il governo hitleriano, che nel frattempo aveva unificato le cariche di presidente e cancelliere nella figura del \"F\u00fchrer und Reichkanzler\" avvi\u00f2 un vasto programma di investimenti pubblici, di vaga ispirazione keynesiana concernente non solo strade, ponti, industrie, ma soprattutto un piano imponente di riarmo quadriennale. Nel 1938 gli investimenti in armamenti erano stimati ad almeno un terzo di quelli complessivi e ci\u00f2 permise alla Germania di trovarsi nell'imminenza dello scoppio della guerra, con la macchina bellica meglio equipaggiata e assai meglio organizzata, rispetto a quella di qualsiasi potenziale rivale.\nLa strategia tedesca sul piano internazionale aveva degli obiettivi precisi, ma il paese applic\u00f2 una tattica elastica e tra i primi obiettivi c'era proprio il riuscire ad avviare una massiccia campagna di riarmo senza, destare l'immediato intervento dei nemici, prima che il paese fosse pronto. Questo processo fu abilmente celato agli occhi esterni, infatti il programma tedesco prevedeva prima l'annessione di tutti i popoli di origine germanica nella Gro\u00dfdeutschland e quindi la creazione di una rete di alleanze militari per il successivo attacco ai popoli \"non ariani\" e per sottrarre i territori dell'Ucraina all'Unione Sovietica. Proprio per garantire il disfacimento dell'Unione Sovietica, la Germania avrebbe alimentato le divisioni interne al nemico sovietico, fornendo anche assistenza militare alle varie fazioni secessioniste, per portarne il crollo. A quel punto, dopo aver riunificato l'Europa continentale sotto la bandiera del Terzo Reich, il Regno Unito non avrebbe potuto far altro che soggiacere alla potenza tedesca. Ultimo obiettivo della politica espansionistica tedesca sarebbero stati gli Stati Uniti d'America, anche grazie alla spinta antistatunitense tradizionale dell'America latina.\nLe idee fantapolitiche di Hitler furono comunque particolarmente influenti nelle sue scelte future, anche se tali posizioni giustificavano una politica sleale che avrebbe comportato continui voltafaccia, nel complesso per\u00f2 tali convinzioni, pure nei momenti pi\u00f9 tragici e difficili, non furono mai veramente abbandonate. Nei due anni successivi la politica estera fu meramente preparatoria, anche per non allarmare troppo le altre potenze europee.\nLa politica degli armamenti tedesca fu non solo improntata a un sempre pi\u00f9 massiccio incremento degli arsenali, violando sistematicamente tutti gli accordi delle Conferenze di Ginevra del 1927 e del 1932 sulle limitazioni degli armamenti navali e generali, ma insistette attraverso la mite figura del moderato Ministro degli Esteri Constantin von Neurath, proprio durante i lavori ginevrini del dicembre 1932 e in un clima di reciproche accuse e recriminazioni, di applicare un principio di eguaglianza tra le potenze europee in merito al disarmo.\nL'obiettivo del dittatore tedesco era di accrescere segretamente e a dismisura le proprie dotazioni militari, in modo da cogliere di sorpresa qualsiasi eventuale nemico, violando tutti i patti stipulati che avrebbero invece costretto tutti gli altri attori europei a ridurre drasticamente le loro forze militari. Tali richieste, con l'intento immediato di disarmare il vicino francese se inizialmente furono mossi su un terreno giuridico, successivamente assunsero il tono della minaccia, come l'abbandono dei lavori della conferenza e il contestuale avvio di un riarmo in ottica difensiva dal \"pericolo francese\". Il 14 ottobre 1933, in seguito al mancato raggiungimento di un accordo, Hitler ritir\u00f2 la propria missione diplomatica dalla Conferenza per il disarmo di Ginevra e soprattutto ritir\u00f2 la Germania dalla fallimentare Societ\u00e0 delle Nazioni. Con queste due importanti decisioni Hitler pot\u00e9 intensificare ulteriormente il programma di ricostruzione della potenza militare tedesca.\nCon il delitto di Engelbert Dollfu\u00df del 25 luglio 1934 in Austria, ad opera di militanti del partito nazista, che occuparono la cancelleria, Mussolini, considerato maestro sia di Dolfuss che di Hitler, minacci\u00f2 d'inviare due corpi d'armata sul confine austriaco, ma la successiva reazione di Hitler e la creazione di un governo cristiano-sociale sotto la guida di Kurt Alois von Schuschnigg fece desistere il dittatore italiano dai suoi intenti. Tale episodio sar\u00e0 considerato come emblematico della doppiezza di Hitler e della scarsa sicurezza di Mussolini e del graduale rovesciamento di importanza tra i due, tale questione assunse un peso determinante nei destini europei a causa del ruolo determinante dell'Italia nel quadro geopolitico europeo, a partire dalla questione austriaca. In tale scenario, soprattutto nel biennio compreso tra il gennaio 1933 e l'aprile 1935 i Paesi europei iniziarono a discutere eventuali contromosse per arginare il pericolo tedesco, ma proprio la politica Britannica sempre pi\u00f9 defilata e sospettosa di Italia e Polonia port\u00f2 qualsiasi possibile fronte comune a finire prima del nascere.\nNel 1933 Benito Mussolini, che nel frattempo aveva accentrato sotto il suo controllo il dicastero degli esteri, propose un patto quadripartito tra Regno d'Italia, Regno Unito, Terzo Reich e Francia in modo da creare un direttorio europeo, analogo a quello implicitamente paventato a Locarno e improntato al revisionismo e al conservatorismo, oltre ad attuare la politica di pace, quindi anche attraverso il controllo degli armamenti, nel Trattato di rinuncia alla guerra del 1928 e imporre a Paesi terzi, anche con l'uso della forza, tutte le politiche e le decisioni del direttorio, in modo da garantire una pace duratura. Evidente appare l'idea mussoliniana di politica di forza e di egemonia sull'intero continente europeo, e anche oltre, che questo assetto avrebbe garantito alle allora quattro grandi potenze. A tale coalizione venne posta come contropartita la richiesta di revisione dei precedenti trattati, specie quelli riguardanti le riduzioni sugli armamenti, nell'ottica di fornire le adeguate forze militari, a ciascuna potenza del direttorio, in modo da adempiere i propri doveri di \"guardiano d'Europa\". La proposta fu inizialmente accolta con favore, soprattutto grazie alle implicite garanzie contenute, che permettevano di controllare il riarmo tedesco e garantire adeguati contrappesi nei rapporti di forza e il 15 luglio dello stesso anno venne siglato un accordo tra le quattro potenze che per\u00f2 non fu mai ratificato, a causa di diverse perplessit\u00e0 e diffidenze soprattutto francesi in merito alla reale portata della minaccia tedesca.\nRiarmo francese.\nNegli anni 30 il Paese europeo pi\u00f9 preoccupato fu la Francia, che temeva che la sempre pi\u00f9 forte macchina militare tedesca potesse facilmente sovvertire l'ordine del Trattato di Versailles (1919). In tale ottica propose pi\u00f9 di una volta la creazione di una politica di difesa collettiva, ma i francesi, resisi conto dell'inattuabilit\u00e0 del progetto, dell'isolazionismo inglese e dalla politica imperialistica italiana sempre pi\u00f9 vicina a quella tedesca, iniziarono a loro volta a riarmarsi.\nAlle preoccupazioni francesi in politica estera, specialmente per questioni di difesa, si aggiunsero le gravi difficolt\u00e0 interne che portarono nel 1932 a succedersi ben 5 diversi governi. Le preoccupazioni in tema di sicurezza della Francia finirono per essere incrementate con la politica di forza operata dal Giappone in Asia che nel 1934 inglobava la Manciuria, cos\u00ec come preoccupavano l'Eliseo i continui temporeggiamenti di Hitler in tema di disarmo.\nDopo un periodo di annebbiamento, il neo ministro degli Esteri francese Louis Barthou, del governo presieduto da Gaston Doumergue, riport\u00f2 la gestione della sicurezza della Francia in un ambito strategicamente coerente, definendo come unico nemico degli interessi nazionali, in ultima analisi, la Germania; interruppe quindi tutti i negoziati gi\u00e0 avviati con la stessa. Dal punto di vista della politica di difesa, la Francia fu molto attiva nella costruzione di strutturate intese nell'Europa orientale, con una serie di incontri tenutisi a Varsavia, Praga, Bucarest e Belgrado aventi l'intento di realizzare un contraltare danubiano al Patto di Locarno e organizzando un sistema di mutua difesa militare che teneva conto degli interessi di tutte le parti in causa. Per\u00f2 quello che poteva essere l'accordo che avrebbe cambiato la storia non ebbe mai modo di concretizzarsi a causa dell'attentato a Marsiglia di re Alessandro I di Iugoslavia che port\u00f2 la morte di ambedue gli statisti. Comunque queste alleanze francesi, in funzione antitedesca, con le nazioni dell'Europa orientale, erano per\u00f2 minate dalle rivalit\u00e0 reciproche di queste ultime, come dimostr\u00f2 la crisi della Cecoslovacchia nel 1938, la quale fu smembrata da tutte le altre nazioni confinanti.\nLa grande vivacit\u00e0 francese in sede di rapporti esteri port\u00f2 anche ad un netto riavvicinamento in chiave antitedesca con Mosca, fin dal 1933, che comport\u00f2 anche importanti accordi economici nel 1934, premessa per un vero trattato di mutua assistenza. Il governo Barthou, lasciato praticamente solo dalla Gran Bretagna, che considerava infondata qualunque preoccupazione riguardante i tedeschi (politica dell'Appeasement), rivalut\u00f2 la possibilit\u00e0 di accordarsi anche con l'Italia, visti gli sforzi di riappacificazione, sostenuti dagli italiani attraverso la proposta del Patto a quattro e la reazione vigorosa avuta da Mussolini in occasione del delitto Dolfuss (cancelliere austriaco assassinato da golpisti nazisti)\nLe operazioni militari in Spagna e il sostegno italo-tedesco.\nDopo il governo ultraconservatore di Miguel Primo de Rivera dal 1923 al 1930, espressione dei ceti alti e del mondo militare, in Spagna si alternarono al Governo dal 1931 al 1936 coalizioni riformiste e conservatrici fino alla schiacciante vittoria del febbraio 1936 da parte del Fronte Popolare spagnolo di Manuel Aza\u00f1a D\u00edaz, supportato da un'eterogenea coalizione di partiti di sinistra e dagli anarchici del sindacato CNT. La mattina del 17 luglio 1936 con un \"pronunciamento\" si sollevarono le truppe di stanza nel Marocco Spagnolo, dopo iniziali esitazioni, complice la fortuita morte di possibili rivali all'interno del suo stesso schieramento, la \"leadership\" reazionaria venne assunta da Francisco Franco, giovane e brillante generale messosi in luce per furbizia e ferocia nella repressione della rivolta marocchina nonch\u00e9 noto per la grande capacit\u00e0 militare e di \"leadership\" che gli permise di conseguire numerosi successi militari.\nA seguito per\u00f2 dell'ammutinamento della flotta spagnola, i cui marinai rimasero fedeli al legittimo governo madrileno, Franco (la cui \"leadership\" non era ancora univoca) rischi\u00f2 di veder intrappolato il nerbo dell'esercito (i \"Tercios\" coloniali) in Africa, fu solo grazie all'invio di un gran numero di aerei da trasporto da parte dell'Italia fascista che l'armata d'Africa pot\u00e9 superare l\"impasse\": alla partecipazione italiana, dettata da motivi ideologici, segu\u00ec una pi\u00f9 tiepida partecipazione da parte della Germania nazista, la cui aviazione trasse dalla campagna spagnola l'esperienza che le avrebbe dato un iniziale vantaggio sui propri avversari nel corso della seconda guerra mondiale.\nVisto il complesso scenario geopolitico dell'epoca, la Francia governata dal Fronte Popolare francese di L\u00e9on Blum, pur inviando una modesta quantit\u00e0 di armamenti, cui la maggior parte venne comunque bloccata per motivi di opportunit\u00e0 politica, propose ad Italia e Gran Bretagna il 1\u00ba agosto 1938 una politica di non intervento. Tale scelta fu dettata dalla complessa situazione geopolitica che vedeva un eventuale intervento francese pericolosamente filo-sovietico da parte della Germania, cos\u00ec come la Gran Bretagna non avrebbe gradito iniziative destabilizzanti nel mediterraneo successive ad azioni italiane o ad una nuova e pi\u00f9 forte intesa franco-spagnola, magari con la collaborazione di Mosca. Va infatti sempre ricordato che la posizione della Gran Bretagna era di netta neutralit\u00e0 e isolazionismo, ma questo non significava disinteresse dalle alleanze potenzialmente nocive ai propri interessi.\nSuccessivamente l'Unione Sovietica pur non partecipando direttamente al conflitto ebbe un ruolo di particolare rilievo con l'invio e la vendita di aiuti militari attraverso canali francesi, oltre che il ruolo di primaria importanza nell'approntamento di quelle che poi sarebbero passate alla storia come brigate internazionali la cui ragion d'essere era la lotta al nemico fascista, che comprendevano un gran numero di esuli politici italiani e tedeschi. Dal canto suo Adolf Hitler non considerava realmente strategico il conflitto spagnolo, ma nutriva un particolare interesse sullo stesso nell'ottica della sperimentazione e validazione delle tecnologia che l'industria bellica stava sviluppando per la \"Wehrmacht\", la \"Kriegsmarine\" e la nascente \"Luftwaffe\". Vennero quindi impiegati nel complesso circa 10.000 tedeschi.\nFu l'Italia, che non aveva ancora terminato il conflitto in Abissinia, a inviare il maggior numero di uomini e mezzi, contando circa 50.000 \"volontari\" con al seguito 2.000 cannoni, 800 aerei e circa un centinaio di navi. Tale fervore italiano aveva una \"ratio\" ben precisa, pur non essendoci mire per successive annessioni di territori spagnoli, come \u00e8 stato indicato per le Baleari e inoltre non essendo abbastanza persuasiva l'ipotesi di un appoggio cos\u00ec massiccio per pura affinit\u00e0 ideologica, visto che Franco non era fascista, ma fascista, o meglio, di ispirazione fascista, era la Falange spagnola, la spiegazione sicuramente pi\u00f9 rigorosa riguarda la volont\u00e0 di contrastare sul nascere eventuali alleanze franco-spagnole governate dal Fronte popolare, notoriamente amico di Mosca, potenzialmente pericolose per gli interessi italiani nel complesso scacchiere mediterraneo, col rischio di limitare fortemente l'espansione coloniale italiana.\nI principali Paesi coinvolti nelle operazioni in Spagna, per aggirare i vincoli dell'impegno diplomatico del \"non intervento\" proposto dalla Francia, con la successiva costituzione l'8 settembre dello stesso anno di un Comitato internazionale di controllo a Londra, responsabile nella valutazione del reale rispetto di tali accordi, impiegarono un gran numero di \"volontari\", ovviamente svincolati dagli obblighi del non-intervento. Alla fine del conflitto, la politica del non-intervento, che teoricamente avrebbe dovuto favorire il governo legittimo, fin\u00ec invece, anche attraverso l'impiego di \"volontari\" la vittoria dei rivoltosi sulle forze governative.\nParticolarmente importante \u00e8 la guerra civile in quanto precursore della seconda guerra mondiale e cartina al tornasole dei futuri scenari e schieramenti europei: fronte fascista e fronte antifascista.\nIniziale immobilit\u00e0 britannica.\nNel quadro geostrategico che precedeva il secondo conflitto mondiale, l'Impero britannico, ormai non pi\u00f9 arbitro dei destini del mondo, sul piano economico-commerciale assunse una posizione di isolamento, mentre sul piano diplomatico var\u00f2 una politica di appeasement verso la minacciosa potenza germanica e le sue iniziative revisioniste, causando le ire e la preoccupazione della Francia che persegu\u00ec una serie di \"contromosse\" diplomatiche atte ad arginare la potenza tedesca e sopperire all'immobilit\u00e0 britannica, come gli accordi Mussolini-Laval e quelli con l'Unione Sovietica.\nNon fu solo la politica di appeasement verso la Germania e l'alleanza sovietica in chiave antitedesca della Francia a deteriorare i rapporti anglo-francesi, bens\u00ec la causa del progressivo disinteresse britannico per la politica francese e la sicurezza sul continente europeo fu garantita dal rifiuto di Parigi a partecipare, secondo quanto riportato da Ren\u00e9 Girault, ad una coalizione economica trinazionale con gli Stati Uniti che avrebbe dovuto trasformarsi nel nuovo centro di gravit\u00e0 della politica europea e mondiale. Proprio per questo risentimento di Londra verso la politica dell'Eliseo convinse il governo britannico ad intensificare la politica di riappacificazione con Germania e Italia, emarginando sempre di pi\u00f9 dal panorama politico la Francia che vedeva le sue alleanze antitedesche sgretolarsi o diventare addirittura di intralcio, come nel caso di quelle dell'area balcanica.\nCon la potenza italiana il Governo di Sua Maest\u00e0 adott\u00f2 una politica di stabilit\u00e0 volta al mantenimento dello status quo nel Mediterraneo e concernente un distacco italiano dal conflitto spagnolo. Ancora pi\u00f9 netta fu la politica adottata dal governo Chamberlain, che pur rigettando alcune tra le richieste pi\u00f9 insidiose giunte da Berlino, accettarono alcune richieste revisionistiche avanzate dal governo di Adolf Hitler al fine di mantenere la stabilit\u00e0 e la pace nell'area. Il \"F\u00fchrer\" conscio della notevole potenza politica, militare ed economica dell'Impero britannico, affid\u00f2 al suo fidato collaborare e futuro Ministro degli affari esteri (e in tale veste come firmatario del celeberrimo trattato di non aggressione tra Germania e Unione Sovietica), Joachim von Ribbentrop, la negoziazione di un'alleanza che avrebbe portato alla configurazione di una potenza politico-economico-militare invincibile sul piano europeo e mondiale.\nTale trattativa inizi\u00f2 ufficialmente nell'estate del 1936 con la nomina dell'efficace negoziatore dell'accordo navale del 1935 quale ambasciatore del Reich a Londra, con il compito specifico di favorire il raggiungimento di un accordo che integrasse la politica estera dei due giganti e che garantisse \"mano libera\" alla Germania verso oriente, creando una coalizione di chiaro stampo anticomunista e antisovietica, anche grazie all'intervento, seppur indiretto, dell'Unione Sovietica nella guerra civile spagnola, corroborando le tesi di Ribbentrop. In tale periodo, cos\u00ec come affermava l'allora ambasciatore d'Italia a Londra Dino Grandi\ne questo rese la politica di riappacificazione verso la Germania sempre pi\u00f9 evidente, garantendo alla stessa la pianificazione delle mosse pi\u00f9 adeguate al raggiungimento dei suoi obiettivi strategici. Nonostante l'idillio e i comuni sentimenti antisovietici, la proposta di Ribbentrop non convinse la Gran Bretagna che voleva mantenere la propria neutralit\u00e0, senza prendere posizioni cos\u00ec chiare e nette, al fine di garantirsi in qualsiasi momento un cambio di strategia o comunque il pi\u00f9 ampio spettro possibile di scelte strategiche nella propria politica estera.\nBiologia.\nAnche in biologia si ha una corsa agli armamenti (evolutiva). Questa avviene fra diversi organismi, i quali competendo nel tempo, coevolvono in maniera relativamente veloce, per poter resistere, se non vincere, alla competizione stessa."}
{"id": "2594579", "revid": "1543377", "url": "https://it.wikipedia.org/wiki?curid=2594579", "title": "Bulleteer", "text": "Bulleteer, il cui vero nome \u00e8 Alix Harrower, \u00e8 un personaggio dei fumetti creato da Grant Morrison e Yanick Paquette nel 2006, pubblicato dalla DC Comics.\n\u00c8 basato in parte sul personaggio della Fawcett Comics Bulletgirl.\nBiografia del personaggio.\nAlix Harrower era una ragazza di 27 anni che voleva vivere una vita relativamente normale, mentre suo marito Lance era uno scienziato che aspirava a diventare un supereroe. Egli aveva sviluppato una sottile pelle metallica che poteva legarsi col collagene, rendendo il tessuto praticamente indistruttibile. Lo prov\u00f2 su di s\u00e9, ma mor\u00ec di asfissia; Alex, che venne toccata da Lance mentre stava per morire, venne coperta dal tessuto e portata all'ospedale, dove venne salvata grazie a un pezzo di pelle nuda coperta dall'anello nuziale.\nLa morte del marito e la scoperta che si dedicava alla pornografia di supereroi spinsero Alex al tentativo di suicidio, ma si imbatt\u00e9 invece in un relitto di un treno dal quale riusc\u00ec a salvare delle persone grazie alla superforza donatale dalla nuova pelle. Decise quindi di diventare una supereroina con il nome di \"Bulleteer\".\nSuccessivamente diventa guardia del corpo e partecipa agli eventi legati a \"Sette Soldati della Vittoria\", dopo i quali \u00e8 apparsa nelle miniserie \"Crisi infinita\", \"52\" e \"Crisi finale\"."}
{"id": "2594580", "revid": "131358", "url": "https://it.wikipedia.org/wiki?curid=2594580", "title": "Sergey Viktorovich Ryzhikov", "text": ""}
{"id": "2594581", "revid": "767487", "url": "https://it.wikipedia.org/wiki?curid=2594581", "title": "Herbert Eugene Bolton", "text": "Viene considerato una delle maggiori autorit\u00e0 nell'ambito della storia della colonizzazione spagnola dell'America. Fu anche docente di Storia all'Universit\u00e0 del Texas ad Austin e presidente dell'American Historical Association. Nel 1950 gli venne assegnato il Premio Bancroft per l'opera \"Coronado\"."}
{"id": "2594583", "revid": "767487", "url": "https://it.wikipedia.org/wiki?curid=2594583", "title": "John Uri Lloyd", "text": "Biografia.\nNato nello Stato di New York dagli insegnanti Nelson Marvin Lloyd e Sophia Webster, la sua famiglia si spost\u00f2 a Florence e Petersburg nel Kentucky settentrionale, vicino a Cincinnati nel 1853. Lloyd divenne apprendista presso i laboratori del chimico William J.M. Gordon quando era quattordicenne e in seguito presso George Eger.\nAnche i suoi fratelli minori Nelson Ashley Lloyd (1851-1926) e Curtis Gates Lloyd (1859-1926) entrarono nello stesso campo scientifico e nel 1886 i fratelli rinominarono la Compagnia Merrell and Thorpe come Lloyd Brothers, Pharmacists, Inc.\nNel 1919 Lloyd e i suoi due fratelli stabilirono dei fondi comuni d'investimento per fondare la Lloyd Library e il Lloyd Museum. Oggi molti ritengono che questi istituti contengano molte fra le migliori raccolte al mondo dedicate alla \"Medicina eclettica\", alla botanica medica e alla farmacologia.\nDopo la morte di Lloyd, S.B. Penick acquist\u00f2 l'azienda nel 1938, e nel 1969 la casa produttrice farmaceutica tedesca Hoechst AG acquis\u00ec le operazioni. Le innovazioni di Lloyd includono un \"distillatore a freddo\" per le estrazioni da piante e il primo \"alcaloide tamponato\" (\"buffered alkaloid\") chiamato \"alcresta\" (fatto con silicato idrato di alluminio). \nLa casa di John Uri Lloyd, a Cincinnati, fu aggiunta al Registro Nazionale statunitense dei Luoghi storici nel 1973.\nLa sua pi\u00f9 duratura eredit\u00e0 \u00e8 costituita dalla Lloyd Library e il Museo Lloyd, da una serie di romanzi a carattere regionalistico sull'areale settentrionale del Kentucky e soprattutto dal complesso romanzo \"Etidorhpa\" (1895), un'allegoria scientifica che alcuni considerano una delle prime vere opere di fantascienza statunitense e che fu letta e amata da un autore del calibro di Howard Phillips Lovecraft."}
{"id": "2594585", "revid": "640389", "url": "https://it.wikipedia.org/wiki?curid=2594585", "title": "Freedom of the Press", "text": "Il Freedom of the Press (in inglese: \u00ablibert\u00e0 della stampa\u00bb) \u00e8 un rapporto pubblicato annualmente a partire dal 1980 dalla Freedom House, una organizzazione non governativa statunitense, con lo scopo di misurare il livello di libert\u00e0 e indipendenza dei media (stampa, trasmissioni radio e televisive, media digitali) che raggiunge 199 Paesi e territori nel mondo. \nI gradi di libert\u00e0 vengono inseriti in una scala da 1 (per i paesi pi\u00f9 liberi) a 100 (per quelli meno liberi). In funzione dei risultati, le nazioni vengono quindi classificate in \"Libere\" (punteggio da 0 a 30), \"Semi-libere\" (da 31 a 60) o \"Non libere\" (da 61 a 100). I punteggi vengono assegnati sulla base di 23 domande tese a valutare il contesto legale, politico ed economico in cui i media operano.\nEdizione 2012.\nIl rapporto \"Freedom of the Press 2012\" considera gli eventi avvenuti fra il 1\u00ba gennaio 2011 e il 31 dicembre 2011.\nTendenze di alcuni paesi d'Europa.\nLa seguente tabella riporta i punteggi (da 0 a 100) e il conseguente status (da 0 a 30 libero in verde, da 31 a 60 semi-libero in giallo, da 61 a 100 non libero in viola) di alcuni paesi d'Europa dal 1993. L'anno si riferisce al periodo preso in esame."}
{"id": "2594591", "revid": "367445", "url": "https://it.wikipedia.org/wiki?curid=2594591", "title": "Rechlin", "text": "Rechlin \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di R\u00f6bel-M\u00fcritz.\nDurante gli anni trenta sino al termine della seconda guerra mondiale, la citt\u00e0 ospit\u00f2 una base aerea militare e un famoso centro sperimentale della Luftwaffe (in lingua tedesca Erprobungsstelle Rechlin), dove l'Aeronautica Militare tedesca collaud\u00f2 ed omolog\u00f2 svariati modelli di aerei."}
{"id": "2594592", "revid": "643662", "url": "https://it.wikipedia.org/wiki?curid=2594592", "title": "Aleksandr Bukharov", "text": ""}
{"id": "2594595", "revid": "110157", "url": "https://it.wikipedia.org/wiki?curid=2594595", "title": "Barbosa (Antioquia)", "text": "Barbosa \u00e8 un comune della Colombia facente parte del dipartimento di Antioquia.\nIl centro abitato venne fondato a seguito di un decreto emesso il 25 agosto 1795 del governatore dell'allora Provincia di Antioquia Jos\u00e9 Felipe Inciarte."}
{"id": "2594596", "revid": "290948", "url": "https://it.wikipedia.org/wiki?curid=2594596", "title": "Teorema di Nernst", "text": ""}
{"id": "2594598", "revid": "458786", "url": "https://it.wikipedia.org/wiki?curid=2594598", "title": "Barbosa", "text": ""}
{"id": "2594599", "revid": "2149408", "url": "https://it.wikipedia.org/wiki?curid=2594599", "title": "Alonso (disambigua)", "text": ""}
{"id": "2594605", "revid": "76963", "url": "https://it.wikipedia.org/wiki?curid=2594605", "title": "Luigi Maschi", "text": "Biografia.\nNato in una famiglia di importanti medici parmigiani, fu autore di vari trattati di medicina; dopo la pubblicazione in Italia nel 1864 de \"L'origine delle specie\", fu, con l'articolo \"La pretesa scimiogenesi dell'uomo esaminata dal dottore Maschi Luigi sulla lezione L'uomo e le scimie del professore F. De Filippi\" (\"Rivista contemporanea nazionale italiana\", 1867, n. 161) tra i primi a criticare le teorie di Charles Darwin. In seguito svilupp\u00f2 la sua critica nel libro \"Confutazione delle dottrine trasformistiche di Huxley, Darwin, Canestrini, Liell, De Filippi\", recensito favorevolmente da \"La Civilt\u00e0 Cattolica\"."}
{"id": "2594607", "revid": "74801", "url": "https://it.wikipedia.org/wiki?curid=2594607", "title": "Southern Methodist University", "text": "La Southern Methodist University \u00e8 un'universit\u00e0 privata statunitense con sede a Dallas, in Texas. Fu fondata nel 1911 e l'attuale rettore \u00e8 Robert Gerald Turner."}
{"id": "2594610", "revid": "6923", "url": "https://it.wikipedia.org/wiki?curid=2594610", "title": "Itway", "text": "Itway S.p.A. \u00e8 un'azienda italiana a capo di un gruppo che opera a livello internazionale nel settore dell'Information Technology e della sicurezza informatica.\nLa societ\u00e0 dal 4 luglio 2001 \u00e8 quotata alla Borsa ed \u00e8 presente negli indici FTSE Italia STAR e FTSE Italia Small Cap.\nAttivit\u00e0.\nOltre al mercato italiano Itway dal 2003 opera anche in Francia, Spagna, Portogallo, Grecia, Turchia e anche nell'area Medio Oriente e Nord Africa.\nItway si occupa di distribuzione di tecnologie software, servizi per le aziende nel campo dell'Information Technology, della sicurezza informatica, della gestione di applicazioni internet e intranet, del Cloud Computing e della virtualizzazione. Le attivit\u00e0 vengono svolte tramite una struttura societaria che prevede Itway SpA come capogruppo di altre societ\u00e0.\nStoria.\nLa societ\u00e0 venne fondata il 4 luglio 1996 su iniziativa di Giovanni Andrea Farina che ne divenne presidente e amministratore delegato, e di altri soci.\nNel 1998 e nel 1999 vengono acquisite la societ\u00e0 Stone Technology Provider (gruppo KPMG) e Secureway, societ\u00e0 specializzata in prodotti e servizi per la e-security, mentre nel 2000 sono incorporati il ramo d'azienda e il marchio Stemasoft. Nel maggio dello stesso anno nasce Business-e, la societ\u00e0 del gruppo per fornire servizi di consulenza alle aziende.\nNel 2001 la societ\u00e0 viene quotata in Borsa al Nuovo Mercato della Borsa Italiana. Nel seconda met\u00e0 del 2001 vengono acquisite le societ\u00e0 Diogene (formazione e consulenza su sistemi informatici di base) e Rigel Informatica (distribuzione e integrazione di prodotti e servizi di sicurezza logica) che, nel mese di dicembre, integra Secureway diventando la societ\u00e0 del Gruppo responsabile delle attivit\u00e0 di progettazione e realizzazione di prodotti software per la sicurezza informatica.\nNel maggio 2002 il Gruppo firma un accordo con l'azienda Sun Microsystems per la distribuzione di piattaforme Sun e si aggiudica la commessa per la gestione della sicurezza dei sistemi informativi del vertice Nato-Russia svoltosi a Pratica di Mare. Nel giugno 2003 inizia l'espansione nel mercato estero con l'avvio delle attivit\u00e0 di Itway France e Itway Iberica. In ottobre Itway riceve l'incarico per la sicurezza dei sistemi informatici utilizzati in occasione della conferenza intergovernativa per la discussione della Costituzione dell'Unione europea. Nello stesso anno la societ\u00e0 firma accordi con IBM Italia, per lo sviluppo di soluzioni per le PMI e Oracle Italia, per la realizzazione di progetti basati sulla nuova tecnologia Oracle Collaboration Suite.\nNel 2004, in base ai risultati finanziari conseguiti nell'esercizio precedente e al possesso dei requisiti qualitativi ed economico-finanziari stabiliti dalla Borsa Italiana, il titolo Itway viene ammesso al segmento TechSTAR del Nuovo Mercato. In seguito viene acquisita la societ\u00e0 spagnola \"ADD Distribuciones Informaticas\". Nel dicembre 2004 il Gruppo Itway ottiene la certificazione di qualit\u00e0 ISO 9001-2000 per le due societ\u00e0 operative Itway SpA e Business-e SpA.\nNel 2005 acquisisce la societ\u00e0 francese Softway e la greca Interaxon, societ\u00e0 operante nel settore della sicurezza dei sistemi informativi.\nSuccessivamente Itway stringe partnership con le societ\u00e0 americane Novell (dicembre 2006) e Cisco (gennaio 2007) e, nel febbraio 2008, si aggiudica la commessa per la realizzazione del sistema di sicurezza delle sedi periferiche dell'Arma dei Carabinieri. Nel marzo dello stesso anno, Itway sigla l'accordo con Stonesoft e VMware per il mercato della virtualizzazione. Ad aprile il Gruppo fa il suo ingresso nel mercato turco con la costituzione di Itway Turkyie.\nNel maggio 2009 nasce VirtualWay, la business unit del Gruppo dedicata al mercato della virtualizzazione.\nNel 2011 Itway si allea con Cisco e aderisce all'Italian Energywise Alliance. Itway sigla un accordo strategico con la Provincia Autonoma di Trento. Business-e costituisce la societ\u00e0 Business-e Trentino srl.\nMentre \u00e8 il 2013 quando decide di costituire iNebula S.r.l. azienda specializzata nel fornire servizi in ambiente Cloud (Cloud Computing Solutions) intorno alla quale \u00e8 sviluppata l'ASA VAS (Value Added Services). Business-e Trentino diventa Be Innova.\nNel 2014 c'\u00e8 l'acquisizione del 17,1% di Itway MENA. In partnership con Libanica, la societ\u00e0 ha sede a Sharjah, negli Emirati Arabi Uniti.\nArrivando al 2015, anno in cui si annuncia la nascita di 4Science S.r.l.: azienda specializzata in servizi della digitalizzazione del patrimonio culturale e della analisi, gestione e conservazione dei dati della ricerca (Advanced Data Management - ADM); nello sviluppo del segmento Science &amp; Cultural Heritage (SCH)."}
{"id": "2594613", "revid": "599013", "url": "https://it.wikipedia.org/wiki?curid=2594613", "title": "Florian Stahel", "text": ""}
{"id": "2594619", "revid": "92474407", "url": "https://it.wikipedia.org/wiki?curid=2594619", "title": "Giovanni Andrea Farina", "text": "Biografia.\nDiplomato in Informatica presso l\u2019\"Istituto Tecnico Industriale G. &amp; M. Montani\" di Fermo, \n\u00c8 presidente e amministratore Delegato di Itway SpA, societ\u00e0 da lui fondata nel 1996, quotata presso la Borsa valori Italiana dal 2001, e attiva a nel settore dell'Information Technology.\nAndrea Farina \u00e8 anche presidente del Consiglio di Amministrazione delle controllate Itway France S.A.S, Itway Iberica S.L., Itway Hellas S.A. e Consigliere Delegato di Itway Turkey Ltd.\nDa luglio 2011 \u00e8 Consigliere Delegato di Confindustria Emilia-Romagna -Deleghe Informatica, Piano Telematico, Banda Larga e Terziario-. Da giugno 2007 a luglio 2011 \u00e8 stato Vicepresidente Vicario di Confindustria Ravenna. \u00c8 stato chiamato a far parte della Commissione Innovazione di Confindustria Emilia-Romagna. \u00c8 Presidente della Commisiione Terziario Innovativo e Tecnologico di Confindustria Emilia-Romagna inoltre \u00e8 anche Consigliere Delegato di Confindustria Emilia-Romagna (Deleghe: ICT, Banda Larga, Piano Telematico). \u00c8 membro del Comitato Banda Larga di Confindustria Roma presieduto da Gabriele Galateri.\nDa giugno 2008, \u00e8 Consigliere della Camera di Commercio di Ravenna e, da settembre 2008, Membro della Giunta della Camera di Commercio di Ravenna. Dal 2007-2010 \u00e8 stato parte del Comitato Territoriale Romagna-Emilia Est di Unicredit S.p.A. \n\u00c8 inoltre consigliere della Commissione Economia Digitale di Confindustria a Roma da settembre 2005. Dal 2001 \u00e8 membro della Commissione Tutela dei Minori su Internet del CLUSIT (Associazione Italiana per la Sicurezza Informatica). \u00c8 tra i fondatori della Fondazione \u201cEtica ed Economia\u201d con sede a Roma ed \u00e8 membro del Consiglio d'Indirizzo.\nFarina \u00e8 membro del Consiglio Europeo, Medio Oriente &amp; Africa (EMEA) dei Partner della societ\u00e0 americana Red Hat e dell'israeliana Check Point. Da luglio 2004 fa parte dell\u2019\"Advisory Board\" della \"Europe's 500 Entrepreneurs for Growth\". \nNel 2007 \u00e8 stato scelto dal Corriere della Sera Economia tra i primi 30 Imprenditori italiani innovativi ed emergenti under 50. Nel 2001 \u00e8 finalista Imprenditore dell'anno nella categoria e-economy dal \u201cPremio Ernst &amp; Young\u201d.\nLa societ\u00e0 ltway da lui presieduta \u00e8 risultata tra le prime 100 aziende europee con il maggior tasso di crescita tra quelle selezionate dal \u201cPremio Europe '500\" nelle edizioni 2003 e 2005."}
{"id": "2594622", "revid": "1543377", "url": "https://it.wikipedia.org/wiki?curid=2594622", "title": "Manhattan Guardian", "text": "Manhattan Guardian, il cui vero nome \u00e8 Jake Jordan, \u00e8 un personaggio dei fumetti creato da Grant Morrison e Cameron Stewart nel 2005, pubblicato dalla DC Comics.\n\u00c8 basato sul personaggio Guardiano.\nStoria del personaggio.\nJake Jordan era un ex ufficiale di polizia disoccupato. Un giorno, cercando lavoro al giornale \"Manhattan Guardian\", riusc\u00ec a superare una serie di prove (tra cui un attacco terroristico e un golem) e ricevette l'offerta di diventare il supereroe/reporter del giornale da parte del proprietario del giornale Ed Stargard.\nEuforico della sua nuova vita, Jake comincia ad affrontare i crimini della citt\u00e0, tra cui il rapimento della sua fidanzata Carla (coinciso con l'uccisione di Larry, padre di Carla, da parte del rapitore, e seguito dalla rottura della relazione da parte di Carla). Gli eventi successivi si ricollegano a quelli di \"Sette Soldati della Vittoria\", alla fine della quale si riunisce con Carla.\n\u00c8 apparso poi nelle miniserie \"Crisi infinita\" e \"52\"."}
{"id": "2594624", "revid": "38120", "url": "https://it.wikipedia.org/wiki?curid=2594624", "title": "Manhattan guardian", "text": ""}
{"id": "2594625", "revid": "38120", "url": "https://it.wikipedia.org/wiki?curid=2594625", "title": "Alix Harrower", "text": ""}
{"id": "2594626", "revid": "38120", "url": "https://it.wikipedia.org/wiki?curid=2594626", "title": "Jake Jordan", "text": ""}
{"id": "2594627", "revid": "6923", "url": "https://it.wikipedia.org/wiki?curid=2594627", "title": "Nat Mac Kennet", "text": "Nat Mac Kennet \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli ed \u00e8 uno degli amici pi\u00f9 fidati del protagonista Tex.\nIl personaggio \u00e8 stato realizzato graficamente da Guglielmo Letteri.\nPersonaggio.\nNat Mac Kennet \u00e8 lo sceriffo della turbolenta New Orleans, perennemente infestata da gang malavitose afro-cubane.\nSul Tex Gigante.\n1\u00b0a apparizione.\nDebutta nell'albo n. 72, nella vignetta \"Il tesoro del pirata\" (che corrisponde alla storia che segue \"New Orleans\"); Tex Willer e Carson, in missione lungo il fiume Mississippi, vengono indotti in una trappola attuata dagli scagnozzi sgherri del bieco Jean Larousse, un \"gambler\" (giocatore d'azzardo) che assume diverse identit\u00e0 e che cerca d'impossessarsi della mappa di un tesoro di Lafitte a Bill e Laura Dawson, i legittimi proprietari della mappa. Larousse partecipa alla caccia con i corrotti Dan Tabor (parente dei Dawson) e Fred Milton (capo di una banda criminale di New Orleans). In questa nuova avventura, i ranger conosceranno lo sceriffo della cittadina, appunto Nat Mac Kennet. Proprio in occasione delle presentazioni, Nat rivela di essere figlio del sergente Tom \"Testa Rossa\" Mac Kennet, a suo tempo di stanza a Fort Apache e vecchio amico di Tex e Carson.\nLa storia termina nelle prime pagine dell'albo successivo, dove Tex e Carson, aiutati dallo sceriffo Mac Kennet, riusciranno ad incastrare Larousse e Milton in un ristorante della citt\u00e0. In seguito, riusciranno a rintracciare i complici dei due precedenti criminali e Tabor, che teneva in ostaggio i suoi parenti proprietari della mappa. Il tesoro, per\u00f2, non verr\u00e0 mai ritrovato!\n2\u00b0a apparizione (La \"Maschera di Ferro\").\nNat Mac Kennet ritorna parecchio tempo dopo, nell'albo n. 230, intitolato \"Il clan dei cubani\"; Tex e pards indagheranno su un battello del Mississippi, dove si rifugiano alcuni malviventi. Dopo l'interrogatorio, i quattro ranger verranno a conoscenza che New Orleans \u00e8 assediata da un clan criminale, dove a capo ci \u00e8 una donna chiamata da tutti \"Maschera di Ferro\". Essa \u00e8 servita dal suo servo sudanese Hanubi ed altri neri seguaci del vud\u00f9, che derubano attraverso ricatti e violenze i pi\u00f9 ricchi della citt\u00e0 le persone pi\u00f9 ricche della citt\u00e0, alcune delle quali vengono anche rapite e sacrificate per mezzo di velenosi serpenti o dardi. Presto anche Nat Mac Kennet provveder\u00e0 a far luce su tutti questi strani avvenimenti.\nNell'albo n. 231, intitolato \"L'isola dei morti\", si verr\u00e0 a conoscenza del riscatto che vorr\u00e0 la \"Maschera di Ferro\": Cinquemila dollari, per eliminare le minacce Tex ed i suoi compagni. I ranger, infatti, contrasteranno i loschi individui che dirigono alcune sale di gioco d'azzardo e costringono gli onesti lavoratori del Mississippi ricattandoli e seminando terrore, pur di costringerli a cedere le loro attivit\u00e0 al racket della \"Maschera di Ferro\". I cubani ed i neri vuduisti non potranno nulla con l'arrivo dei ranger, cos\u00ec come anche il losco Conway, il corrotto avvocato della misteriosa donna mascherata.\nNell'albo n. 232, intitolato \"La Maschera di Ferro\", l'avvocato Conway sar\u00e0 costretto ad una inutile fuga di ben 80 miglia lungo il Mississippi. Dopo l'assalto a Villa Drake ed alla bisca Lafayette, i covi dei criminali, a Tex e compagni rester\u00e0 solo da scoprire l'identit\u00e0 della \"Maschera di Ferro\" (il cui vero nome \u00e8 Lola Fuente).\n3\u00b0a apparizione.\nNell'albo 323, Tex \u00e8 in concorrenza con Rod Rever, che a New Orleans fa il bello e il cattivo tempo. Nessuno gli si oppone per via dei numerosi uomini di cui disponeva. Tex prende la difesa dei poveretti che subiscono le peggiori torture dai suoi complici, e con l'aiuto di Mac Kennet, fa esplodere il battello dove Rever aveva la sua sala da giochi truccata, riportando l'ordine a New Orleans.\n4\u00b0a apparizione.\nNell'albo n. 330, nella vignetta \"Agguato a bordo\" (che corrisponde alla storia che segue \"Il fiume sotterraneo\"), Nat Mac Kennet avr\u00e0 ancora bisogno dell'aiuto di Tex a New Orleans. Il lestofante Pierre de la Rochelle, un maniaco indipendentista, \u00e8 appena evaso dal manicomio della citt\u00e0 e nelle vicine paludi della zona, alcune persone sono finite vittima di alcuni alligatori!\nNell'albo n. 331, intitolato \"Nelle paludi della Louisiana\", il responsabile degli ultimi terribili avvenimenti \u00e8 il losco Martin Stingo, complice del corrotto capitano Curtiz del Nantucket, che manovra i folli Pierre de la Rochelle (intenzionato a portare lo stato della Louisiana all'indipendenza dagli Stati Uniti) ed il fratello di quest'ultimo, Julinen. I quattro comandano alcuni ribelli neri di Manbela, adoratori del Grande Alligatore, desiderosi di un territorio proprio. Stingo vuole freddare il suo padrone, per poi attribuire la colpa ai neri, per soffiar loro i possedimenti! L'intervento di Tex e compagni, convocati da Mac Kennet, porter\u00e0 al fallimento dei piani dei pericolosi criminali!\nNell'albo n. 332, intitolato \"Acque mortali\", per stanare Pierre de la Rochelle, Tex ed i pards risaliranno le paludi della Louisiana. I guerrieri neri avranno la peggio nei confronti dei ranger, che riusciranno ad entrare in un villaggio di palafitte, la tana dei rivoltosi. Dando prima fuoco alle capanne, i quattro pards riusciranno anche a sedare con la dinamite tutti gli alligatori ipnotizzati dallo stregone Kabagi. Pierre de la Rochelle non risulter\u00e0 essere al villaggio; egli si trova sul veliero Nantucket, insieme a Stingo e Curtiz!\nNell'albo n. 333, intitolato \"La notte degli agguati\", verranno sconfitti tutti i ribelli guidati da Manbela; i ranger scopriranno che Martin Stingo, l'infido soprastante di Julien de la Rochelle, ha barricato il pazzo Pierre sul Nantucket, attendendo di attuare il suo diabolico piano: eliminare Julien de la Rochelle e l'accaparramento delle sue propriet\u00e0, per via di una truffa notarile. Con un gioco d'astuzia, i ranger elimineranno Stingo e abborderanno il natante dov'\u00e8 nascosto il povero mentecatto.\n5\u00b0a apparizione.\nMac Kennet ricompare nel numero 353, ad episodio inoltrato. Qui lo sceriffo tiene in prigione il falso capitano del Dispatch e la compagna Nadine, i quali avevano provato a sviare le indagini di Tex e Carson, riguardo ai frequentissimi furti sui battelli del Mississippi. Poi permette ai due rangers di far arrestare la banda di pirati di Mathieu, procurandogli un'imbarcazione che permette loro di raggiungere l'isola dove si nascondevano i fuorilegge. Infine arrester\u00e0 Coleman, capo dell'organizzazione che colpiva le navi che attraversavano il fiume.\n6\u00b0a apparizione (\"Il Maestro\").\nNat Mac Kennet ritorna nell'albo n. 435, nella vignetta \"Il ritorno del Maestro\" (che corrisponde alla storia che segue immediatamente \"Il prezzo della vittoria\"). Lo storico rivale di Tex e dei pards, il \"Maestro\", \u00e8 appena evaso dal manicomio criminale di Atlanta, grazie all'aiuto dei loschi \"Squeezy\" Greer (un abile contorsionista capace di intrufolarsi ovunque), il giovane Lund ed un grosso uomo di colore soprannominato \"Lady Killer\" Thorson (proprio per una sua tendenza che lo porta a strangolare le donne). Il \"Maestro\" si stabilir\u00e0 a New Orleans, mascherandosi da cinese e dirigendo, come copertura, un teatrino di ombre cinesi che sovrasta delle vecchie miniere di zolfo, che egli utilizza per costruire esplosivi.\nNell'albo n. 436, intitolato \"Wild West Show\", in occasione del tourn\u00e9e dell'omonimo spettacolo di Buffalo Bill Cody a New Orleans, il \"Maestro\" ne approfitter\u00e0 per chiamare Tex con una falsa lettera, per fargli credere che sar\u00e0 lo stesso ex-cacciatore di bisonti per chiedergli un aiuto. Il piano del \"Maestro\" \u00e8 chiaro: vuole un milione di dollari in oro, in cambio di non far saltare le cariche esplosive che verranno sistemate in diverse zone della citt\u00e0. Fin da principio, le cose non si metteranno bene per il \"Maestro\", che si vedr\u00e0 il proprio alleato \"Lady Killer\" voltargli le spalle, proprio quando si apprester\u00e0 a far saltare le cariche esplosive e di conseguenza avr\u00e0 la spiacevole sorpresa di vedere il proprio gioco scoperto.\nNell'albo n. 437, intitolato \"Ombre cinesi\", \"Squeezy\" avr\u00e0 la peggio su Tex, il quale sar\u00e0 poi impegnato a ritrovare, con l'aiuto di Nat Mac Kennet, Annie Oakley (la miglior tiratrice del Wild West Show) e Kit Carson, presi in ostaggio dal \"Maestro\". I due verranno condotti dal pazzo criminale in una solfatara sotterranea, utilizzata dal \"Maestro\" come arsenale. Tex, prima far irruzione nel covo dello scienziato, dovr\u00e0 sedare la banda del pericoloso Red McKenzie, altrettanto pazzo criminale pagato dal \"Maestro\" per far saltare in aria la citt\u00e0. Per cui, il piano del \"Maestro\" fallir\u00e0, ma molto previdente, lo scienziato avr\u00e0 un asso nella manica da giocare: si rivestir\u00e0 interamente di cariche esplosive, trasformandosi in una potenziale bomba vivente e pronta ad esplodere coinvolgendo tutti coloro che lo circondano. Cos\u00ec trasformato, il \"Maestro\" lascia la citt\u00e0, con Carson ed Annie in ostaggio. Ma la diligenza del \"Maestro\" s'impantaner\u00e0 nell'attraversare un fiume. In realt\u00e0 si tratter\u00e0 di una trappola predisposta da Tex e da un lanciatore di coltelli del Wild West Show, che approfitteranno dell'occasione per bloccare il \"Maestro\" prima che far\u00e0 in tempo a farsi esplodere. Andrew Liddel verr\u00e0 stavolta condannato alla pena capitale.\n7\u00b0a apparizione (La Tigre Nera).\nTempo dopo, nell'albo n. 443, intitolato \"Il ritorno della Tigre Nera\", far\u00e0 ritorno un altrettanto pericoloso criminale gi\u00e0 incontrato in passato da Tex e pards. Il principe malese Sumankan (meglio conosciuto, appunto, con il nome di Tigre Nera) fonder\u00e0 in Louisiana un nuovo regno del terrore. Sotto l'identit\u00e0 del banchiere Anderson, la Tigre Nera insanguiner\u00e0 New Orleans per conquistare il monopolio dei trasporti fluviali e accumulare denaro per la sua causa. I pards vengono chiamati dall'amico Nat Mac Kennet per riportare l'ordine in citt\u00e0.\nNell'albo n. 444, intitolato \"La laguna morta\", le indagini partiranno dal capitano Scudder del battello Savannah, un ceffo affiliato della banda, ma facilmente sedato dai ranger, che li porta dritti da Levasseur, armatore ai vertici della combriccola, arricchitosi facendo fuori i concorrenti. Rifugiandosi sul suo spettrale tempio nella Laguna Morta, insieme all'affascinante Lohana ed il vecchio sacerdote vud\u00f9 Omoro, la Tigre Nera manovrer\u00e0 a New Orleans i figli del Signore dei Cimiteri, capeggiati dal potente Juffure. I pards terranno d'occhio l'armatore Lavasseur e la sua rete di scagnozzi, ma quando Tex e Carson crederanno di aver imboccato la pista giusta, un paio di dardi soporiferi li colpir\u00e0 a tradimento.\nI due si risveglieranno in una palude, appesi ad un albero davanti ad una ghignante Tigre Nera, mentre sotto di loro si agitano famelici alligatori.\nNell'albo n. 445, intitolato \"La notte degli zombi\", Kit Willer e Tiger Jack salveranno Tex e Carson dagli alligatori ed il potente sacerdote vud\u00f9 Omoro risveglier\u00e0 una schiera di morti per aizzarli contro i pards. Nel gran pandemonio, la Tigre Nera ne approfitter\u00e0 per fuggire insieme alla bella Lohana, giurando vendetta.\n8\u00b0a apparizione.\nNell'albo n. 461, intitolato \"La pietra di Akbar\", su un veliero al largo di New Orleans, un maggiore britannico morir\u00e0 pregando il capitano di dare in eredit\u00e0 a sua figlia un enorme diamante rubato al rajah di Akbar. Due marinai, per\u00f2, riusciranno ad arraffare la preziosa pietra per conto della maliarda Liza Montego e del suo amante Vandeleur. La coppia fuggir\u00e0 sul battello, lasciando allo sceriffo Nat Mac Kennet i due marinai drogati! Tex e Carson, venuti a conoscenza del fatto da Nat, cominceranno le indagini. Nel frattempo, il losco Patterman eliminer\u00e0 Liza e Vandeleur e si impadronir\u00e0 del diamante.\nNell'albo n. 462, intitolato \"Il fiume della paura\", Patterman sar\u00e0 intento a spartire la Louisiana in zone d'influenza con altri due pezzi grossi del suo racket di case di gioco d'azzardo, attendendo di vendere l'inestimabile diamante di Akbar. I ranger riusciranno a scampare agli agguati dei complici di Patterman, il quale sar\u00e0 costretto ad una fuga nelle paludi della Louisiana. Disgraziatamente, l'infame affonder\u00e0 nelle sabbie mobili e Tex, nel tentativo di salvarlo, riuscir\u00e0 a prendere in tempo il diamante dalla sua mano protesa.\n9\u00b0a apparizione.\nNat Mac Kennet appare per l'ultima volta nell'albo n. 576, intitolato \"Omicidio in Bourbon Street\"; Tex e Carson giungeranno a New Orleans per aiutare Nat Mac Kennet a sbaraccare la citt\u00e0 dall'assedio di due bande rivali, una comandata da Diamond Johnny e l'altra da Gaston Lagrange; la situazione non sar\u00e0 facile da risolvere, dato che i ranger si troveranno a combattere su pi\u00f9 fronti: da un lato gli intraprendenti criminali e dall'altro l'enigmatico avversario, disposto a compiere omicidi per procurarsi tutti i segreti riportati su dei libri d'alchimia.\nNell'albo n. 577, intitolato \"Il vecchio di mezzanotte\", Tex, Carson, lo sceriffo Mac Kennet ed il commissario francese Henri Carfax incontreranno una serie di misteri e nuovi colpi di scena, tra sparatorie, passaggi segreti, trabocchetti, ecc.; in citt\u00e0 vi sar\u00e0, inoltre, un misterioso fantasma sul quartiere francese che si sposter\u00e0 anche nella villa del bibliofilo Robinson, un tempo di propriet\u00e0 del pirata T\u00e9n\u00e8bres. Grazie ad un sotterraneo, i pards giungeranno alla laguna di Barataria, dove il pirata-alchimista si rifugiava.\nNell'albo n. 578, intitolato \"La casa dell'alchimista\", il tetro rifugio del pirata Raphael T\u00e9n\u00e8bres risulter\u00e0 essere una vera e propria trappola mortale per chiunque ha il coraggio di penetrarvi. Tex, Carson e Nat Mac Kennet penetreranno nell'insidioso dedalo di canali, ignari del pericoloso piano preparato dai sicari Choctaw, che per\u00f2 avranno la peggio sui ranger."}
{"id": "2594628", "revid": "1573940", "url": "https://it.wikipedia.org/wiki?curid=2594628", "title": "Phoridae", "text": "I Foridi (Phoridae ) sono una famiglia cosmopolita di insetti dell'ordine dei Ditteri (Brachycera: Cyclorrhapha). Fra i Brachiceri inferiori, tradizionalmente denominati Aschiza, \u00e8 la famiglia pi\u00f9 importante e rappresentativa, insieme a quella dei Syrphidae, per numero di specie, diffusione e relazioni con l'uomo.\nGeneralit\u00e0.\nIn inglese, i Foridi sono comunemente chiamati con diverse denominazioni. Quella pi\u00f9 comune, \"scuttle flies\", fa riferimento alla rapidit\u00e0 con cui fuggono quando sono disturbati o minacciati o, in generale, alle brevi corse che alternano alle pause (dal verbo \"to scuttle\", \"fuggire, spiccare il volo repentinamente\"). Sono detti anche \"humpbacked flies\" (\"mosche gobbe\"), per il profilo marcatamente gibboso del torace, e \"coffin flies\" per lo sviluppo delle larve di alcune specie nei cadaveri umani in decomposizione anche all'interno delle bare (\"coffin\", \"bara\"). Il riferimento a questo comportamento si ha anche in francese, con la denominazione \"mouche de cercueils\".\nLa variet\u00e0 di comportamenti di questi ditteri, soprattutto allo stato larvale, fa s\u00ec che nell'ambito della famiglia si riscontrino casi di indubbia utilit\u00e0 o, al contrario, di dannosit\u00e0 pi\u00f9 o meno diretta, per quanto la generalit\u00e0 della famiglia non abbia una relazione stretta con l'uomo. L'importanza della famiglia si riscontra nell'utilit\u00e0 o dannosit\u00e0 dei foridi entomofagi, rispettivamente, come insetti ausiliari o antagonisti di questi, nella dannosit\u00e0 dei foridi di importanza agraria, come micetofagi a spese di coltivazioni di funghi o occasionalmente come fitofagi a spese di piante agrarie, nella potenziale pericolosit\u00e0, sotto l'aspetto medico-sanitario, come insetti saprofagi associati ad ambienti malsani e, contemporaneamente, visitatori di ambienti frequentati dall'uomo.\nMalgrado l'importanza relativa, quella dei Foridi \u00e8 una famiglia di ditteri ancora poco conosciuta. Le piccole dimensioni, la variet\u00e0 di comportamenti, l'ampia diffusione, l'omogeneit\u00e0 morfologica e l'elevato numero di specie nell'ambito di alcuni generi, rendono arduo lo studio di questi ditteri. Lo stato dell'arte sulla conoscenza della famiglia \u00e8 inoltre condizionato dal limitato interesse specifico riscosso fra i ditterologi, che annoverano pochi specialisti. Allo stato attuale le conoscenze sulla biodiversit\u00e0 dei Foridi si concentrano soprattutto sull'entomofauna del Neartico e dell'Europa, con particolare riferimento alle isole britanniche.\nL'elevato numero di specie ancora sconosciute e la complessit\u00e0 di alcuni \"taxa\", in particolare del genere cosmopolita \"Megaselia\", rendono molto difficile il riconoscimento delle specie e la classificazione, soprattutto quando si entra nell'ambito dei foridi tropicali. Attualmente sono descritte circa 3000 specie, ma si stima che il numero complessivo possa attestarsi fra 20000 e 50000 specie. Secondo Henry Disney, la dimensione di questa famiglia sarebbe tale da comprendere il 2% del totale delle specie animali del pianeta.\nDescrizione.\nAdulto.\nGli adulti dei Foridi sono moscerini di piccolissime dimensioni, con corpo lungo, in genere, da mezzo millimetro a 5\u00a0mm. I pi\u00f9 grandi esemplari raggiungono i 7\u00a0mm di lunghezza, i pi\u00f9 piccoli frazioni dell'ordine del decimo di millimetro, ai limiti della capacit\u00e0 di risoluzione della vista umana. Elementi morfologici caratterizzanti, che nel complesso consentono l'identificazione di un foride, sono il corpo compatto, con capo piccolo e torace gibboso, la singolare forma del terzo antennomero, le ali relativamente larghe e con nervatura semplificata, i femori posteriori appiattiti. Frequente \u00e8 il meiotterismo, con forme attere o subattere nelle femmine. Le livree sono generalmente brune, giallastre o nerastre. Apparentemente possono essere confusi con i comuni moscerini della frutta e dell'aceto (Drosophilidae), sia per l'aspetto sia per il comportamento. Le drosofile si distinguono tuttavia con un attento esame, per mezzo di una lente o di un microscopio, soprattutto per la pigmentazione rossa degli occhi e per la presenza di vene trasversali nella nervatura alare.\nIl capo \u00e8 relativamente piccolo e sovrastato dal torace, dicoptico in entrambi i sessi, provvisto di occhi grandi e tre ocelli sul vertice. Le forme brachittere o attere presentano invece un ridotto sviluppo degli occhi e una riduzione del numero di ocelli. La chetotassi \u00e8 in genere composta da quattro serie trasversali di setole fronto-orbitali lunghe e robuste: la prima \u00e8 composta da due setole disposte immediatamente sopra l'inserzione delle antenne; altre due sono disposte nella regione frontale, fra gli occhi, e sono composte ciascuna da quattro setole; la quarta serie, infine, \u00e8 composta da quattro setole (a volte sei) e si estende nella regione cervicale immediatamente dietro la placca ocellare. Sono tuttavia frequenti chetotassi differenti, con la riduzione del numero delle setole fronto-orbitali.\nLe antenne sono di tipo aristato, con arista lunga e triarticolata, inserita in posizione apicale o dorsale sul terzo antennomero e composta da due brevi segmenti basali e un terzo segmento lungo e sottile. In alcuni generi, l'arista pu\u00f2 ridursi a 1-2 segmenti o essere del tutto assente. Caratteristici sono lo sviluppo del terzo antennomero e la sua forma: in genere \u00e8 grande e globoso o piriforme, ma talvolta ha uno sviluppo abnorme, fino a raggiungere quasi le stesse dimensioni degli occhi. Il pedicello \u00e8 molto ridotto, ma presenta un processo distale, il \"cono\", che si incastra all'interno del terzo antennomero.\nL'apparato boccale \u00e8 in genere di tipo succhiante-lambente, meno frequentemente \u00e8 di tipo pungente-succhiante. I palpi mascellari sono ben sviluppati e diretti in avanti, di forma clavata, in genere cosparsi di setole; il labbro inferiore \u00e8 pi\u00f9 o meno sviluppato, in genere breve, carnoso e retrattile, talvolta lungo, sclerificato e non retrattile.\nIl torace \u00e8 ampio e marcatamente convesso nella parte anteriore, dal profilo gibboso. La chetotassi del mesonoto \u00e8 in generale caratterizzata da una diffusa copertura pubescente fra cui spiccano poche setole lunghe e robuste, concentrate sugli scleriti laterali: in genere sono presenti una setola omerale, 2-4 notopleurali, due intralari. Le acrosticali possono essere di vario sviluppo, ma in genere sono pi\u00f9 corte e meno evidenti di quelle laterali. Lo scutello \u00e8 provvisto in genere di 2-4 setole, a volte assenti, a volte in numero di sei. Altre setole, infine, sono presenti sul proepisterno e sul mesoepisterno dorsale.\nLe zampe sono di tipo cursorio e di moderata lunghezza ed hanno femori posteriori robusti e appiattiti lateralmente, tibie provviste di setole apicali. Setole sparse o allineate possono essere presenti anche lungo la faccia dorsale o ventrale delle tibie. Le ali sono in genere ben sviluppate, ialine o leggermente brunastre, con una fitta frangia di setole lungo la costa e altre setole, pi\u00f9 o meno numerose, alla base del margine posteriore. Il lobo anale \u00e8 pi\u00f9 o meno ampio e pronunciato, l'alula assente.\nLa nervatura alare \u00e8 caratterizzata dalla marcata semplificazione delle vene mediane e posteriori, prive di ramificazioni e deboli rispetto a quelle anteriori e dalla scomparsa delle vene trasversali, ad eccezione della omerale. L'intero sistema radiale e la costa sono fortemente sclerificate e confinate in genere nella met\u00e0 basale e nella regione marginale anteriore, conferendo alle ali dei Foridi un aspetto caratteristico. Meno frequentemente, la costa e i rami posteriori della radio si estendono nella met\u00e0 distale ma senza raggiungere, comunque, l'apice dell'ala.\nLa costa \u00e8 robusta e si estende per circa la met\u00e0 basale del margine costale, fino alla confluenza di R4+5. La subcosta \u00e8 debole e incompleta oppure confluisce su R1.\nLa radio \u00e8 suddivisa in due o tre ramificazioni, in funzione della presenza o meno del ramo R2+3. Il ramo anteriore (R1) termina sulla costa entro la met\u00e0 basale. Il settore radiale si prolunga nella sola vena R4+5 oppure si divide, poco prima della terminazione in due brevi rami, R2+3 e R4+5, confluenti rispettivamente poco prima e in corrispondenza della fine della costa. L'eventuale presenza di R2+3 delimita una piccola cellula submarginale di forma triangolare. La vena R4+5, in genere, raggiunge la terminazione della costa senza fondersi in essa.\nLe vene del sistema mediano e del sistema cubito-anale sono notevolmente semplificate e marcatamente pi\u00f9 deboli delle anteriori. La media \u00e8 caratterizzata dalla scomparsa della base. I rami M1 e M2 sono liberi alla base e apparentemente traggono origine dal settore radiale per la scomparsa della base M1+2, mentre la vena M4 mantiene alla base una debole connessione con il settore radiale e con la cubito, residui vestigiali, rispettivamente, delle nervature trasverse radio-mediale e medio-cubitale. Questa conformazione \u00e8 in realt\u00e0 dovuta al fatto che nel corso dell'evoluzione dei Ditteri, il primo ramo della cubito anteriore (CuA1 o Cu1a) e la quarta vena del ramo posteriore della media si fondono in un'unica nervatura longitudinale. In letteratura, infatti, questa vena \u00e8 indicata secondo i vari Autori con i simboli Cu1 CuA1 o Cu1a o, in alternativa, M4. Il sistema cubito-anale \u00e8 ridotto a due brevi tratti, confinati alla base dell'ala, delle vene A1 e CuA, che confluiscono in un ramo comune, relativamente lungo, che termina debolmente sul margine posteriore.\nNell'insieme, le vene mediane e posteriori assumono la conformazione di un sistema di quattro vene longitudinali distinte, che si estende per gran parte dell'ala confluendo sul margine dal tratto subapicale fino al lobo anale, con percorsi pi\u00f9 o meno paralleli. L'assenza delle nervature trasversali determina anche la semplificazione delle cellule: la cellula discale \u00e8 assente, le due basali sono fuse in un'unica cellula non bene definita nella sua estremit\u00e0 distale, la cu\"p\" \u00e8 in genere appena accennata e aperta a causa della debolezza o assenza dei tratti basali del sistema cubito-anale.\nNei generi \"Sciadocera\" e \"Archiphora\", comprendenti due specie primitive, rispettivamente, dell'ecozona neotropicale e di quella australasiana, i caratteri della nervatura alare evidenziano la tendenza alla semplificazione, ma meno accentuata rispetto al resto dei Foridi. Questi generi sono infatti considerati primitivi e, storicamente, sono stati per lungo tempo classificati in una famiglia separata (Sciadoceridae). La nervatura \u00e8 caratterizzata da una maggiore estensione della costa e del sistema radiale e dalla presenza delle vene trasversali anche se confinate alla base dell'ala. La costa si estende su tutto il margine anteriore, arrivando quasi all'apice dell'ala e i due rami del settore radiale sono entrambi ben sviluppati. Alla base dell'ala sono evidenti la radio-mediale e la mediale trasversa, oltre al tratto basale della media. In conseguenza di questa conformazione, in questi foridi primitivi sono delineate le due cellule basali e una cellula discale, quest'ultima di piccole dimensioni. Le due vene M1 e M2 sono ridotte ai tratti terminali, perci\u00f2 mancano sia la base comune sia la biforcazione M1+2. La cellula cup, infine, \u00e8 aperta a causa dello sviluppo incompleto della cubito.\nL'addome \u00e8 ben sviluppato, di forma conico-cilindrica, in genere composto da 6 uriti apparenti (a volte ridotti a 3-4), privi di urosterniti. Le femmine sono provviste di un ovopositore di sostituzione generalmente membranoso, a volte adattato alla perforazione. I maschi presentano l'ipopigio ruotato di 360\u00b0 e spesso asimmetrico.\nStadi giovanili.\nLa larva \u00e8 apoda e microcefala, in genere di colore biancastro o bianco-giallastro e non pi\u00f9 lunga di un centimetro. Ha una forma allungata, depressa in senso dorso-ventrale e con profilo fusiforme, pi\u00f9 largo nella regione addominale. La metameria mostra una divisione in 12 segmenti, di cui quello cefalico \u00e8 molto piccolo e quelli toracici mediamente pi\u00f9 stretti di quelli addominali. Ogni segmento, ad eccezione di quello cefalico, \u00e8 provvisto di 4-6 brevi processi spiniformi allineati trasversalmente sul dorso e sui lati. Questi processi si presentano perci\u00f2 allineati longitudinalmente su 4-6 serie dal torace all'ultimo urite. Sull'ultimo segmento sono allineati lungo l'estremit\u00e0 posteriore. Sempre sull'ultimo segmento sono inoltre presenti due brevi processi conici dorsali, portanti gli stigmi. Le larve di prima et\u00e0 sono metapneuste, con un paio di stigmi nell'ultimo urite, quelle degli stadi successivi sono invece anfipneuste, con un paio addominale e uno toracico. In alcuni foridi, gli stigmi addominali sono portati da un sifone respiratorio.\nLa pupa si evolve all'interno del pupario formato dalla trasformazione dell'exuvia dell'ultimo stadio larvale. Il pupario \u00e8 di colore rossastro e in genere di forma ovoidale e presenta i tubercoli spiniformi dorsali laterali e caudali. Dal secondo segmento addominale emergono inoltre due sottili cornetti respiratori dorsali, attraverso i quali si svolge la respirazione della pupa.\nBiologia.\nLa biologia nella generalit\u00e0 della famiglia \u00e8 ancora poco nota e le conoscenze complete derivano soprattutto da osservazioni su specie di particolare interesse, come quelle micetofaghe o parassitoidi. La biologia \u00e8 in ogni modo caratterizzata da una notevole variet\u00e0 di comportamenti, in particolare quella delle larve, e si conviene che questa famiglia annoveri una notevole biodiversit\u00e0 sotto l'aspetto etologico.\nFra le larve dei Foridi si annoverano forme saprofaghe, micetofaghe, fitofaghe e zoofaghe, queste ultime parassitoidi endofaghe. Le larve parassitoidi si sviluppano a spese di una vasta gamma di invertebrati terrestri. Fra gli insetti sono parassitizzati isotteri, rincoti, lepidotteri, coleotteri coccinellidi e imenotteri. Fra gli altri invertebrati la letteratura cita in particolare lombrichi, gasteropodi terrestri (lumache e chiocciole), Diplopodi, ragni. Frequenti sono anche le forme termitofile e mirmecofile. Secondo Disney, le larve della maggior parte dei foridi, ancora oggi sconosciuti, si comportano come predatrici, parassitoidi o vere parassite.\nLe relazioni trofiche delle larve dei Foridi con l'ambiente sono in realt\u00e0 piuttosto complesse e si svolgono spesso con varie forme intermedie: la saprofagia e la micetofagia sono spesso facoltative e si alternano alla predazione a spese di altre larve saprofaghe o micetofaghe, perci\u00f2 in questi casi sono pi\u00f9 appropriati i termini di zoosaprofagia e zoomicetofagia. Il loro habitat varia dai materiali organici in decomposizione, di varia natura, ai nidi di insetti sociali, alle tane di mammiferi e nidi di uccelli, al suolo, alle acque luride di fosse biologiche, scarichi civili, ecc. Di particolare interesse, dal punto di vista dell'Entomologia forense, \u00e8 lo sviluppo di larve di foridi anche nei cadaveri umani, fatto che giustifica, come si \u00e8 detto, il nome comune di \"coffin flies\" attribuito a volte a questi insetti. Fra gli ecosistemi acquatici ricorrono anche i fitotelmi e la zona intertidale.\nVario \u00e8 anche l'habitat degli adulti: questi si rinvengono frequentemente in ambienti forestali e sui prati, ma non mancano le specie associate a ecosistemi semiaridi e quelle presenti in ambienti antropizzati. Il regime dietetico \u00e8 onnivoro: si nutrono di sostanze zuccherine, come la melata o il nettare, ma anche di fonti proteiche di origine animale come gli umori emessi da animali morti o vivi. I foridi dotati di apparato boccale pungente sono zoofagi e si comportano come predatori.\nGli adulti manifestano uno spiccata agilit\u00e0 sia nella deambulazione sia nel volo. In generale sono veloci corridori, ma si muovono alternando brevi corse a brevi pause. Se disturbati corrono velocemente o si alzano in volo, da cui il nome comune di \"scuttle flies\". In generale sono mediocri volatori perch\u00e9 compiono solo brevi e lenti voli, tuttavia manifestano una spiccata agilit\u00e0 cambiando repentinamente direzione o velocit\u00e0 quando sono disturbati.\nLe femmine depongono un numero variabile di uova alla volta, da poche unit\u00e0 ad alcune decine, e nel corso della loro vita possono deporne alcune centinaia. La schiusa avviene in genere entro 24 ore e lo sviluppo postembrionale completo si svolge in un arco temporale dipendente dalle condizioni ambientali. In media occorrono circa 25 giorni, ma in condizioni sfavorevoli, in particolare a temperature relativamente basse, lo sviluppo postembrionale si completa in 1,5-2 mesi.\nImportanza dei Foridi.\nParassitoidismo.\nNell'ambito dell'attivit\u00e0 di antagonismo nei confronti di altri insetti, i Foridi si presentano al tempo stesso insetti utili o dannosi in relazione alla specie attaccata. L'utilit\u00e0 si manifesta quando il foride \u00e8 antagonista di specie dannose, per lo pi\u00f9 fitofaghe, mentre la dannosit\u00e0 risiede nell'antagonismo nei confronti di insetti ausiliari.\nIl caso pi\u00f9 significativo di parassitoidismo \u00e8 quello che associa i foridi ai formicidi del genere \"Solenopsis\". Le specie di questo genere appartenenti al gruppo \"S. saevissima\", in particolare le invasive \"S. invicta\" e \"S. richteri\", sono note con il nome comune di \"formiche di fuoco\" (\"fire ants\") e sono di particolare interesse medico-sanitario in alcune aree del mondo (Bacino del Golfo del Messico, Sudamerica, Filippine, Taiwan, Cina meridionale, Australia), in quanto si accaniscono sull'uomo producendo gravi reazioni allergiche a causa delle numerose punture. Queste specie furono introdotte accidentalmente nell'Alabama all'inizio del XX secolo e si sono diffuse in tutte le regioni del bacino del Golfo del Messico.\nNel genere \"Pseudoacteon\" sono comprese oltre un centinaio di specie di foridi, associate a vari generi di formicidi. L'interesse riscosso dagli \"Pseudoacteon\" risiede nella selettivit\u00e0 della relazione trofica, che si manifesta a livello di gruppi di specie affini nell'ambito di singoli generi. In particolare, \u00e8 stato riscontrato che fra le specie di \"Pseudoacteon\" che parassitizzano il genere \"Solenopsis\", alcune, di origine neotropicale, sono strettamente associate alle formiche del gruppo \"S. saevissima\", mentre altre, a distribuzione neartica, sono associate alle formiche del gruppo \"S. geminata\", diffuse nel Nord e Centro America. Introdotti artificialmente negli USA, alcuni \"Pseudoacteon\" di origine sudamericana si sono rivelati efficaci nel controllo biologico delle formiche di fuoco esotiche mentre ignorano quelle autoctone del gruppo \"S. geminata\", a loro volta controllate dagli \"Pseudoacteon\" indigeni. Questa selettivit\u00e0 apre inoltre prospettive per un futuro controllo biologico, in caso di eventuale propagazione delle specie del gruppo \"geminata\" in altre regioni, con l'esportazione degli \"Pseudoacteon\" nordamericani.\nQuesti foridi, denominati in inglese \"ant-decapitating flies\" (\"mosche decapitatrici delle formiche\"), devono il loro nome comune al singolare decorso del rapporto trofico. La femmina depone un uovo sotto il tegumento del torace della formica operaia e la larva, appena nata, si introduce nel cranio dell'ospite nutrendosi a spese di vari tessuti e, infine, dei gangli cerebrali. L'ospite resta in vita per 2-3 settimane mantenendo l'attivit\u00e0 motoria, tuttavia vaga senza meta in quanto perde la capacit\u00e0 di coordinarsi con le altre operaie della famiglia. Questo singolare fenomeno \u00e8 spesso familiarmente associato alla figura degli zombie e permette alla larva del foride di completare il ciclo di sviluppo. Al termine dello sviluppo della larva, l'ospite muore e il capo si stacca dal resto del corpo. L'impupamento ha luogo all'interno del cranio decapitato e dura altre 2-3 settimane.\nIn Brasile sono stati segnalati tre foridi mirmecofili parassitoidi di formiche del genere \"Atta\": \"Myrmosicarius grandicornis\", \"Apocephalus attophilus\" e \"Neodohrniphora bragancai\". Le operaie di questi imenotteri americani, noti comunemente come \"formiche tagliafoglie\", asportano ritagli di foglie da varie piante, per utilizzarli nel nido come substrato di crescita dei funghi di cui si alimentano, e si stanno rivelando come importanti avversit\u00e0 a carico della canna da zucchero e di varie graminacee foraggere.\nDal punto di vista agrario ha una certa importanza anche il ruolo di \"Megaselia goidanichi\", uno degli antagonisti naturali della \"piralide del mais\": le sue larve si sviluppano infatti come endoparassitoidi a spese dei bruchi di \"Ostrinia nubilalis\", una delle principali avversit\u00e0 del mais e, secondariamente, del peperone.\nUn ruolo dannoso \u00e8 invece svolto dalle larve parassitoidi a spese di insetti ausiliari, fra cui sono spesso citati i coccinellidi.\nMicetofagia.\nLa micetofagia \u00e8 un comportamento alimentare alquanto diffuso fra i Ditteri, spesso associato alla saprofagia o alla zoosaprofagia, ma si riscontra in modo particolare nella superfamiglia degli Sciaroidea (Diptera: Nematocera), nel cui ambito si annoverano i moscerini dei funghi propriamente detti, appartenenti alle famiglie degli Sciaridae, dei Mycetophilidae e di altre famiglie minori. I foridi micetofagi sono il pi\u00f9 noto \"taxon\" comprendente forme micetofaghe, dopo i moscerini dei funghi propriamente detti. Le larve dei foridi si possono distinguere da quelle dei Nematoceri per la morfologia: le prime hanno il corpo appiattito in senso dorso-ventrale, con profilo ellittico alla vista dorsale, sono acefale e completamente bianche; quelle degli Sciaroidea sono cilindriche, allungate ed eucefale ed evidenziano la capsula cefalica, di colore scuro, in netto contrasto con il resto del corpo, completamente bianco.\nNelle complesse relazioni trofiche in cui sono coinvolti, i foridi micetofagi possono comportarsi anche come predatori a spese di larve di sciaridi, ma nel complesso sono da considerarsi insetti dannosi.\nSaprofagia e zoosaprofagia.\nLa saprofagia \u00e8 il comportamento alimentare pi\u00f9 frequente nell'ambito della famiglia. In generale, ha risvolti prevalentemente ecologici e, fatta eccezione per alcuni ambiti particolari, \u00e8 un comportamento utile perch\u00e9 completa il flusso di materia nella rete alimentare dell'ecosistema. Come molti ditteri, le larve dei foridi si collocano nelle prime fasi dei processi di decomposizione della sostanza organica, che fanno da preludio ai processi di umificazione e mineralizzazione. Le relazioni dei foridi saprofagi con l'uomo hanno invece interesse specifico sotto l'aspetto medico e igienico-sanitario.\nIl primo \u00e8 di carattere igienico-sanitario e rientra nella casistica generale del potenziale rischio di trasmissione di malattie associato ad insetti che frequentano ambienti malsani. Spostandosi negli ambienti domestici o, comunque, in quelli frequentati dall'uomo, questi insetti sono potenziali vettori di agenti patogeni. Per le loro piccole dimensioni, le larve dei foridi possono svilupparsi anche in microambienti di dimensioni modeste, come i residui organici in decomposizione che si accumulano negli interstizi, sotto i mobili e gli elettrodomestici, all'interno di ambienti domestici. Oltre a quelli presenti all'interno delle abitazioni, vanno citati anche i rifiuti organici, le deiezioni animali, i cadaveri di animali, tutti possibili focolai di infezione.\nNella saprofagia rientra anche la necrofagia, ovvero lo sviluppo delle larve sui cadaveri di animali in decomposizione, compreso l'uomo. Il comportamento dei foridi necrofagi \u00e8 singolare, in quanto le femmine depongono le uova anche nelle fessure delle bare sigillate e le larve si sviluppano sul cadavere conservato all'interno della bara. L'importanza dei foridi necrofagi ricopre due ambiti differenti, quello igienico-sanitario, di cui si \u00e8 detto in precedenza, e quello medico-legale. L'interesse medico-legale risiede nel particolare comportamento riscontrato, in particolare, nella specie \"Conicera tibialis\" e, in generale, anche in altri foridi necrofagi. Secondo le osservazioni fatte su questi insetti, le femmine possono individuare siti in cui sono sepolti cadaveri a fino ad un metro di profondit\u00e0 e depongono le uova sulla superficie del terreno. La larva si inoltra in profondit\u00e0 e penetra attraverso le fessure all'interno delle bare. Sul cadavere colonizzato possono susseguirsi anche pi\u00f9 generazioni. L'aspetto interessante \u00e8 che la presenza di un cadavere seppellito pu\u00f2 essere smascherata da un assembramento di foridi adulti sulla superficie del terreno e che tale comportamento si pu\u00f2 riscontrare anche con cadaveri seppelliti da mesi o, addirittura, da anni. Secondo Matile (1993) sarebbe la femmina ad inoltrarsi nel terreno e sarebbe in grado di individuare cadaveri seppelliti anche a due metri di profondit\u00e0, purch\u00e9 il cadavere non sia pi\u00f9 vecchio di un anno.\nUn caso particolare di zoosaprofagia \u00e8 la possibilit\u00e0 di sviluppo di larve di foridi come parassiti endozooitici o epizootici a spese di vertebrati viventi. In letteratura sono citati rari casi di miasi provocate da larve di foridi che si insediano sugli esseri umani sulle ferite, sulla congiuntiva e nell'intestino.\nFitofagia.\nLa fitofagia non \u00e8 particolarmente documentata e rientrebbe fondamentalmente in forme di fitofagia facoltativa associata alla saprofagia. Fra i casi di fitofagia accertata si citano \"Megaselia preacuta\", segnalata come fillominatrice sul cece, ma probabilmente solo in piante debilitate da attacchi fungini, e \"Metopina ciceri\", segnalata sui noduli radicali del cece. Altre larve di foridi sono state segnalate, infine, come fitofaghe su semi, germogli e frutti di varie piante.\nSistematica.\nI Phoridae sono storicamente inquadrati nella sezione degli Aschiza, di cui rappresentano il raggruppamento pi\u00f9 importante insieme a quello, pi\u00f9 noto e pi\u00f9 ampiamente studiato, dei Syrphidae. Sotto l'aspetto filogenetico, la famiglia si colloca nel clade pi\u00f9 primitivo dei Ciclorrhapha, in stretta correlazione con il clade del genere \"Sciadocera\", trattato da molti Autori come famiglia distinta, da altri come sottofamiglia pi\u00f9 primitiva dei Phoridae. Sulla base delle relazioni filogenetiche, Hennig (1973) posizionava i Phoridae, nell'ambito degli Aschiza, nella superfamiglia dei Phoroidea, nella quale erano compresi tutti i Ciclorrafi inferiori ad eccezione dei Syrphidae e dei Pipunculidae.\nIn letteratura ricorre spesso la suddivisione in sei sottofamiglie proposta da Borgmeier nel 1968, tuttavia gli specialisti pi\u00f9 autorevoli nello studio dei Foridi, Disney e Brown, concordano nel ritenere questa ripartizione insoddisfacente e ancora da definire. Le frequenti revisioni operate dai due ditterologi, a partire dagli anni novanta attestano che la classificazione interna dei Foridi \u00e8 ancora in stato di provvisoriet\u00e0.\nAllo stato attuale, si concorda pienamente sull'esistenza di due grandi sottofamiglie, i Phorinae e i Metopininae. Due piccole sottofamiglie, largamente citate in letteratura, i Termitoxeniinae e i Thaumatoxeninae, sarebbero da includere, secondo Disney (1998), come \"taxa\" di rango inferiore nell'ambito dei Metopininae. La sottofamiglia Aenigmatiinae, la cui pertinenza \u00e8 ancora accettata, sarebbe da revisionare in quanto probabilmente polifiletica. La sottofamiglia Alamirinae \u00e8 stata rimossa da Disney &amp; Cumming (1992) e inclusa nei Termitoxeniinae. Alla tradizionale suddivisione, Brown (1992) ha inoltre aggiunto due sottofamiglie, Hypocerinae e Conicerinae. Infine, Disney (2001) ha ridefinito la posizione sistematica dei generi \"Sciadocera\" e \"Archiphora\", storicamente trattati in una famiglia distinta (Sciadoceridae), reinserendoli nella famiglia dei Phoridae.\nSulla base delle suddette revisioni, la famiglia dei Phoridae si suddividerebbe, allo stato attuale, nelle seguenti sottofamiglie:\nLo schema tassonomico \u00e8 tuttavia ancora incerto e confuso per la collocazione di molti generi come \"incertae sedis\" e per la limitata rilevanza data alle sottofamiglie definite da Brown e alla revisione degli Sciadoceridae operata da Disney. In letteratura sono inoltre largamente citate posizioni sistematiche discordanti, in quanto basate fondamentalmente sul catalogo di Borgmeier (1968) e non supportano perci\u00f2 le revisioni operate da Brown negli anni novanta.\nAttualmente si conoscono oltre 3000 specie descritte appartenenti a circa 230 generi. Questi numeri sono tuttavia approssimativi a causa della difficolt\u00e0 di accertare le sinonimie e definire il grado di aggiornamento dei cataloghi e all'assenza di chiavi di determinazione complete e affidabili. Le conoscenze pi\u00f9 aggiornate e accreditate si riferiscono infatti al Neartico e al Paleartico occidentale grazie all'attivit\u00e0 di Brown e Disney. Circa la met\u00e0 delle specie, inoltre, sono comprese nel vasto genere \"Megaselia\".\nEvoluzione.\nCome la generalit\u00e0 dei Platipezoidea, i Foridi fanno parte del primo flusso di irradiazione dei Ciclorrhapha che si \u00e8 verificato nel corso del Cretaceo. Nella famiglia sono rappresentate oltre settanta specie fossili, in gran parte conservate nelle resine del Cenozoico, ma alcuni ritrovamenti risalgono al Cretaceo superiore.\nL'esame comparato della morfologia dei foridi fossili e dei Platypezoidea esistenti offre evidenti indizi su come si sia evoluta la nervatura alare nella linea che ha condotto alla differenziazione del clade Sciadoceridae + Phoridae. La semplificazone della nervatura alare dei Foridi, con la scomparsa delle nervature trasversali e delle biforcazioni del sistema mediano e lo spostamento delle nervature anteriori verso la base del margine costale, \u00e8 considerata un'importante autapomorfia di questi ditteri. Nel contempo, gli Sciadocerinae conservano caratteri ritenuti plesiomorfici, come la presenza di una cellula discale ridotta. Le specie \"Sciadocera rufomaculata\" e \"Archiphora patagonica\", unici rappresentanti esistenti dei foridi primitivi, presentano nella nervatura alare diverse analogie con la morfologia ancestrale, evidente nei foridi estinti del Cretaceo e del Cenozoico. La nervatura alare di questi fossili, in generale, presenta le seguenti caratteristiche:\nGli Sciadocerinae presentano la stessa morfologia, ma hanno perso il tratto basale del sistema M1+2, con la conseguente comparsa di due vene mediane sconnesse dal resto delle nervature. Nei foridi superiori, questa semplificazione si accentua con l'allontanameno del sistema costale-radiale dall'apice dell'ala, la scomparsa anche della base della media e, soprattutto, delle nervature trasversali r-m e m-m.\nDistribuzione.\nLa famiglia, cosmopolita, ha un'ampia diffusione ed \u00e8 rappresentata in tutte le ecozone della Terra. Il maggior numero di specie si concentra nella regione oloartica, ma va ricordato, come si \u00e8 detto, che questa distribuzione \u00e8 in realt\u00e0 falsata dal fatto che l'entomofauna delle regioni tropicali \u00e8 ancora poco conosciuta.\nIn Europa sono segnalate circa 600 specie ripartite fra 35 generi, di cui il solo genere \"Megaselia\" comprende circa due terzi del totale:\nIl genere \"Razorfemora\", non segnalato nel catalogo di Fauna Europaea, \u00e8 rappresentato in Europa dalla specie \"Razorfemora zaragozae\" , di recente determinazione.\nIn Italia sono segnalate circa 100 specie, di cui otto endemiche. I foridi italiani appartengono in gran parte ai generi \"Megaselia\", \"Diplonevra\", \"Triphleba\" e \"Phora\". Altri generi segnalati, ciascuno rappresentato da 1-4 specie, sono \"Anevrina\", \"Borophaga\", \"Conicera\", \"Dohrniphora\", \"Gymnophora\", \"Menozziola\", \"Metopina\", \"Phalacrotophora\", \"Spiniphora\". L'incertezza nelle determinazioni, in particolare per il genere \"Megaselia\" rende tuttavia approssimativa la lista dei foridi italiani. Per molte specie mancano inoltre le informazioni sull'effettiva distribuzione."}
{"id": "2594644", "revid": "729019", "url": "https://it.wikipedia.org/wiki?curid=2594644", "title": "Oblivious (programma televisivo)", "text": "Oblivious \u00e8 stato un programma televisivo italiano con la Premiata Ditta andato in onda dal 22 marzo 2003 su Italia 1, inizialmente il sabato pomeriggio e poi in fascia preserale dal luned\u00ec al venerd\u00ec.\nIl programma.\nIl programma era basato su un omonimo format statunitense e fondeva il genere del quiz a quello della candid camera; i quattro componenti della Premiata Ditta, infatti, avvicinavano ignari passanti in luoghi pubblici ponendo loro una domanda di cultura generale; se la risposta data dal passante era giusta, veniva loro consegnata una banconota da 20 euro e il conduttore, rivolto alla telecamera, diceva \"Oblivious\".\nIn altre occasioni, uno dei quattro vestiva i panni di un dipendente di un'attivit\u00e0 pubblica, come parrucchieri o commessi di negozi, e poneva al cliente cinque domande; al termine della candid, veniva consegnato al cliente l'equivalente della loro vincita a seconda delle risposte esatte (20 euro per ogni domanda).\nA volte a un concorrente veniva proposto di prendere parte a una candid camera come protagonista.\nIl format era stato ideato da Mast Media e prodotto nella sua versione italiana dalla EuroProduzione."}
{"id": "2594647", "revid": "1573940", "url": "https://it.wikipedia.org/wiki?curid=2594647", "title": "Chiesa dei Santi Stefano e Caterina", "text": "La chiesa dei Santi Stefano e Caterina \u00e8 il principale luogo di culto cattolico di Pozzolatico, frazione di Impruneta, sede dell'omonima parrocchia appartenente all'arcidiocesi di Firenze.\nStoria.\nLa localit\u00e0 Pozzolatico era gi\u00e0 abitata in epoca romana, come dimostrano dei ritrovamenti archeologici nella zona ma l'edificio sacro \u00e8 nominato per la prima volta nel 1156 quando viene confermato a Ugo pievano di Impruneta con una bolla di papa Adriano IV.\nSuccessivamente viene ricordata in data 26 luglio 1256 quando il vescovo di Firenze Giovanni dei Mangiadori, patrono della chiesa, nomin\u00f2 Pace quale rettore; il suo rettorato fu di breve durata tanto che nel 1260 il rettore era Ciapperone di Zaglia il quale promise 6 staia di grano per il mantenimento dell'esercito fiorentino. La chiesa venne confermata quale dipendenza della pieve di Impruneta nel 1291 da papa Niccol\u00f2 IV.\nTra il 1276 e il 1303 la chiesa non venne esentata dal pagamento della decime e risulta che il suo imponibile fosse di 6 lire annue. Nel 1322 il patronato della chiesa spettava al popolo e sempre in quell'anno vi fu rogato un atto di Balia. Nonostante la distanza fino al 1415 il suo territorio faceva parte della Lega di Montespertoli, ma in quell'anno venne costituita la Comunit\u00e0 del Galluzzo e ne divenne parte; sempre in quel periodo nel suo territorio esisteva uno spedale situato in via Buia e intitolato a San Jacopo.\nNel 1671 si fecero dei lavori di ristrutturazione che portarono alla costruzione della casa canonica, evento ricordato da una lapide in facciata. In seguito il patronato pass\u00f2 alla famiglia Ricci che nel 1735 finanzi\u00f2 il restauro visto che la chiesa era in pessimo stato; finiti i lavori venne riconsacrata il 5 giugno 1737 con la doppia invocazione ai santi Stefano e Caterina. Poco tempo dopo, nel 1769, anche la loggia della Compagnia venne restaurata in quanto minacciava rovina.\nIl 18 maggio 1895 un forte terremoto sconvolse tutta la zona a sud di Firenze e anche la chiesa venne danneggiata: \nProntamente restaurata venne riaperta al culto. Altri restauri vennero svolti tra il 1966 e il 1988.\nDescrizione.\nAll'esterno spicca soprattutto la torre campanaria che nella parte inferiore mantiene ancora l'originale paramento murario di epoca romanica. La facciata si presenta intonacata e molto semplice, sopra il portale \u00e8 murato uno stemma in pietra.\nAll'interno ad aula unica con altri laterali in pietra serena sono custodite diverse opere d'arte quali un \"Martirio di santo Stefano\", copia dell'omonimo quadro di Pietro da Cortona, una \"Madonna col Bambino\" attribuita a Jacopo del Casentino inquadrata in una tela di Giovanni Martinelli del 1647; una \"Madonna col Bambino e san Giovanni tra i santi Cosma e Damiano\" di Alessandro Allori datata 1582 e un'\"Estasi di santa Caterina de' Ricci\" realizzata dalla bottega di Jacopo Vignali. Da segnalare la cappella dei conti de Larderel.\nNella chiesa si trovano due organi a canne. Lo strumento pi\u00f9 antico \u00e8 situato sulla cantoria neoclassica in controfacciata e venne costruito nel 1830 da Filippo II Tronci; a trasmissione integralmente meccanica, dispone di 24 registri su unico manuale e pedale. A pavimento nell'abside si trova un secondo organo, a trasmissione elettrica e completamente racchiuso entro cassa espressiva, costruito nel 1994 dai Fratelli Marin, con 17 registri su unico manuale e pedale.\nDa un portale situato sulla destra della facciata si accede ad un piccolo chiostro definito su tre lati da un portico con archi in laterizio. In questa zona sono conservate due lastre sepolcrali del XIV secolo, una delle quali in marmo intarsiato."}
{"id": "2594652", "revid": "108314440", "url": "https://it.wikipedia.org/wiki?curid=2594652", "title": "Etidorhpa", "text": "Etidorhpa, or, the end of the earth: the strange history of a mysterious being and the account of a remarkable journey (\"Etidorhpa, o la fine del mondo: la strana storia di un essere misterioso e il resoconto di un viaggio notevole\") \u00e8 un romanzo allegorico fantascientifico del 1895 di John Uri Lloyd, un farmacologo e industriale farmaceutico di Cincinnati, Ohio.\nIl romanzo \u00e8 inedito in italiano.\nLa parola \"Etidorhpa\" \u00e8 l'inversione del nome \"Aphrodite\".\nLe prime edizioni di \"Etidorhpa\" furono distribuite privatamente; edizioni successive presentano numerose e impressionanti illustrazioni di J. Augustus Knapp. Il libro fin\u00ec per essere un successo popolare, pubblicato in diciotto edizioni e tradotto in sette lingue. Negli Stati Uniti vennero fondati dei club letterari dedicati a \"Etidorhpa\" e alcuni genitori entusiasti diedero alle loro figlie il nome di \"Etidorhpa\". Questo romanzo fu letto e amato da Howard Phillips Lovecraft, che probabilmente ne fu influenzato.\n\"Etidorhpa\" appartiene ad un sottogenere di narrativa che condivide elementi di fantascienza, fantastico, utopia e speculazione scientifica (o pseudoscientifica).\"Viaggio al centro della Terra\" di Jules Verne \u00e8 il libro pi\u00f9 famoso di questo tipo, ma ne possono essere citati molti altri, tra cui \"Il viaggio sotterraneo di Niels Klim\", scritto in latino da Ludvig Holberg. Nella generazione di John Uri Lloyd, era popolare e influente \"La razza futura\" (\"The Coming Race\") di Bulwer Lytton. Nella generazione successiva, Edgar Rice Burroughs scrisse una serie di romanzi sulla Terra cava nel genere del \"mondo perduto\".\nLa complessa struttura del libro comincia con una prefazione di Lloyd, che presenta il soggetto centrale: la scoperta, da parte di Lloyd, di un manoscritto vecchio di trent'anni firmato da Llwellyn Drury. Poi c'\u00e8 un prologo dove Drury introduce se stesso.\nIl libro contiene passaggi sulla natura di fenomeni fisici come la gravit\u00e0 e i vulcani con speculazioni spiritualistiche ed elementi avventurosi.\nUso di droghe e farmaci.\nPoich\u00e9 Lloyd era un farmacologo, il suo romanzo provoc\u00f2 congetture secondo le quali l'uso di droghe avrebbe contribuito alla sua natura fantastica e visionaria. Furono suggerite sostanze che andavano dalla marijuana all'oppio alla psilocibina, alla belladonna, al giusquiamo nero, allo stramonio, tuttavia non sono disponibili prove concrete in proposito."}
{"id": "2594654", "revid": "110157", "url": "https://it.wikipedia.org/wiki?curid=2594654", "title": "Puisqu'il faut vivre", "text": "Puisqu'il Faut Vivre \u00e8 un album da solista del rapper francese Soprano."}
{"id": "2594655", "revid": "38120", "url": "https://it.wikipedia.org/wiki?curid=2594655", "title": "Bulletman", "text": ""}
{"id": "2594657", "revid": "38120", "url": "https://it.wikipedia.org/wiki?curid=2594657", "title": "Bullet Man", "text": ""}
{"id": "2594659", "revid": "38120", "url": "https://it.wikipedia.org/wiki?curid=2594659", "title": "Bulletgirl", "text": ""}
{"id": "2594660", "revid": "38120", "url": "https://it.wikipedia.org/wiki?curid=2594660", "title": "Bullet Girl", "text": ""}
{"id": "2594661", "revid": "287204", "url": "https://it.wikipedia.org/wiki?curid=2594661", "title": "1000 km di Buenos Aires", "text": "La 1000\u00a0km di Buenos Aires \u00e8 stata una gara automobilistica di durata, che si disputava nel circuito di Buenos Aires, in Argentina. La competizione si disput\u00f2 soprattutto nel circuito Aut\u00f3dromo Oscar Alfredo G\u00e1lvez, tranne che nel 1957 dove fu ospitata sul circuito di Costanera. Oltre a una singola gara a Caracas, Venezuela, fu l'unica gara in tutto il Sud America a essere disputata nel Campionato Mondiale Sportprototipi."}
{"id": "2594664", "revid": "38120", "url": "https://it.wikipedia.org/wiki?curid=2594664", "title": "Bullet Man e Bullet Girl", "text": ""}
{"id": "2594667", "revid": "1776051", "url": "https://it.wikipedia.org/wiki?curid=2594667", "title": "Rivfader", "text": "Rivfader \u00e8 il primo demo del gruppo musicale finlandese Finntroll, uscito nel 1998.\nIl disco.\nHanno partecipato alla registrazione Jan \"Katla\" J\u00e4msen e Teemu \"Somnium\" Raimoranta, mentre per la batteria venne fatto uso di una drum machine.\nLa title-track, \"V\u00e4tteanda\" e \"Midnattens Widunder\" verranno poi nuovamente incise ed incluse nell'album di debutto \"Midnattens Widunder\".\nRivfader, come descritto nell'omonima canzone, \u00e8 un troll che si risveglia dopo un lungo sonno per distruggere la \"piaga cristiana\" nelle terre del nord."}
{"id": "2594680", "revid": "326822", "url": "https://it.wikipedia.org/wiki?curid=2594680", "title": "Episodi di Fullmetal Alchemist (seconda serie)", "text": ""}
{"id": "2594683", "revid": "1005847", "url": "https://it.wikipedia.org/wiki?curid=2594683", "title": "Giovanni Martinelli", "text": ""}
{"id": "2594684", "revid": "179521", "url": "https://it.wikipedia.org/wiki?curid=2594684", "title": "Felix Gottwald", "text": "Biografia.\nPluricampione olimpico e mondiale della disciplina, Felix Gottwald si presenta al Circo bianco vincendo cinque medaglie (un oro, un argento e tre bronzi), tra il 1993 e il 1996, ai Mondiali juniores. Esordisce in Coppa del Mondo il 23 gennaio 1993. Nel 1997 partecipa ai Mondiali di Trondheim in Norvegia vincendo una medaglia d'argento nella gara a squadre. Tre anni dopo conquista la sua prima gara individuale in Coppa del Mondo nella gara sprint disputata a Kuopio in Finlandia. Nel 2001, nella stessa stagione, si aggiudica sia la Coppa del Mondo generale che quella sprint, oltre a due medaglie iridate a Lathi: un argento nella gara a squadre e un bronzo nell'individuale.\nL'anno seguente \u00e8 convocato per i XIX Giochi olimpici invernali di negli Stati Uniti dove conquista tre medaglie di bronzo nelle tre discipline della combinata nordica.\nAi Mondiali della Val di Fiemme 2003 ottiene il primo oro, nella gara a squadre, oltre a un argento (nell'individuale) e un bronzo (nella sprint). Altri due bronzi l'atleta austriaco li vince nella successiva edizione di Oberstdorf 2005, in Germania, ma l'apice della carriera giunge l'anno successivo XX Giochi olimpici invernali di , dove si aggiudica due ori (nella gara sprint e nella gara a squadre) e un argento (nell'individuale). Partecipa ai Mondiali di Oslo 2011 vincendo l'oro sia nella gara a squadre dal trampolino corto, sia dal trampolino lungo.\nPalmar\u00e8s.\nCoppa del mondo - vittorie.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2594693", "revid": "834", "url": "https://it.wikipedia.org/wiki?curid=2594693", "title": "ASP world tour", "text": ""}
{"id": "2594697", "revid": "1543377", "url": "https://it.wikipedia.org/wiki?curid=2594697", "title": "1000 km di Zeltweg", "text": "La 1000\u00a0km di Zeltweg fu una gara automobilistica di durata che ebbe luogo nei pressi di Zeltweg, in Austria, e fece parte del Campionato del mondo sportprototipi gi\u00e0 dalla seconda edizione. Originariamente denominata \"Grosser Preiss von \u00d6sterreich\" (Gran Premio d'Austria), l'edizione inaugurale della gara si tenne nel 1965 sulla distanza di 200 miglia sul circuito temporaneo ricavato all'interno dell'Aerodromo Hinterstoisser-Zeltweg (che l'anno precedente aveva ospitato l'omonima gara di Formula 1), per poi vedere la sua distanza estesa a 500\u00a0km per le edizioni dal 1966 al 1968, quando fu inclusa nel mondiale\nA partire dal 1969 l'evento assunse la sua conformazione pi\u00f9 classica, trasferendosi all'\u00d6sterreichring e adeguando la sua lunghezza a quella di altre gare del mondiale sportprototipi, di cui fece parte fino al 1976, ultimo anno in cui vi fu una tappa del campionato in territorio austriaco.\nLa gara mantenne la titolazione di \"Grosser Preiss von \u00d6sterreich\" finch\u00e9 tale titolo non venne attribuito alla gara di Formula 1 nel 1970, venendo sostituito da \"1000-km-Rennen von \u00d6sterreich\", per poi cambiare in 6 Ore di Zeltweg nel 1976.\nNel 1997, come parte del rinato Campionato FIA GT, venne programmata una nuova prova che pu\u00f2 esserne considerata l'erede, per quanto non pi\u00f9 disputata sulla lunghezza di 1000\u00a0km, ma sulla distanza delle quattro ore di corsa nella prima edizione e sui 500\u00a0km in quelle successive. La corsa venne disputata sul rinnovato circuito A1-Ring e l'ultima edizione risale al 2001.\nAlbo d'oro.\n\u2020 - Nel 1975 la gara fu sospesa dopo 103 giri (608,8\u00a0km) causa pioggia e non fu ripresa."}
{"id": "2594701", "revid": "98077", "url": "https://it.wikipedia.org/wiki?curid=2594701", "title": "Ludovico Arborio Gattinara dei Marchesi di Breme", "text": ""}
{"id": "2594702", "revid": "106456", "url": "https://it.wikipedia.org/wiki?curid=2594702", "title": "Schloss Charlottenburg", "text": ""}
{"id": "2594703", "revid": "190505", "url": "https://it.wikipedia.org/wiki?curid=2594703", "title": "Aquile Duchi Ferrara", "text": ""}
{"id": "2594721", "revid": "287204", "url": "https://it.wikipedia.org/wiki?curid=2594721", "title": "Sodales Augustales", "text": "I Sodales Augustales o \"Sacerdotes Augustales\" o \"Augustales\" (\"Sacerdoti di Augusto\") erano un collegio sacerdotale istituito dall'imperatore Tiberio nel 14 d.C. per il culto del Divo Augusto e della \"Gens Iulia\" sull'esempio dei \"Sodales Titii\" creati da Romolo o da Tito Tazio.\nIl collegio era composto da 21 sacerdoti estratti a sorte tra i maggiori esponenti della nobilt\u00e0, ai quali si aggiunsero Tiberio, Druso, Claudio e Germanico. Ogni seggio era chiamato decuria e in seguito ne furono aggiunte altre per Druso, per Nerone e per Tito (soppressa dopo la sua morte e ristabilita da Caracalla). Alla morte di un augustale, il posto vacante era rimpiazzato tramite cooptazione, probabilmente su indicazione dell'imperatore o del Senato.\nCome membri dell'alta gerarchia sacerdotale, gli \"Augustales\" godevano di vari privilegi: avevano posti riservati al teatro, si sedevano su selle curuli, figuravano nelle cerimonie religiose pi\u00f9 importanti.\nErano presieduti da tre \"magistri\" annuali e da un flamine nominato a vita dall'imperatore.\nGeorge Howe ha stilato un elenco dei \"Sodales Augustales\" conosciuti: 74 nomi compresi in un arco di tempo che va dal 14 al 230.\nCol tempo furono create nuove confraternite per il culto di ogni imperatore divinizzato. Cos\u00ec alla morte di Claudio furono creati i \"Claudiales\" che si aggiunsero agli \"Augustales\" assumendo cos\u00ec il titolo di \"Augustales Claudiales\". Alla morte di Vespasiano furono creati i \"Flaviales\" che aggiunsero il nome di \"Titiales\" alla morte di Tito. Alla morte di Adriano furono creati gli \"Hadrianales\" e alla morte di Antonino Pio furono creati gli \"Antoniniani\". Questi furono gli ultimi e a loro fu affidato il culto di ogni nuovo Divo aggiungendone il nome: cos\u00ec si ebbero gli Antoniniani Veriani, Marciani, Aureliani, Commodiani, Helviani e Severiani."}
{"id": "2594724", "revid": "27103086", "url": "https://it.wikipedia.org/wiki?curid=2594724", "title": "Sodales augustales", "text": ""}
{"id": "2594735", "revid": "90919", "url": "https://it.wikipedia.org/wiki?curid=2594735", "title": "El indio Dorado", "text": ""}
{"id": "2594744", "revid": "228587", "url": "https://it.wikipedia.org/wiki?curid=2594744", "title": "Bachiis Sulis", "text": ""}
{"id": "2594747", "revid": "125659421", "url": "https://it.wikipedia.org/wiki?curid=2594747", "title": "Samoa Americane", "text": "Le Samoa Americane (in samoano: \"Amerika S\u0101moa\" o \"S\u0101moa Amelika\", in inglese: \"American Samoa\") sono un arcipelago del Pacifico meridionale, a sud-est dello Stato di Samoa. Sono un territorio non incorporato degli Stati Uniti d'America. Le Samoa Americane sono nella lista delle Nazioni Unite dei territori non autonomi.\nGeografia.\nLe isole Samoa formano un singolo arcipelago nell'oceano Pacifico intorno alla latitudine 13\u00b0 sud e longitudine 170\u00b0 ovest.\nPoliticamente, l'arcipelago \u00e8 diviso fra lo Stato delle Samoa (gi\u00e0 Samoa Occidentale, e infatti comprendente le isole pi\u00f9 occidentali) e le Samoa Americane, un territorio appartenente agli Stati Uniti d'America e comprendente le isole orientali. Gli arcipelaghi pi\u00f9 vicini alle Samoa sono a est le Isole Cook, a sud le isole Tonga, e a nord le isole Tokelau, mentre a ovest si trovano gli isolotti di Wallis e Futuna.\nL'isola principale delle Samoa Americane si chiama Tutuila, un'isola montuosa e dalle coste molto frastagliate. L'altro gruppo principale di isole si chiama Manu'a, ed \u00e8 pi\u00f9 piccolo e meno densamente abitato. Il territorio inoltre comprende l'atollo Rose (il punto pi\u00f9 meridionale appartenente agli Stati Uniti) e l'isola Swains. La superficie totale del territorio \u00e8 di , la popolazione (nel 2014) \u00e8 di persone. Dal 2021 il governatore \u00e8 Lemanu Peleti Mauga. Il consiglio dei ministri comprende dodici ministri.\nLa capitale del territorio \u00e8 Pago Pago (pronunciato con una \"G\" nasale, quasi \"Pango Pango\"), situato sull'omonima baia che forma un porto profondo e molto ben protetto. L'economia \u00e8 basata principalmente sull'agricoltura, con terreni di propriet\u00e0 prevalentemente comunitaria, cio\u00e8 secondo i costumi tradizionali (90% circa del territorio). Le attivit\u00e0 commerciali comprendono la pesca del tonno e il commercio del tonno in scatola, finanziamenti dal Governo degli Stati Uniti, e limitato turismo.\nIl punto pi\u00f9 elevato delle Samoa Americane \u00e8 il monte Lata, . Le isole principali sono di origine vulcanica, mentre Rose e Swains sono atolli corallini.\nClima.\nLe isole Samoa si trovano nella fascia degli Alisei meridionali (prevalentemente di sud-est), che moderano la temperatura tropicale, e con circa di pioggia annuali. La stagione dei tifoni va da dicembre a marzo.\nStoria.\nLe isole furono popolate verso il 1000 a.C. da popoli polinesiani. Furono raggiunte da esploratori europei nel XVIII secolo, scoperte per la prima volta dall'olandese Jakob Roggeveen nel 1722. Nel 1899 le isole furono divise fra la Germania e gli Stati Uniti nella Convenzione tripartita. Il porto di Pago Pago fu utilizzato da navi americane in rotta per il Pacifico per il rifornimento di carburante, inizialmente soprattutto carbone, e anche dalla marina degli Stati Uniti per la sua posizione strategica. Durante l'epidemia di influenza spagnola (1918-20) le Samoa Americane furono uno dei pochi luoghi al mondo a non registrare contagi, grazie alla quarantena imposta dal governatore John Martin Poyer. Durante la seconda guerra mondiale, poi, l'arcipelago ospit\u00f2 un notevole contingente di Marines, che arrivarono a eccedere la popolazione locale.\nAl momento le Samoa Americane sono nella lista dei territori non indipendenti compilata dall'ONU, nonostante i desideri del governo locale di essere rimossi da tale lista.\nSuddivisione amministrativa.\nL'arcipelago amministrativamente \u00e8 suddiviso in tre distretti e due atolli \"non organizzati\".\nI distretti e gli atolli sono ulteriormente suddivisi in 16 contee e 74 villaggi.\nReligioni.\nNelle Samoa Americane sono presenti i cristiani congregazionalisti al 50%, i cattolici romani al 20%, protestanti e altri al 30%.\nIstruzione.\nL'isola \u00e8 l'ultimo posto abitato al mondo, insieme a Niue, in cui avviene ogni giorno il cambio di data. Dato la differenza di fuso orario le Samoa Americane festeggiano il capodanno quando sull'isola Kiritimati sono gi\u00e0 le 01:00 del 2 gennaio.\nLa nazionale di calcio delle Samoa Americane detiene il primato del pi\u00f9 grande scarto di reti subite in un solo incontro, riconosciuto dal Guinness dei primati. L'incontro, che si tenne a Coffs Harbour, in Australia, l'11 aprile 2001, termin\u00f2 con il risultato di 31-0 per l'Australia. L'allenatore samoano Tunoa Lui confess\u00f2 il giorno prima:"}
{"id": "2594756", "revid": "76963", "url": "https://it.wikipedia.org/wiki?curid=2594756", "title": "Leon Russom", "text": "\u00c8 conosciuto soprattutto per le sue interpretazioni in soap opera e serie televisive.\n\u00c8 stato sposato con l'attrice Karen Grassle.\nCarriera.\nLa carriera di Leon Russom inizia verso la fine degli anni sessanta, quando ottiene il suo primo ruolo importante nella soap opera della CBS \"Sentieri\". Grazie a questo, tra il 1972 e il 1973 riusc\u00ec ad entrare nel cast di un'altra soap opera della CBS dal titolo \"Love is a Many Splendored Thing\", in cui interpreta Joe Taylor.\nRussom fu il secondo attore ad interpretare il ruolo di Willis Frame nella soap opera della NBC \"Destini\", in cui reciter\u00e0 per molti anni.\nLe sue prime esperienze cinematografiche includono la partecipazione a \"The Trial of the Catonsville Nine\" ed al film tratto dal omonimo romanzo breve di Stephen King, \"Unico indizio la luna piena\". Ha partecipato anche a \"Missione Impossibile\" come Sam Evans.\nLeon Russom ha fatto parte per due volte dell'universo di Star Trek: ha partecipato ad un episodio della serie televisiva \"\" ed \u00e8 apparso nel film \"Rotta verso l'ignoto\".\nLe interpretazioni pi\u00f9 recenti dell'attore includono soprattutto serie televisive e film drammatici. Appare in molte serie televisive tra gli anni novanta e i primi anni 2000 tra le quali vanno citate \"Avvocati a Los Angeles\", \"Jericho\", \"Cold Case\", \"Law &amp; Order - I due volti della giustizia\", \"JAG - Avvocati in divisa\", \"NYPD Blue\", \"John Doe\", \"X-Files\" e \"Dark Skies - Oscure presenze\". Ha avuto anche un piccolo ruolo nella commedia \"Il grande Lebowski\"\nNel 2006 ha ottenuto un ruolo importante nella serie televisiva \"Prison Break\", in cui interpreta il Generale Jonathan Krantz, capo della Compagnia. Inizialmente il suo era un ruolo minore, che si limitava ad apparizioni sporadiche. Dalla terza stagione assunse maggiore importanza, fino a diventare l'antagonista principale.\nIl Generale appare anche nei due episodi speciali di \"\".\nNel 2010 ha recitato nel film \"Il Grinta\", remake nel omonimo film del 1969, nel ruolo dello Sceriffo.\nNomination per l'Emmy.\nDurante gli Emmy Awards del 1991 Leon Russom ricevette una nomination per il suo lavoro nella categoria \"Outstanding Supporting Actor in a Miniseries or Special\", per la sua interpretazione nel film TV \"Long Road Home\". Nel film recita nel ruolo di Titus Wardlow, il protagonista della storia."}
{"id": "2594758", "revid": "104458", "url": "https://it.wikipedia.org/wiki?curid=2594758", "title": "Zeitschrift f\u00fcr vergleichende Sprachforschung", "text": ""}
{"id": "2594760", "revid": "88740", "url": "https://it.wikipedia.org/wiki?curid=2594760", "title": "Monterotondo (disambigua)", "text": ""}
{"id": "2594771", "revid": "396099", "url": "https://it.wikipedia.org/wiki?curid=2594771", "title": "Maddalena Cerasuolo", "text": "\u00c8 ricordata soprattutto per aver partecipato attivamente e con un ruolo significativo all'insurrezione popolare contro l'esercito tedesco, che si svolse a Napoli dal 27 al 30 settembre 1943, passata alla storia con il nome di Quattro giornate di Napoli, che valse alla citt\u00e0 la Medaglia d'oro al Valor Militare per la Resistenza. La sua partecipazione alla Liberazione le venne riconosciuta con l'assegnazione dell'onorificenza di Medaglia di Bronzo al Valor Militare.\nBiografia.\nLa vita di Maddalena, come quella della maggior parte dei suoi coetanei, \u00e8 divisa in due dallo scoppiare della seconda guerra mondiale, che tuttavia le permise di distinguersi nelle fila della Resistenza e come agente segreto collaborando con il Regno Unito.\nDopo la guerra continu\u00f2 a vivere a Napoli fino alla morte nel 1999, sposandosi a nome Morgese e dando al mondo quattro figli: Carlo, Gaetana, Gennaro e Patrizia.\nPrimi anni e origini familiari.\nDi origini popolari, figlia di Annunziata Capuozzo e Carlo Cerasuolo, vive la sua giovent\u00f9 nella casa di vico Neve, nel quartiere Stella di Napoli assieme alle sue cinque sorelle Titina, Maria, Anna, Dora, Rosaria e ai due fratelli Giovanni e Vincenzo.\nIl padre Carlo, pur partecipando negli anni 1910 alla guerra italo-turca e al primo conflitto mondiale come cuoco, venne pluri-decorato al valor militare \"Per aver difeso il campo lottando come un leone e con l'ausilio delle sole mani, contro il nemico armato\". \u00c8 inoltre ricordato nell'albo del Istituto Nazionale del Nastro Azzurro per aver raggiunto \u2212 volontariamente e gi\u00e0 precedentemente ferito \u2212 la propria compagnia militare presa in un assalto e aver combattuto il nemico con la baionetta, nei pressi di Bengasi. Per questi meriti ricevette la medaglia d'argento al valor militare e una pensione a vita di 100 lire annue dal 12 marzo 1912, aumentato a 250 lire il 24 marzo 1918.\nQuesti partecip\u00f2 poi alla Resistenza, fu schedato e pi\u00f9 volte incarcerato per atti di resistenza al fascismo, per poi unirsi agli scontri armati a seguito dell'Armistizio, quando anche Maddalena si propose di seguirlo pur contro la sua volont\u00e0. Durante la seconda guerra mondiale venne inizialmente assunto dall\u2019Ansaldo per gestirne la mensa, in seguito rimase disoccupato, cos\u00ec allest\u00ec una attivit\u00e0 ambulante in cui preparava e vendeva pizze fritte.\nLa madre Annunziata venne assunta come aiuto-cuoco dall\u2019Ansaldo al seguito del marito, similmente fecero Maddalena e le sorelle Maria ed Anna che furono assunte come cameriere nella stessa mensa. Successivamente la moglie lo affianc\u00f2 nella gestione della sua nuova attivit\u00e0. L'educazione che impose ai figli venne percepita come molto severa e protettiva, contraria ai nuovi costumi che andavano diffondendosi, come l'emancipazione femminile, nonch\u00e9 la passione per il cinema.\nMaddalena, allo scoppiare della guerra gi\u00e0 ventenne, era impiegata come operaia \u201capparecchiatrice di scarpe\u201d.\nAvvicinamento alla Resistenza.\nI giorni seguenti il proclama d'Armistizio dell'8 settembre 1943 ed dello sbarco Alleato a Salerno, si un\u00ec volontariamente al gruppo dei \"cercatori d'armi\", alla ricerca di armi presso caserme dei Carabinieri e simili punti.\nSi distinse inizialmente in occasione degli scontri armati avvenuti nel quartiere Materdei per impedire che i tedeschi depredassero una fabbrica di scarpe in vico delle Trone, nella quale erano stati asserragliati minacciando di far esplodere delle cariche che avrebbero distrutto la fabbrica e le palazzine circostanti. Cos\u00ec si offr\u00ec di andare in avanscoperta solitaria per calcolare l'entit\u00e0 delle forze tedesche e, in seguito, di parlamentare con gli ufficiali nazisti consegnando una richiesta scritta di resa con consegna delle armi, nonostante il rischio che non le fossero riconosciuti da parte tedesca i diritti sanciti dalle Convenzioni di Ginevra.\nMaddalena Cerasuolo, inoltre, partecip\u00f2 allo scontro armato contro i guastatori tedeschi in difesa del Ponte della Sanit\u00e0 con i partigiani dei rioni Materdei e Stella guidati dal padre Carlo Cerasuolo, dal sottotenente Dino Del Prete e dall'ufficiale dei Vigili del fuoco Vinicio Giacomelli, contribuendo cos\u00ec a conservare l'integrit\u00e0 di un'importante via di accesso alla citt\u00e0, nonch\u00e9 ramo di alimentazione dell'acquedotto napoletano. Il ponte era stato minato in un tombino al centro del ponte, Maddalena partecip\u00f2 per la prima volta armata di fucile.\nRicevette per questo episodio una medaglia di bronzo al valor militare e fu invitata a Palazzo Reale dal generale Montgomery, che la abbracci\u00f2 e baci\u00f2.\nCollaborazione con i servizi segreti britannici.\nMaddalena Cerasuolo, col nome di battaglia di \"Maria Esposito\", sigla \"C22\", oper\u00f2 dal 23 ottobre 1943 all'8 febbraio 1944, con lo Special Operations Executive (SOE), servizi segreti britannici, partecipando, dopo un breve periodo di addestramento nel Castello Mezzatorre a Forio di Ischia, alle missioni \"Hillside II\" e \"Kelvin\".\nLa missione \"Hillside II\" consisteva nell'oltrepassare le linee nemiche, ma si concluse con tre tentativi falliti.\nLa missione \"Kelvin\" invece si svolse in uno scenario marittimo, la Cerasuolo raggiunse la Corsica per mezzo di un'imbarcazione motosilurante l\u00ec destinata, in modo da poter muoversi da Bastia per raggiungere la Liguria e poter sabotare siti militari qui presenti con uso di munizioni ed esplosivi, come da strategia inglese. Anche questa missione si risolse con un fallimento, a seguito di cinque tentativi che non videro mai uno sbarco, ma anzi Maddalena perse tutti i suoi vestiti che portava con s\u00e9, in seguito rimborsati dal SOE.\nSempre tramite il SOE, si paracadut\u00f2 oltre le lnee nemiche quando erano tracciate tra Roma e Montecassino, per raccogliere informazioni fingendosi cameriera dell'artista Anna d'Andria che collaborava con lei organizzando feste in societ\u00e0 per carpire informazioni sulla strategia tedesca.\nNella scheda personale dei registri del SOE \u00e8 registrata come casalinga, non sposata, residente in vico della Neve, 23, Materdei, Napoli presso Carlo Cerasuolo, attiva come agente speciale dal 21 ottobre 1943 all'8 febbraio 1944, nonostante si dichiarasse disposta a continuare oltre, con le seguenti note riguardanti il suo servizio:\nDopo la guerra.\nAl termine della guerra, Maddalena si trattiene a Napoli, citt\u00e0 a cui si dichiarava molto legata, dove porta avanti la famiglia e le attivit\u00e0 della memoria della guerra, comparendo in diverse foto e incontrando diverse personalit\u00e0, tra cui il presidente Oscar Luigi Scalfaro con cui venne ritratta in una fotografia. \u00c8 ricordata la sua poesia intitolata \"La Mitraglietta:\" \nDopo la sua morte nel 1999, i figli continuano a portare avanti la memoria delle gesta e dei valori sostenuti della madre.\nRiconoscimenti.\nLa Cerasuolo ebbe diversi riconoscimenti, ricevuti in parte in vita, tra cui la Medaglia di Bronzo al Valor Militare ed altri prestigiosi ringraziamenti personali, nonch\u00e9 a seguito della sua morte, tra cui una dedica toponomastica della citt\u00e0 di Napoli.\nRiconoscimenti militari.\nIl 24 maggio 1946 fu insignita della Medaglia di Bronzo al Valor Militare con la seguente motivazione:\nLa collaborazione con il SOE le venne riconosciuta, oltre che con compenso economico, anche con il seguente elogio:\nRiconoscimenti civili.\nA guerra conclusa ricevette un attestato di benemerenza firmato dall'ufficiale H.S. Carruthers di Sua Maest\u00e0 britannica.\nL'anno successivo alla sua morte, il 3 marzo del 2000, l'allora sindaca Rosa Russo Iervolino inaugur\u00f2 una targa per Maddalena Cerasuolo, posta dal Comune di Napoli e dall\u2019Istituto Campano per la Storia della Resistenza, sulla quale si legge \u201cLa straordinaria Lenuccia eroina delle quattro giornate del 1943, in perenne ricordo e ammirazione\u201d.\nCon delibera n.63 del 27 gennaio 2011, la giunta comunale di Napoli le ha intitolato il precedentemente detto ponte della Sanit\u00e0 che, sovrastando il rione Sanit\u00e0, costituisce l'accesso al centro della citt\u00e0. \u00c8 il risultato dell'impegno corale che ha coinvolto i figli e la sorella di Maddalena, della petizione popolare promossa dal circolo territoriale \"Stella San Carlo all'Arena\" del Partito della Rifondazione Comunista, di partiti, movimenti e associazioni come l'A.N.P.I., il Comitato abitanti di Materdei, l'Unione donne italiane, Arcidonna, la Rete della Sanit\u00e0, l'associazione di quartiere \"Via Nova\", il Comitato Claudio Miccoli, l'associazione culturale del quartiere Pianura, \"Maddalena\", a lei dedicata, nonch\u00e9 piccoli commercianti e residenti.\nAlla cerimonia commemorativa delle Quattro giornate di Napoli tenutasi al Maschio Angioino a Napoli, il 30 settembre 1994, il Presidente della Repubblica Oscar Luigi Scalfaro partecip\u00f2 tenendo sotto il braccio Maddalena Cerasuolo.\nNella cultura di massa.\nMaddalena Cerasuolo \u00e8 ricordata nella cultura artistica e narrativa della citt\u00e0 di Napoli, nonch\u00e9 citata in numerosi testi che riguardano la Resistenza e le Quattro giornate di Napoli, talvolta anche a supporto della tesi che la resistenza partenopea non fu principalmente legata alla spontanea rivolta popolare, come \u00e8 nozione diffusa, ma fu legata ad una organizzata attivit\u00e0 di resistenza locale e collaborazione internazionale.\nLibri.\nNel 2014, la figlia Gaetana le ha dedicato un libro biografico.\nViene citata nel romanzo \"Il paradiso dei diavoli,\" di Franco di Mare del 2013, in \"Le donne erediteranno la terra\" e in \"Possa il mio sangue servire\" di Aldo Cazzullo, del 2016 e in \"Il treno dei bambini\" di \"Viola Ardone\".\nFilm.\nAlle Quattro Giornate ed in particolare a Maddalena Cerasuolo \u00e8 dedicato il cortometraggio Barricate del regista Alessandro Scippa del 1995.\nCanzoni.\nCarlo Faiello ha scritto testi e musica, nel 1995, di una canzone dedicata a Maddalena Cerasuolo, intitolata \"Maddalena\", interpretata da diversi artisti tra cui:"}
{"id": "2594772", "revid": "21880", "url": "https://it.wikipedia.org/wiki?curid=2594772", "title": "Gryllus plorans", "text": ""}
{"id": "2594778", "revid": "1813508", "url": "https://it.wikipedia.org/wiki?curid=2594778", "title": "Terremoti in Italia nell'et\u00e0 moderna", "text": "La seguente lista contiene la cronologia dei principali terremoti avvenuti nella regione geografica italiana dal XVI al XVIII secolo."}
{"id": "2594782", "revid": "438678", "url": "https://it.wikipedia.org/wiki?curid=2594782", "title": "Ladri per amore", "text": "Ladri per amore (\"Two If by Sea\") \u00e8 un film del 1996 diretto da Bill Bennet.\nIl film, distribuito negli Stati Uniti dal 12 gennaio 1996, \u00e8 una commedia poliziesca con protagonisti Sandra Bullock e Denis Leary.\nTrama.\nFrank, 35 anni, e Roz, quasi 30, sono fidanzati da 7 anni. Lei fa la commessa in una libreria, lui \u00e8 un ladro da quattro soldi.\nLa storia comincia dopo che la coppia ha effettuato un furto di un quadro dal valore di circa 4 milioni di dollari. Con questo furto Franz spera di potersi sistemare a vita.\nDopo il colpo, aspettando l'arrivo del compratore del quadro, i due si intrufolano in una casa per un intero weekend, si fingono con tutti i vicini amici dei proprietari.\nLa polizia, per\u00f2, \u00e8 sulle loro tracce, e la coppia, da tempo non molto solida, rischia di scoppiare.\nIncassi.\nIl film ha incassato in tutto il mondo 10,7 milioni di dollari.\nCuriosit\u00e0.\nDurante le riprese Sandra Bullock ha scoperto di essere allergica ai cavalli."}
{"id": "2594787", "revid": "125847016", "url": "https://it.wikipedia.org/wiki?curid=2594787", "title": "Arcidiocesi di Utrecht (vetero-cattolica)", "text": "L'Arcidiocesi di Utrecht (, ) \u00e8 la sede metropolitana della Chiesa vetero-cattolica dei Paesi Bassi; \u00e8 la pi\u00f9 antica Chiesa locale vetero-cattolica, fondata da San Villibrordo. \u00c8 attualmente retta dall'arcivescovo Bernd Wallet.\nLa chiesa madre della diocesi \u00e8 la Cattedrale di Santa Gertrude, ad Utrecht.\nTerritorio.\nL'arcidiocesi comprende l'intera superficie dei Paesi Bassi, esclusa la provincia dell'Olanda Settentrionale eccezion fatta per il comune di Hilversum. Il territorio \u00e8 suddiviso in 4 regioni pastorali, a loro volta suddivise in 16 parrocchie e 4 comunit\u00e0.\nStoria.\nLa diocesi di Utrecht fu eretta nel 695 quando San Villibrordo fu consacrato vescovo dei Frisi a Roma da papa Sergio I e con il beneplacito di Pipino di Herstal and\u00f2 ad occupare la cattedra dell'importante citt\u00e0 di Utrecht.\nNel 1559 Utrecht fu elevata al rango di arcidiocesi metropolitana con sei diocesi suffraganee, ma il nuovo stato di cose non dur\u00f2 a lungo. Quando le province settentrionali dei Paesi Bassi si rivoltarono, l'arcidiocesi decadde con la fine del potere spagnolo. Secondo i termini dell'Unione di Utrecht, i diritti ed i privilegi dei cattolici avrebbero dovuto essere garantiti, ma il 14 giugno 1580 la pratica della religione cattolica venne proibita dai magistrati di Utrecht. La cattedrale di San Martino fu devastata ed il governo delle Province Unite fu incapace di controllare gli estremisti. Il 25 agosto dello stesso anno l'arcivescovo Schenk mor\u00ec e due successori nominati dal re di Spagna non riuscirono ad entrare nel territorio della diocesi.\nLa sede rimase vacante fino al 1602, quando l'incarico di arcivescovo fu conferito ai vicari apostolici della Missione Olandese (Hollandse Zending). Questi vicari furono consacrati come arcivescovi titolari per non urtare la sensibilit\u00e0 del governo olandese, ma a condizione che avrebbero assunto il titolo di arcivescovi di Utrecht quando le circostanze lo avrebbero permesso.\nDurante l'ultimo periodo del vicariato apostolico, fra il clero della diocesi si diffusero le teorie gianseniste e gallicane, avversate dalla Curia Romana e tollerate dal vescovo Van Neercassel. Quando a questi successe Petrus Codde, acceso sostenitore del giansenismo, si apr\u00ec un aperto conflitto con Roma che si risolse solo con la sospensione del presule e con la sua sostituzione con un nuovo vescovo e vicario apostolico. Codde, d'altra parte e fino alla fine dei suoi giorni, continu\u00f2 a considerarsi arcivescovo e ad esercitare una residua autorit\u00e0 al di fuori della comunione con la Santa Sede. La maggioranza del clero dell'arcidiocesi, anche dopo la sua scomparsa, continu\u00f2 a rivendicare il diritto all'elezione dell'arcivescovo.\nNel 1723 i capitoli, avendo ottenuto il permesso del governo olandese, provvidero ad eleggere un nuovo arcivescovo, al quale per\u00f2 Benedetto XIII decise di negare il suo assenso e di comminare la scomunica. Questo fu l'inizio dello scisma di Utrecht (o scisma vetero-cattolico), che tuttora si prolunga. Ci\u00f2 nonostante, fino al 1858 tutti gli arcivescovi vetero-cattolici eletti notificarono la loro elezione al Papa e fino al Concilio Vaticano I non si considerarono separati dalla Chiesa di Roma.\nPresente.\nIn quanto sede metropolitana della Chiesa vetero-cattolica dei Paesi Bassi, l'arcidiocesi di Utrecht ha come suffraganee la Diocesi di Haarlem e la sede titolare di Deventer; la sede episcopale di Deventer \u00e8 permanentemente vacante e le sue parrocchie sono sotto la diretta giurisdizione dell'arcivescovo di Utrecht.\nL'arcivescovo di Utrecht \u00e8 di diritto presidente della Conferenza episcopale vetero-cattolica internazionale dell'Unione di Utrecht.\nArcivescovi.\nFino al 1705 la cronologia \u00e8 perfettamente coincidente con quella cattolica; l'unica differenza \u00e8 il titolo arcivescovile, che i vetero-cattolici riconoscono anche ai vescovi da Sasbout Vosmeer a Petrus Codde."}
{"id": "2594792", "revid": "1564499", "url": "https://it.wikipedia.org/wiki?curid=2594792", "title": "Terremoti in Italia nel XIX secolo", "text": "La seguente lista contiene la cronologia dei principali terremoti avvenuti nella regione geografica italiana nel XIX secolo."}
{"id": "2594794", "revid": "767487", "url": "https://it.wikipedia.org/wiki?curid=2594794", "title": "Cl\u00e1udio Coutinho", "text": "Biografia.\nNato nella piccola citt\u00e0 di Dom Pedrito, nello Stato di Rio Grande do Sul, localit\u00e0 in prossimit\u00e0 del confine con l'Uruguay, si trasfer\u00ec con la famiglia a Rio de Janeiro nel 1943.\nDurante il suo periodo a Rio de Janeiro, Coutinho entr\u00f2 nell'accademia militare iniziando una carriera nell'esercito, raggiungendo il grado di capitano; si laure\u00f2 inoltre in educazione fisica, sempre all'interno delle forze armate brasiliane. Nel 1968, fu scelto per rappresentare la sua scuola ad un congresso negli Stati Uniti, a cui intervenne il professor Kenneth Cooper, inventore dell'omonimo test fisico. Proseguendo le sue esperienze all'estero, Coutinho insegn\u00f2 all'Universit\u00e0 di Fontainbleau, in Francia.\nAl termine della stagione calcistica 1981, mentre trascorreva il suo periodo di ferie a Rio de Janeiro, prima di trasferirsi nei paesi arabi, mor\u00ec affogato all'et\u00e0 di 42 anni mentre praticava pesca subacquea nelle Ilhas Cagarras, isole vicine alla spiaggia di Ipanema.\nCarriera.\nAllenatore.\nNel 1970 fu richiesto il suo contributo in qualit\u00e0 di preparatore atletico per la Nazionale brasiliana, vincitrice del . Durante gli allenamenti utilizz\u00f2 il test di Cooper, introducendolo dunque in Brasile; in seguito segu\u00ec come coordinatore la Nazionale durante e allen\u00f2 la selezione Olimpica durante , portandola al quarto posto. Al termine dell'esperienza con la Nazionale, assunse l'incarico di allenatore del Flamengo. I buoni risultati e la stima che nutriva per lui la CBD fecero s\u00ec che venisse nominato successore di Osvaldo Brand\u00e3o come commissario tecnico del in vista del in Argentina. Coutinho diede dunque la sua impronta alla Nazionale, svincolandosi dal talento dei singoli fuoriclasse ed affidandosi alla coesione e allo spirito di gruppo dei giocatori. Ad esempio, lasci\u00f2 fuori Falc\u00e3o dell'Internacional, preferendogli Chic\u00e3o del S\u00e3o Paulo, meno tecnico ma dalle attitudini pi\u00f9 difensive e tatticamente pi\u00f9 disciplinato.\nIl debutto nel mondiale fu contro la , partita che termin\u00f2 1-1, con gol di Reinaldo; il match seguente fu lo 0-0 contro la . La vittoria per 1-0 contro l' permise il passaggio del turno e plac\u00f2 i nascenti malumori per i primi tentennamenti della \"Sele\u00e7\u00e3o\". Durante la seconda fase, il Brasile giunse al secondo posto nel girone dietro all' e vinse la partita per il terzo posto contro l' per 2-1.\nDopo l'esperienza in Nazionale torn\u00f2 al Flamengo e vinse il VI Copa Brasil e segu\u00ec la squadra, guidata in panchina da Paulo C\u00e9sar Carpegiani, durante la vittoria della Coppa Intercontinentale 1981.\nNel 1981 viene assunto come allenatore degli statunitensi dei , con cui raggiunse gli ottavi di finale della North American Soccer League 1981."}
{"id": "2594797", "revid": "287204", "url": "https://it.wikipedia.org/wiki?curid=2594797", "title": "Claudio Coutinho", "text": ""}
{"id": "2594798", "revid": "588403", "url": "https://it.wikipedia.org/wiki?curid=2594798", "title": "Coppa del Brasile 1990", "text": "La Coppa del Brasile 1990 (ufficialmente in portoghese Copa do Brasil 1990) \u00e8 stata la 2\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nRisultati.\nSedicesimi di finale.\n\"Andata 19, 21, 22, 23 e 27 giugno 1990, ritorno 27 giugno, 4 e 5 luglio 1990.\"\nOttavi di finale.\n\"Andata 10, 11, 12 luglio, 2 e 8 agosto 1990, ritorno 5, 10, 12 e 15 agosto 1990.\"\nQuarti di finale.\n\"Andata 25, 27 luglio, 22 e 29 agosto 1990, ritorno 28, 29 luglio e 5 settembre 1990.\"\nSemifinali.\n\"Andata 12 e 13 settembre 1990, ritorno 26 settembre e 16 ottobre 1990.\"\nFinale.\nRitorno.\nFlamengo vincitore della Coppa del Brasile 1990 e qualificato per la Coppa Libertadores 1991."}
{"id": "2594800", "revid": "1564499", "url": "https://it.wikipedia.org/wiki?curid=2594800", "title": "Terremoti in Italia nel XX secolo", "text": "La seguente lista contiene la cronologia dei principali terremoti avvenuti nella regione geografica italiana nel XX secolo."}
{"id": "2594803", "revid": "767487", "url": "https://it.wikipedia.org/wiki?curid=2594803", "title": "Vasilij Serafimovi\u010d Sinajskij", "text": "Biografia.\nHa studiato direzione d'orchestra con Il'ja Aleksandrovi\u010d Musin al Conservatorio di Leningrado; ed ha iniziato la sua carriera come assistente di Kirill Petrovi\u010d Kondra\u0161i all'Orchestra filarmonica di Mosca.\nNel 1973 ha vinto la Medaglia d'Oro al Concorso Karajan di Berlino.\n\u00c8 stato direttore musicale e direttore principale dell'Orchestra filarmonica di Mosca dal 1991 al 1996.\nHa anche ricoperto la carica di direttore principale dell'Orchestra sinfonica lettone e direttore ospite principale dell'Orchestra filarmonica dei Paesi Bassi.\n\u00c8 stato anche nominato direttore musicale dell'Orchestra di Stato Russa (ex Orchestra Sinfonica di Stato dell'URSS), un incarico che ha mantenuto fino al 2002.\nIncarichi.\n\u00c8 stato direttore ospite principale della BBC Philharmonic dal 1996, assiduo frequentatore del \"The Proms\", direttore ospite principale del Teatro Bol'\u0161oj.\nHa diretto \"La Iolanda\" di P\u00ebtr Il'i\u010d \u010cajkovskij con la Welsh National Opera e con il BBC Proms, nonch\u00e9 la \"Lady Macbeth del Distretto di Mcensk\".\nNegli ultimi anni le sue produzioni della \"Carmen\" e di \"Der Rosenkavalier\" per la English National Opera, sono state molto lodate.\nHa fatto diverse incisioni con la BBC Philharmonic per Chandos, comprese le opere di Szymanowski, Rodion \u0160\u010dedrin, Milij Alekseevi\u010d Balakirev e Franz Schereker, e una serie di registrazioni di musiche da film di \u0160ostakovi\u010d.\nDal gennaio 2007 \u00e8 stato il direttore principale dell'Orchestra sinfonica di Malm\u00f6."}
{"id": "2594805", "revid": "1272592", "url": "https://it.wikipedia.org/wiki?curid=2594805", "title": "Serbia", "text": "La Serbia, ufficialmente Repubblica di Serbia (), \u00e8 uno Stato dell'Europa sudorientale senza sbocco sul mare, compreso tra il bassopiano pannonico e la penisola balcanica. \nConfina con l'Ungheria, la Romania, la Bulgaria, la Macedonia del Nord, il Montenegro, la Bosnia ed Erzegovina, il Kosovo e la Croazia, conta circa 7 milioni di abitanti e la sua capitale \u00e8 Belgrado.\nLa Repubblica di Serbia (1990-2006) fu parte della Jugoslavia fino al 1992, successivamente ridotta alla sola unione statale di Serbia e Montenegro ma, in seguito al referendum del 21 maggio 2006, il Montenegro ha votato per l'indipendenza, la federazione \u00e8 stata sciolta e la Serbia (cos\u00ec come il Montenegro) \u00e8 divenuta uno Stato sovrano.\nStoria.\nLa Serbia moderna ha iniziato a formarsi solo a partire dai secoli VI e VII, in seguito alla discesa di popolazioni slave in territori che erano ormai solo nominalmente province bizantine. Il loro insediamento fu favorito prima dall'invasione tra il 540 e il 562 dell'Armenia e della Siria da parte dei persiani Sasanidi, poi dalla guerra romano-persiana del 572-591 e dalla guerra romano-persiana del 602-628, che costrinsero l'impero bizantino a impegnare gran parte delle forze militari sul fronte orientale.\nMedioevo.\nIl \"De administrando imperio\" riporta che popolazioni slave provenienti dalla Serbia bianca (corrispondente in massima parte all'attuale alta Lusazia), dopo aver aiutato l'imperatore Eraclio I a respingere gli Avari attorno al 629, ottennero l'autorizzazione formale a insediarsi nella Tessaglia, per poi migrare pi\u00f9 a nord. Lo stesso imperatore costitu\u00ec alcuni principati, tra cui il principato di Zeta, quali \"stati-cuscinetto\" da contrapporre alle ulteriori scorrerie degli Avari in territorio bizantino.\nAltro importante centro di aggregazione fu la fortezza di Ras, in latino \"Arsa\", da cui deriva il nome di Ra\u0161ka, un'organizzazione statale che, nelle fonti occidentali del XII secolo era un esonimo per Serbia.\nNel 1170, Stefan Nemanja, grande zupano (\"veliki \u017eupan\") di Ra\u0161ka, che aveva preso il potere nel 1166 dopo la battaglia di Zve\u010dan detronizzando ed esiliando i fratelli rivali, riusc\u00ec ad estendere il suo dominio su tutte le trib\u00f9 serbe e sulla regione di Zeta (l'attuale Montenegro). All'epoca del passaggio della terza crociata, capeggiata da Federico Barbarossa, Stefano Nemanja tent\u00f2 di assicurarsi l'appoggio dei crociati; si incontr\u00f2 perfino con il Barbarossa a Ni\u0161, nel 1189, e poi di nuovo l'anno seguente, ottenendo cos\u00ec dall'imperatore di Bisanzio, Isacco II Angelo, il riconoscimento dell'indipendenza della Serbia.\nDopo aver abdicato a favore del suo secondo figlio Stefano II detto Prvoven\u010dani (1196-1227) ed avergli ceduto la corona di principe di Rascia (al primogenito Vukan II era stato affidato invece il Principato di Zeta), Stefano Nemanja si ritir\u00f2 inizialmente nel monastero di Studenica e in seguito in quello di Vatopedi sul monte Athos, dove si trovava gi\u00e0 un altro dei suoi figli, Rastko, il figlio minore, pi\u00f9 noto con il nome di Sava. Stefan I riusc\u00ec, con difficolt\u00e0, a conservare l'indipendenza della Serbia, sia nei confronti dell'Impero latino di Costantinopoli, formatosi dopo la quarta crociata, sia dall'Impero bizantino, ricostituito a Nicea.\nStefano II si alle\u00f2 con Roma e la Repubblica di Venezia, sposando Anna Dandolo, nipote del doge Enrico Dandolo. Gli emissari di Papa Onorio III incoronarono Stefano II re di Serbia in nome del pontefice con l'auspicio di riunire la Chiesa serba con quella latina. Nel 1219 Stefano II fu incoronato nuovamente anche da suo fratello Sava, riconosciuto come metropolita della Chiesa serba diventata indipendente. Stefano I fu il vero fondatore della monarchia serba a vantaggio della dinastia dei Nemanjic. Alla sua morte, nel 1228, la Serbia complet\u00f2 la propria riorganizzazione attorno alla Ra\u0161ka, che divenne il centro di maggiore importanza durante il regno dei figli di Stefano II: Radoslav (1227-1233), Vladislav (1233-1243) e Uro\u0161 I (1243-1276). La dinastia dei Nemanjic era riuscita a tenere la Serbia distante dalle crisi che all'epoca devastavano i Balcani e a mantenere il Principato indipendente.\nDurante il regno di Stefano VI Uro\u0161 II (1282-1321) e di Stefano VII Uro\u0161 III (1321-1331), la Serbia estese il suo potere in Macedonia e in Bulgaria, ma fu con Stefan IX Uro\u0161 IV Du\u0161an (1331-1355) che essa conobbe il suo apogeo e il massimo fiorire della sua civilt\u00e0. Stefano IX Uro\u0161 IV Du\u0161an regnava all'epoca su di un \"impero\" che comprendeva la Rascia, la Zeta, la Macedonia, l'Albania e la Tessaglia, per giungere infine al golfo di Corinto.\nFu allora che la Serbia si rese definitivamente indipendente dalla tutela del patriarca di Costantinopoli e, nel 1346, l'arcivescovo di Pe\u0107 fu elevato al rango di \"patriarca di tutti i serbi\". Da quel momento fino ad oggi il patriarca di Pe\u0107 sar\u00e0 eletto da soli vescovi serbi.\nD'altronde fu proprio questo patriarca ad incoronare nello stesso anno, a \u00dcskub (Skopje), Stefano IX Uro\u0161 IV Du\u0161an col titolo di \"Imperatore dei Serbi e dei Greci\". La tradizione ha fatto di Stefano Du\u0161an il \"Carlo Magno della Serbia\".\nLa dominazione ottomana.\nCon la sconfitta avvenuta il 15 giugno 1389, quando il principe ottomano Murad I sbaragli\u00f2 l'esercito cristiano guidato dal principe serbo Stefan Lazar Hrebeljanovi\u0107 chiamato anche \"Knez Lazar\", nella storica battaglia della Piana dei Merli (odierna Kosovo Po\u01c9e), e i successivi scontri nel nord del Paese, per la Serbia inizi\u00f2 un lungo periodo di dominazione ottomana (1459-1804). Le terre dei serbi diventarono propriet\u00e0 del sultano che le trasform\u00f2 in feudi militari ereditari o attribuiti a vita a funzionari turchi.\nCome era avvenuto gi\u00e0 in Bulgaria e in Albania, i contadini serbi diventarono fittavoli (chi affitta terreni coltivabili) degli occupanti turchi e tutte le famiglie serbe dovettero rifornire periodicamente l'esercito di reclute per il corpo dei Giannizzeri. Nel 1557 le relazioni tra i Serbi e gli Ottomani migliorarono, soprattutto dopo che il Gran Visir di origine serba Mehmed-pa\u0161a Sokolovi\u0107 (Sokollu Mehmed Pasci\u00e0) ristabil\u00ec il Patriarcato serbo nella sua sede originaria a monastero patriarcale di Pe\u0107, permettendo di includere tutti i Serbi dell'Impero. La Chiesa ortodossa serba divent\u00f2 a quel punto l'anima della resistenza e unica custode delle tradizioni statali, della lingua e della cultura serba. Venne avviata anche la ricostruzione di alcuni monasteri. Tuttavia i buoni rapporti non durarono a lungo; dopo il fallimento della rivolta serba del 1688-1690, migliaia di serbi guidati dal Patriarca di Pe\u0107 Arsenije III dovettero rifugiarsi in Ungheria, dove il re Leopoldo I concesse loro terre e privilegi: questa fu l'origine della presenza di popolazione serba nelle provincie meridionali dell'Ungheria. Per rappresaglia, i turchi soppressero il Patriarcato di Pe\u0107 e il clero serbo rimasto in patria venne annesso alla chiesa ortodossa greca.\nLa Serbia, con l'inizio del XIX secolo, sostenuta anche dall'Impero russo, cerc\u00f2 di aumentare la sua autonomia rispetto all'Impero Ottomano strutturandosi nel semi-indipendente Principato di Serbia (1815) che si caratterizz\u00f2 con una lotta interna fra le due dinastie pi\u00f9 potenti del Paese, gli Obrenovi\u0107 e i Kara\u0111or\u0111evi\u0107.\nIl risveglio dei serbi di Serbia non fu solamente politico ma anche intellettuale.\nL'insegnamento comp\u00ec sensibili progressi: nel 1835, secondo i dati dell'epoca, vi erano in Serbia 60 scuole elementari e nessun istituto superiore; nel 1859, il numero delle scuole elementari era arrivato a 352, di cui 15 riservate alle ragazze, alle quali bisogna aggiungere l'istituto di istruzione superiore di Belgrado, aperto nel 1855.\nTuttavia i serbi di Serbia erano nettamente in ritardo in questo campo rispetto a coloro che vivevano nell'Impero asburgico.\nDall'indipendenza alla guerra mondiale.\nNel 1878 il congresso di Berlino riconobbe l'indipendenza della Serbia e del vicino Montenegro. All'indomani del congresso di Berlino, in cui venne ufficialmente riconosciuta come Stato sovrano, la Serbia rimaneva un piccolo paese con poco pi\u00f9 di 50.000\u00a0km quadrati, con strutture arcaiche e una popolazione di poco inferiore ai 2 milioni di abitanti. Senza accesso al mare, priva di ferrovie, la Serbia era costituita da un'immensa societ\u00e0 contadina di piccoli e medi proprietari, le cui attivit\u00e0 principali consistevano nella coltivazione dei cereali, nell'arboricoltura e nell'allevamento di maiali. Le poche industrie manifatturiere erano specializzate nella trasformazione di prodotti agricoli. La sola citt\u00e0 importante all'epoca era Belgrado, la capitale, con circa 30.000 abitanti.\nI due Stati parteciparono alle guerre balcaniche (1912-1913) contro Turchia prima e Bulgaria poi, uscendone rafforzati e ampliati territorialmente. Il progetto di una possibile unificazione dei due Regni fu bloccato per\u00f2 dall'Austria-Ungheria. Le relazioni tra il Regno di Serbia e la Duplice Monarchia andarono peggiorando, il governo serbo in particolare fece una propaganda fortemente anti austriaca, per cercare di minare gli equilibri che tenevano assieme uno stato cos\u00ec multietnico come l'Austria-Ungheria e per cercare di affermarsi come il principale stato che potesse fornire agli sloveni e croati della monarchia asburgica l'indipendenza; per fare ci\u00f2 la Serbia era disposta anche a trascinare l'Austria-Ungheria in una guerra distruttiva. Nel 1914 l'erede al trono asburgico visit\u00f2 la citt\u00e0 di Sarajevo proprio nel giorno di Vidovdan, una delle ricorrenze pi\u00f9 sentite dal popolo serbo. Francesco Ferdinando sosteneva l'idea della trasformazione dell'impero, da duplice a triplice monarchia, comprendente dunque un terzo stato formato dai territori slavi della monarchia asburgica, cosa che avrebbe minacciato le idee espansionistiche serbe. Il 28 giugno del 1914 un giovane serbo-bosniaco di nome Gavrilo Princip, sospettato di appartenere alle schiere dell'organizzazione chiamata Crna ruka (\"mano nera\"), assassin\u00f2 l'arciduca Francesco Ferdinando a Sarajevo.\nL'Austria-Ungheria decise di sfruttare l'occasione per muovere guerra alla Serbia, dopo aver spedito al governo serbo una lista di 'condizioni', tra le quali la possibilit\u00e0 per i militari austro-ungarici di circolare in territorio serbo senza dover rendere conto alle autorit\u00e0 serbe. Il Regno di Serbia, che pure aveva accettato le altre condizioni, si rifiut\u00f2 categoricamente di accettare quest'ultima e ci\u00f2 rese inevitabile il conflitto che da localizzato si trasform\u00f2 in mondiale dopo che Russia, Francia e Gran Bretagna si schierarono con la Serbia.\nLa prima Jugoslavia.\nCircondati dalle truppe nemiche austro-ungariche tedesche e bulgare, che avevano avviato l\u2019offensiva nell\u2019agosto del 1915, l'esercito serbo fu costretto a fuggire dal suo territorio e a cercare la salvezza, raggiungendo la costa albanese che era presidiata dalle navi italiane. \nL'Italia era infatti alleata della Serbia. \nDurante la fuga morirono molti uomini per il freddo e per le epidemie (tifo e colera si svilupparono rapidamente). A Durazzo giunsero centomila uomini, soldati e profughi civili, mentre altri cinquantamila arrivarono a San Giovanni di Medua. Con loro anche dei prigionieri austriaci, che erano stati catturati nei precedenti combattimenti (trasferiti poi all\u2019Asinara, in Sardegna). \nGli italiani avevano creato campi di assistenza sul territorio albanese, uno a Valona e l\u2019altro a Durazzo, con ospedali, alloggi e magazzini, prima di avviare le numerose operazioni di trasbordo dei profughi con unit\u00e0 navali mercantili, scortate da navi militari, che facevano la spola tra la costa orientale e occidentale del mare Adriatico, utilizzando il porto di Brindisi come base logistica e stazione sanitaria marittima. Una buona parte dello sconfitto esercito serbo e lo stato maggiore al completo trovarono quindi rifugio a Brindisi, nel 1916.\nDopo la conclusione della prima guerra mondiale, la Serbia, che era stata impegnata in guerra dalla fine del luglio 1914 e aveva subito molte perdite umane, paragonabili a quelli delle potenze occidentali, usc\u00ec ingrandita nei territori, grazie all'acquisizione della Vojvodina. \nIn seguito alla Conferenza di pace di Parigi del 1919 divent\u00f2 parte del Regno dei Serbi, Croati e Sloveni che, dal 1929, divenne Regno di Jugoslavia sotto la dinastia dei Kara\u0111or\u0111evi\u0107.\nLa Serbia nella seconda guerra mondiale.\nDurante la seconda guerra mondiale, a seguito dello smembramento del Regno di Jugoslavia, la Serbia divenne uno Stato fantoccio della Germania nazista, affidato da Hitler al generale Milan Nedi\u0107, lo stesso che nel 1918 fece firmare la resa agli Imperi Centrali, in modo simile al generale P\u00e9tain in Francia, ed al nazista serbo Dimitrije Ljoti\u0107. Il Governo filonazista di Nedi\u0107 collabor\u00f2 pienamente con la Germania sino alla liberazione congiunta della capitale da parte dell'Armata Rossa e dei partigiani jugoslavi nell'ottobre 1944.\nIl maresciallo Tito, che era a capo del movimento comunista della Resistenza jugoslava, dopo un periodo trascorso all'isola di Lissa, dove risiedeva sotto protezione inglese, si trasfer\u00ec a Belgrado, dove, per rendersi accettabile alla citt\u00e0 ostile al comunismo, concedette ampie amnistie ai collaborazionisti, integrando molti di loro nell'Armata Popolare di Liberazione, e perseguit\u00f2 aspramente gli oppositori fino a costringerli alla resa. Alla famiglia reale dei Kara\u0111or\u0111evi\u0107 venne inoltre impedito di rientrare in Jugoslavia.\nLa Serbia nella Jugoslavia socialista di Tito.\nDopo la seconda guerra mondiale la Serbia divenne una delle sei Repubbliche della Jugoslavia (1945-1991) insieme a Bosnia-Erzegovina, Croazia, Montenegro, Macedonia e Slovenia. Nei due decenni successivi al secondo conflitto mondiale la Jugoslavia fu ricostruita e il tenore di vita dei cittadini jugoslavi aument\u00f2 considerevolmente.\nLa nuova via dei comunisti jugoslavi venne chiamata autogestione (\"\u0441\u0430\u043c\u043e\u0443\u043f\u0440\u0430\u0432\u0459\u0430\u045a\u0435 / samoupravljanje\") con i lavoratori che controllavano le fabbriche e la produzione. De facto per\u00f2 ogni aspetto della vita politica, sociale ed economica era regolato dal potente partito comunista jugoslavo, l'autogestione era solo simbolica e l'economia gestita a livello centrale, un metodo che sarebbe fallito. La questione nazionale venne considerata risolta per sempre con il federalismo e con il dogma \"\u0411\u0440\u0430\u0442\u0441\u0442\u0432\u043e \u0438 \u0458\u0435\u0434\u043d\u0438\u0441\u0442\u0432\u043e / Bratstvo i jedinstvo\" ( Fratellanza e Unit\u00e0 ). Un altro esperimento tipicamente jugoslavo fu la politica estera indipendente, in collaborazione con i paesi del Terzo Mondo attraverso il Movimento dei non allineati. La Jugoslavia infatti non ha mai fatto parte della NATO o del Patto di Varsavia. Con la costituzione del 1974 in Jugoslavia venne creato uno dei sistemi burocratici pi\u00f9 complessi mai visti. Le sei repubbliche divennero stati quasi indipendenti e l'unit\u00e0 del paese si reggeva ormai solo sul Partito Comunista, sull'esercito e sulla figura di Tito. \nNon molto tempo dopo la morte del maresciallo, avvenuta il 4 maggio 1980, i nazionalismi e i particolarismi etnici e religiosi si risvegliarono, acuiti dalla crisi economica che aveva colpito il paese. In Serbia ci\u00f2 avvenne con l'ascesa al potere di Slobodan Milo\u0161evi\u0107, in Croazia con la fondazione dell'Unione Democratica Croata di Franjo Tu\u0111man e l'aria di secessione invase ben presto il territorio jugoslavo.\nLa dissoluzione della Jugoslavia.\nLa struttura statale della Jugoslavia si blocc\u00f2 definitivamente agli inizi degli anni 90, con l'ennesima crisi nella provincia del Kosovo, a maggioranza albanese, che chiedeva apertamente la definitiva indipendenza dalla Serbia. Di questo clima di tensione si serv\u00ec abilmente Slobodan Milo\u0161evi\u0107 che riusc\u00ec ad apparire come l'unico in grado di riportare finalmente l'ordine in Serbia. Slobodan Milo\u0161evi\u0107 pot\u00e9 contare fin da subito sull'appoggio di diversi seguaci di peso e nel 1987 assunse il completo controllo del Partito Comunista Serbo e, indirettamente, della Serbia stessa. Negli anni seguenti si serv\u00ec costantemente della retorica populista e nazionalista e del potere derivatogli dal suo partito per togliere di mezzo le dirigenze delle due regioni autonome, specialmente del Kosovo, nonch\u00e9 per tutelare le minoranze di etnia serba presenti in Bosnia e soprattutto in Croazia, portando ad un rapido deterioramento dei rapporti con le altre repubbliche della federazione jugoslava.\nIl nazionalismo imperante sfoci\u00f2 in conflitti secessionisti e in guerre civili che coinvolsero diversi territori appartenenti alla Repubblica Socialista Federale di Jugoslavia tra il 1991 e il 1995, causandone la dissoluzione.\nRicostituzione come Stato indipendente.\nNel 1990 dopo il referendum costituzionale la Serbia assunse la denominazione di Repubblica di Serbia (\"\u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430 - Republika Srbija\") che mantenne anche nel 1992, quando, in seguito alla ormai definitiva disgregazione della Jugoslavia di Tito e allo scoppio delle guerre jugoslave, insieme al Montenegro diede vita a un nuovo stato federale che prese il nome di Repubblica Federale di Jugoslavia (1992-2003) che a sua volta dal 2003 avrebbe preso il nome di Unione Statale di Serbia e Montenegro dopo che nel 2002 il governo federale della SRJ ebbe approvato una ristrutturazione della federazione nel tentativo di scongiurare l'indipendenza del Montenegro.\nLa ristrutturazione della federazione non diede i risultati sperati. Dopo questo ennesimo fallimento, nel 2006 il governo montenegrino decise di indire un referendum per l'indipendenza a seguito del quale la federazione venne sciolta consensualmente.\nLa Repubblica di Serbia pertanto si ricostitu\u00ec di nuovo come stato sovrano e indipendente dopo aver provato per quasi un secolo esperimenti di federazione e confederazione con gli altri popoli della penisola balcanica.\nNel 1999 la provincia autonoma del Kosovo venne posta sotto il protettorato internazionale UNMIK e NATO con la risoluzione del Consiglio di sicurezza delle Nazioni Unite numero 1244 del 1999, che prevedeva l'elezione di un Parlamento locale; falliti i negoziati che avrebbero dovuto definirne lo \"status\", il Parlamento del protettorato ha approvato la dichiarazione d'indipendenza del Kosovo il 17 febbraio 2008. il Kosovo \u00e8 riconosciuto come Stato da 103 dei 193 Paesi membri dell'ONU (tra cui 23 dell'Unione europea). Sebbene sia iniziato un processo di normalizzazione dei rapporti tra Belgrado e Pristina, sostenuto da Bruxelles e indispensabile per l'adesione all'UE della Serbia, quest'ultima non riconosce il Kosovo come stato sovrano.\nGeografia fisica.\nGeologia.\nIl paesaggio della Serbia settentrionale \u00e8 costituito da una vasta pianura alluvionale che si estende fino a raggiungere il Bassopiano pannonico, del quale la Serbia comprende la porzione meridionale, la Vojvodina. La zona \u00e8 attraversata da alcuni affluenti del Danubio e vi si trovano poche modeste aree di rilievi come ad esempio la catena collinare di Fru\u0161ka Gora (539\u00a0m s.l.m.). L'intera Vojvodina \u00e8 parte integrante della pianura pannonica. Il 'confine' tra la regione della Vojvodina e la Serbia Centrale \u00e8 costituito dai fiumi Sava e Danubio. Nel Sud della Serbia le pianure pi\u00f9 ampie sono quelle che si trovano nella Metohija e nell'area secessionista del Kosovo. Il resto dei bassopiani coincide prevalentemente con le valli fluviali come la Zapadna Morava e la Ni\u0161ava. A sud di Belgrado inizia la Serbia Centrale, nota anche come \u0160umadija. Tutte le catene montuose della Serbia e dei Balcani si trovano a Sud dei fiumi Sava e Danubio. Le Alpi Dinariche e la catena montuosa \u0160ar-Pind si trovano a occidente, mentre i Carpazi, i Balcani i Rodopi sorgono a est.\nLa Serbia Occidentale \u00e8 ricca di paesaggi variegati per forme e colori: dalla fertile piana della Ma\u010dva al basso monte Cer, fino alle prime montagne di Povlen e Maljen dove nascono le alture di Tara, Zlatibor e Zlatar. Il corso tortuoso della Drina in questo punto delimita il confine territoriale tra la Repubblica di Serbia e la Bosnia-Erzegovina.\nLa Serbia Centrale \u00e8 invece dominata da colline e da qualche rilievo di altitudine compresa fra i 1000 e i 1500\u00a0m s.l.m.\nVerso sud il territorio diventa montuoso, il massiccio pi\u00f9 importante \u00e8 quello di Kopaonik, situato nel centro-sud della Serbia, nella zona fra Kraljevo, Kru\u0161evac e Novi Pazar. \u00c8 un'area inclusa in un parco nazionale, famoso anche per un'importante stazione sciistica.\nLa Serbia Orientale \u00e8 una delle aree meno visitate della Serbia. Il paesaggio \u00e8 caratterizzato da una variet\u00e0 di montagne che sono la punta pi\u00f9 meridionale dei Carpazi. A ponente si trovano le pianure della Morava e la fertile piana di Stig al cui centro si trova la citt\u00e0 di Po\u017earevac, la citt\u00e0 pi\u00f9 grande e pi\u00f9 ricca della Serbia Orientale. Qui si trova anche la valle del Timok, famosa per i suoi vigneti e il clima mite. Non mancano i paesaggi naturalistici, il principale \u00e8 costituito dal fiume Danubio con la gola delle Porte di Ferro.\nIdrografia.\nI laghi della Serbia sono per lo pi\u00f9 di origine artificiale, i laghi naturali sono pochi e relativamente piccoli, tra di essi vi sono il Pali\u0107 (5\u00a0km\u00b2) e il Lago Luda\u0161 nella Serbia settentrionale presso Subotica.\nIl principale lago artificiale \u00e8 il Lago \u00d0erdap (253\u00a0km\u00b2) al confine con la Romania.\nAltri bacini artificiali sono il Lago Vlasina nella parte sudorientale del paese, il Lago Gazivode sul Fiume Ibar (sud-ovest), sul Fiume Drina si trovano il Lago Zlatar nella Regione del Sangiaccato e il Lago Zvornik.\nClima.\nLa parte settentrionale del Paese ha un clima di tipo continentale influenzato dalle masse d'aria provenienti dal nord ed est europeo, con inverni freddi e estati calde e umide, le precipitazioni sono distribuite lungo tutto l'anno.\nNella parte meridionale e sud-occidentale del Paese il clima subisce delle influenze da parte del Mediterraneo anche se le Alpi Dinariche formano uno sbarramento per le masse d'aria calda; il clima \u00e8 prevalentemente caldo e secco in estate e autunno e relativamente freddo e ricco di precipitazioni nevose in inverno.\nLa pi\u00f9 bassa temperatura mai registrata in Serbia \u00e8 di \u221239.5\u00a0\u00b0C, registrata il 13 gennaio 1985 in un villaggio del comune di Sjenica, mentre la pi\u00f9 alta \u00e8 stata di 44.9\u00a0\u00b0C registrata a Smederevska Palanka il 24 luglio del 2007.\nSociet\u00e0.\nLa Serbia \u00e8 costituita ufficialmente da tre territori: la Serbia, propriamente detta, o Serbia Centrale (in serbo \"\u0426\u0435\u043d\u0442\u0440\u0430\u043b\u043d\u0430 \u0421\u0440\u0431\u0438\u0458\u0430\"/ \"Centralna Srbija\") al centro, la regione autonoma della Voivodina (la pi\u00f9 sviluppata economicamente) a nord e la provincia del Kosovo (autoproclamatasi indipendente dal 2008) a sud-ovest.\nEvoluzione demografica.\nSecondo le ultime stime relative al 2021, la Serbia ha una popolazione di 6.871.547 abitanti (escluso il Kossovo, la cui indipendenza non \u00e8 stata riconosciuta ufficialmente dallo stato serbo).La Serbia sta attraversando una forte crisi demografica dall'inizio degli anni '90, con un tasso di mortalit\u00e0 che ha costantemente superato il tasso di natalit\u00e0; a ci\u00f2 si aggiunge una forte emigrazione\u02d0 si stima che 300.000 persone abbiano lasciato la Serbia durante gli anni '90, il 20% delle quali aveva, peraltro, un'istruzione superiore. Come conseguenza di tutto ci\u00f2, la Serbia ha attualmente una delle popolazioni pi\u00f9 anziane del mondo, con un'et\u00e0 media di 42,9 anni, e la sua popolazione sta diminuendo a uno dei tassi pi\u00f9 rapidi del mondo. Negli ultimi trent'anni la Serbia ha perso un milione di abitanti, pari a circa il 13% della popolazione totale, passando da 7,8 a 6,8 milioni. Un quinto di tutte le famiglie \u00e8 formato da una sola persona e appena un quarto da quattro e pi\u00f9 persone. L'aspettativa di vita media in Serbia alla nascita \u00e8 di 76,1 anni.\nEtnie.\nIl gruppo etnico predominante in Serbia \u00e8 quello serbo. Minoranze significative sono rappresentate da albanesi, ungheresi, bosgnacchi (bosniaci musulmani), rom, croati, slovacchi, ruteni, bulgari, rumeni (prevalentemente nel Banato).\nLa Voivodina \u00e8 uno dei territori maggiormente variegati etnicamente in Europa, con pi\u00f9 di 25 differenti comunit\u00e0 nazionali. Secondo l'ultimo censimento completo (2002), la provincia ha una popolazione di circa 2 milioni di abitanti, cos\u00ec suddivisa: serbi 65%, ungheresi 14,3%, slovacchi 2,79%, croati 2,78%, non dichiarati 2,71%, iugoslavi 2,45%, montenegrini 1,75%, rumeni 1,50%, rom 1,43%, bunjevci 0,97%, ruteni 0,77%, macedoni 0,58%, ucraini 0,23%, altri 2,74% (sloveni, tedeschi, polacchi, cinesi, ecc.).\nNel Sangiaccato, una regione storica priva di status ufficiale, situata a cavallo tra Serbia e Montenegro, una parte consistente della popolazione \u00e8 costituita da bosgnacchi (bosniaci musulmani).\nReligione.\nLa Serbia risulta essere uno dei paesi europei pi\u00f9 variegati dal punto di vista religioso. Si possono notare differenze marcate da regione a regione: la struttura etnica e religiosa della regione della Voivodina \u00e8 molto complessa. In questa regione i serbi ortodossi costituiscono la maggioranza, tuttavia il secondo gruppo religioso pi\u00f9 grande \u00e8 quello cattolico di cui fanno parte gli Ungheresi, i Bunjevci e i Croati. Ci sono inoltre uniati Ucraini, luterani Slovacchi e calvinisti Ungheresi. Oltre il 90% degli abitanti della Serbia centrale (compresa la regione di Belgrado) professano la confessione ortodossa. I musulmani vivono prevalentemente nel Sud-Ovest del paese, nella regione del Sangiaccato, nelle citt\u00e0 di Pre\u0161evo e Bujanovac e nella regione resasi indipendente come stato del Kosovo. Sebbene in nessuna parte del paese sia vietato vendere e acquistare alcolici, nelle zone a maggioranza musulmana il consumo di alcol in strada non \u00e8 ben visto.\nTra le Chiese ortodosse, quella serba \u00e8 la pi\u00f9 occidentale. Secondo il censimento del 2002, l'82% della popolazione dichiara di essere di etnia serba, per la stragrande maggioranza ortodossa. Gli altri gruppi di culto ortodosso sono i montenegrini, i romeni, i macedoni, i bulgari, i valacchi. In tutto, essi rappresentano l'84% dell'intera popolazione. La Chiesa Ortodossa Serba fa ancora uso del vecchio calendario giuliano, che presenta un ritardo di 13 giorni rispetto a quello gregoriano utilizzato dai cattolici ed \u00e8 proprio per questa ragione che i Serbi celebrano il Natale il 7 di gennaio, mentre invece il capodanno \u00e8 il 13 gennaio, ma non ha valore ufficiale.\nIn ogni famiglia serba ortodossa il giorno pi\u00f9 bello e pi\u00f9 sacro dal punto di vista religioso \u00e8 quello del santo protettore o, pi\u00f9 comunemente, \"slava\", diverso per ciascuna famiglia. Trattasi di una tradizione esclusivamente serba, non riscontrata presso gli altri popoli di fede cristiana ortodossa, e ogni famiglia serba magnifica come meglio pu\u00f2 il proprio santo. Uno dei santi pi\u00f9 famosi e pi\u00f9 venerati \u00e8 San Giorgio, seguito da San Nicola. Durante questa festa gli amici e i parenti si uniscono solitamente a cena e la celebrazione talvolta pu\u00f2 anche durare pi\u00f9 di un giorno.\nLa Serbia ospit\u00f2 per secoli anche una fiorente comunit\u00e0 ebraica sefardita, che giunse nella penisola balcanica in seguito alle espulsioni dalla Spagna. Gi\u00e0 colpita dalle numerose guerre, che costrinsero molti appartenenti a fuggire altrove, fu decimata durante gli stermini nazisti e, nel 2002, solo 1.200 persone si dichiaravano ebrei serbi. La sinagoga pi\u00f9 grande e famosa della Serbia si trova a Novi Sad.\nLingue.\nLa lingua ufficiale \u00e8 il serbo, parlato dal 88% della popolazione, scritto ufficialmente in alfabeto cirillico; tuttavia si \u00e8 diffuso anche l'alfabeto latino, tanto che le indicazioni sono in entrambi gli alfabeti, e c'\u00e8 anzi una forte tendenza a utilizzare l'alfabeto latino piuttosto di quello cirillico, che sta perdendo terreno, soprattutto sul web.\nSono diffuse lingue minoritarie quali: albanese, bosniaco, bulgaro, croato, rumeno, slovacco e ungherese. Tutte queste lingue sono ufficialmente utilizzate in comuni o citt\u00e0 in cui la minoranza etnica supera il 15% della popolazione totale. Nei comuni di Pre\u0161evo e Bujanovac l'amministrazione utilizza l'albanese. In Vojvodina l'amministrazione provinciale utilizza, oltre al serbo, cinque altre lingue (ungherese, slovacco, croato, rumeno e russo).\nMedia e libert\u00e0 d'informazione.\nTelevisione, riviste e giornali in Serbia sono gestiti da societ\u00e0 sia statali che private. La Costituzione della Serbia tutela la libert\u00e0 di parola.\nIl sistema mediatico serbo \u00e8 in trasformazione, ma l'evoluzione \u00e8 ancora \"lenta, incoerente e incompleta\". Secondo il Centro europeo di giornalismo, \"la democratizzazione del sistema dei media non \u00e8 riuscita a diventare un fattore di democratizzazione della societ\u00e0 nel suo insieme, una speranza diffusa nel 2000 basata sui risultati della decennale lotta contro la repressione dei media nel regime di Milosevic\". La Serbia \u00e8 al 59 \u00b0 posto su 180 paesi nel rapporto dell'Indice della libert\u00e0 di stampa 2016 stilato da Reporter senza frontiere.\nLa libert\u00e0 dei mezzi di informazione in Serbia \u00e8 garantita dall'articolo 50 della Costituzione. La libert\u00e0 di espressione e di informazione sono protette dalla legge internazionale e nazionale, sebbene le garanzie sancite dalle leggi non siano attuate in modo coerente. Infatti casi di censura e autocensura sono ancora riportati nel paese. La Serbia \u00e8 considerata \"parzialmente libera\" da Freedom House e si classifica 59\u00ba su 180 paesi nel rapporto 2016 Press Freedom Index compilato da Reporter senza frontiere, migliorando il suo posizionamento di otto posizioni rispetto al 2015. Tuttavia, secondo alcuni esperti, questo miglioramento \u00e8 stato di natura puramente statistica in quanto \u00e8 dovuto pi\u00f9 al peggioramento della tendenza negli altri paesi compresi nell'Indice che non a miglioramenti concreti della situazione in Serbia. Secondo il rapporto di Freedom House del 2015, i media e i giornalisti in Serbia sono soggetti alle pressioni di politici e proprietari sui contenuti editoriali. Inoltre i mezzi di informazione serbi sono fortemente dipendenti da contratti pubblicitari e sussidi governativi che rendono i giornalisti e i media esposti a pressioni economiche, come mancati pagamenti, risoluzione di contratti e simili. Nell'ambito dei negoziati con l'Unione europea l'UE ha chiesto che la Serbia migliori e garantisca la libert\u00e0 di espressione e di stampa. Secondo Christian Mihr di Reporters Without Borders, \"come paese candidato [la Serbia] deve comprendere seriamente l'importanza dell'indipendenza dei giornalisti e la necessit\u00e0 di libert\u00e0 dei media\".\nPolitica.\nLa Serbia \u00e8 una repubblica parlamentare in cui l'Assemblea Nazionale, eletta democraticamente dal popolo ogni quattro anni, \u00e8 legata al governo da un rapporto di fiducia. Il presidente della Repubblica viene eletto ogni cinque anni e generalmente detiene funzioni cerimoniali ma acquista maggiori poteri quando contestualmente in parlamento viene a crearsi una maggioranza del suo stesso colore politico.\nLa vita politica pluralista della Serbia si \u00e8 aperta con le elezioni del 1992, che segnano la continuit\u00e0 del predominio di Slobodan Milo\u0161evi\u0107 e del suo Partito Socialista di Serbia (SPS), erede della Lega dei Comunisti Jugoslavi.\nLa Serbia \u00e8 membro delle Nazioni Unite, del Consiglio d'Europa \u0435 dell'Organizzazione della cooperazione economica del mar Nero. Pur essendo gi\u00e0 tra i paesi \"osservatori\" dell'Organizzazione mondiale del commercio, l'entrata nell'OMC, che era prevista per l'anno 2012, non \u00e8 stata ancora ratificata. La Serbia \u00e8 considerata dal Fondo monetario internazionale come un paese dallo sviluppo medio-alto con un'economia in crescita ed \u00e8 stata dichiarata dalla Freedom House paese libero.\nI cittadini della Serbia dal 2009 possono viaggiare senza obbligo di visto nei Paesi dell'Unione europea. Il 2 marzo 2014 la Repubblica di Serbia \u00e8 diventata ufficialmente candidato per l'adesione all'Unione europea, e il 14 dicembre 2015 sono cominciati ufficialmente i negoziati per l'adesione.\nOrdinamento dello Stato.\nL'attuale Costituzione della Repubblica di Serbia, che sostituisce quella del 1990, \u00e8 stata approvata tramite un referendum tenutosi il 28 e 29 ottobre 2006 ed \u00e8 stata ratificata dal Parlamento l'8 novembre dello stesso anno.\nLa Serbia \u00e8 una repubblica parlamentare nella quale il Primo Ministro \u00e8 il capo del Governo. Il sistema politico \u00e8 di tipo multipartitico e semipresidenziale.\nIl capo dello stato \u00e8 il Presidente della Serbia, eletto a suffragio universale e diretto ogni cinque anni, che nomina il Primo ministro e cura le relazioni estere.\nIl potere esecutivo viene esercitato dal Governo della Serbia (\"Vlada Republike Srbije\") guidato da un Primo ministro (\"Predsednik Vlade\"), comunemente detto premier (\"premijer\"). Il Primo ministro, nominato dal Presidente, \u00e8 approvato dall'Assemblea Nazionale; mentre i Ministri sono nominati dal Primo ministro e approvati dal Parlamento.\nL'attuale presidente \u00e8 Aleksandar Vu\u010di\u0107, mentre il primo ministro \u00e8 Ana Brnabi\u0107, in carica dopo l'elezione del primo ministro Vu\u010di\u0107 a capo dello Stato. Ana Brnabi\u0107 \u00e8 la prima donna ad occupare tale carica.\nIl potere legislativo \u00e8 detenuto dall'Assemblea Nazionale della Repubblica di Serbia (\"Narodna skup\u0161tina Republike Srbije\") composta da 250 membri, eletti per un mandato quadriennale.\nIl potere giudiziario \u00e8 separato ed indipendente dall'esecutivo e dal legislativo.\nSuddivisioni storiche e amministrative.\nLa Serbia \u00e8 suddivisa in 29 distretti (5 dei quali si trovano in Kosovo, quindi fuori dell'amministrazione del Governo centrale), a cui si aggiunge la citt\u00e0 di Belgrado.\nI distretti sono suddivisi in 108 comuni.\nDalla conclusione della Guerra del Kosovo, il Kosovo \u00e8 sotto protettorato delle Nazioni Unite in base alla risoluzione del Consiglio di Sicurezza dell'ONU 1244 e di fatto stato autonomo.\nLa parte della Serbia esterna al Kosovo e alla Vojvodina viene detta Serbia centrale ma non \u00e8 una suddivisione amministrativa del Paese e non ha, al contrario delle due province autonome, un governo regionale proprio.\nRivendicazioni territoriali ed exclavi.\nSul territorio serbo si trova la piccola exclave bosniaca di Sastavci, amministrata dalla Serbia (distretto di Priboj) e rivendicata dalla Bosnia. I confini non sono definiti con precisione.\nLa posizione precisa del confine tra Serbia e Croazia nel tratto fluviale del Danubio \u00e8 controversa. Negli ultimi secoli il corso del Danubio ha subito modifiche; il confine non correva quindi a met\u00e0 del fiume, ma lungo rami in secca dello stesso. Nel corso del tempo si sono formate isole che pur essendo in territorio serbo appartengono alla Croazia.\nA titolo di curiosit\u00e0: il 17 luglio 1945 Winston Churchill, per permettere la nascita in territorio jugoslavo dell'erede al trono jugoslavo Aleksandar Kara\u0111or\u0111evi\u0107 i cui genitori erano in esilio a Londra, dichiar\u00f2, per un giorno, la suite 212 del Claridge Hotel territorio jugoslavo.\nCitt\u00e0 principali.\nLe citt\u00e0 pi\u00f9 grandi e pi\u00f9 popolose (aventi pi\u00f9 di 100.000 abitanti) della Repubblica di Serbia, secondo i dati del censimento del 2011 (il quale per\u00f2 esclude il territorio a status conteso del Kosovo) sono:\nIstituzioni.\nOrdinamento scolastico.\nNel 2001 \u00e8 stata avviata una radicale riforma del sistema scolastico che, tra gli altri interventi, ha completamente rivisto e rimodernato i programmi scolastici e ha allungato la durata della formazione primaria portandola a nove anni. Il primo anno di entrata in vigore della riforma \u00e8 stato il 2003 e il completamento della stessa \u00e8 previsto per l'anno scolastico 2007/2008.\nL'obbligo scolastico inizia a 7 anni con l'inizio del ciclo primario suddiviso in cicli triennali con materie obbligatorie e opzionali. La formazione secondaria prevede la scelta fra il liceo (4 anni), di altre scuole superiori di durata compresa fra i due e i 4 anni oppure l'accesso alla formazione professionale (due o tre anni). L'et\u00e0 lavorativa in Serbia inizia dai diciotto anni.\nLe istituzioni culturali pi\u00f9 importanti della Serbia sono la Matica srpska a Novi Sad e l'Accademia SANU a Belgrado.\nUniversit\u00e0.\nIn Serbia secondo i dati del 2009 vi sono quindici universit\u00e0 . Otto di queste sono statali e sette, invece, sono private. Di tutte queste, addirittura otto hanno la propria sede nella capitale. L'Universit\u00e0 di Belgrado, la pi\u00f9 antica, fondata dal linguista serbo Dositej Obradovi\u0107 nel 1808, come scuola superiore di Belgrado, nel 1838 si fonde con i dipartimenti di Kragujevac in un'unica universit\u00e0; con il nome attuale nel 1905. Fra quelle statali troviamo:\nFra quelle private vi sono:\nForze armate.\nLa difesa della Serbia \u00e8 composta da 2 forze armate:\nL'esercito serbo \u00e8 composto da 31.000 unit\u00e0 di professionisti e da molti riservisti. All'interno dell'esercito vi \u00e8 anche la Flottiglia fluviale che ha funzioni di supporto per le forze di terra. L'esercito serbo \u00e8 considerato l'erede della Armata Popolare di Jugoslavia (JNA) sia per i mezzi che per il personale.\nAllo scoppio delle guerre jugoslave molti soldati disertarono per unirsi ad altre formazioni; nel giro di poco tempo gli unici soldati della JNA erano serbi e montenegrini.\nAnch'essa erede della JNA, l'aeronautica serba \u00e8 composta da 4000 unit\u00e0 e da pi\u00f9 di 200 aerei.\nLa Serbia dispone anche di diverse unit\u00e0 speciali antiterrorismo:\nLa pubblica sicurezza \u00e8 assicurata da due forze di polizia: Gendarmeria e Polizia, entrambi dipendenti dal ministero degli interni.\nEconomia.\nIn economia molto pesanti sono le conseguenze delle guerre e delle scelte politiche in cui la Serbia \u00e8 stata coinvolta dal Governo di Slobodan Milo\u0161evi\u0107 (isolamento, decrescita economica, lungo periodo di sanzioni economiche internazionali, danneggiamento delle infrastrutture nazionali e della reputazione del Paese). L'embargo e le sanzioni internazionali hanno inflitto un durissimo colpo all'economia del paese, a ci\u00f2 sono seguite la svalutazione del dinaro e l'aumento della disoccupazione che hanno peggiorato le condizioni di vita dei cittadini serbi. Dopo la fine della guerra civile jugoslava e la fine delle sanzioni ci fu una fragile ripresa, tuttavia nel 1999, con la nuova esplosione dei conflitti con gli albanesi del Kosovo, le sanzioni vennero reintrodotte e l'attacco della NATO diede il colpo finale all'economia dell'allora Repubblica Federale di Jugoslavia. Dopo che Slobodan Milo\u0161evi\u0107 venne destituito inizi\u00f2 una delicata fase di transizione dall'economia di stampo socialista verso l'economia di mercato. Il paese, libero dall'embargo e dalle sanzioni, si apr\u00ec agli investimenti internazionali che hanno giocato e giocano ancora adesso un ruolo di grande importanza nella ricostruzione della Serbia.\nL'unit\u00e0 monetaria serba \u00e8 il dinaro (RSD), diviso in 100 \"pare\". Un euro vale circa 117 dinari serbi. I dinari si possono cambiare anche fuori dalla Serbia, ma \u00e8 consigliabile riconvertirli prima di lasciare il paese. Il dinaro serbo \u00e8 la valuta ufficiale dello stato ed \u00e8 l'unica ammessa per gli acquisti e le transazioni. Le carte di credito internazionali sono accettate e anche le carte bancomat, tuttavia \u00e8 consigliabile munirsi sempre di dinari per gli acquisti quotidiani in quanto l'economia della Serbia \u00e8 ancora molto legata ai contanti. (Sul territorio del Kosovo \u00e8 in uso l'euro)\nDa quando \u00e8 iniziata la transizione molte aziende multinazionali hanno aperto le loro filiali in Serbia, attratte prevalentemente dalla manodopera a basso costo. Le principali sono: FIAT, Siemens, Bosch, Philip Morris, Michelin, Coca Cola e Carlsberg. Nel settore dell'energia ad aver fatto gli investimenti pi\u00f9 ingenti \u00e8 stato il gigante russo Gazprom.\nNel gennaio del 2005 il PIL si attestava al 50-60% del valore raggiunto nel 1990. A partire dal 2001 tuttavia molti indicatori economici sono positivi, anche grazie a numerosi investimenti stranieri. La crescita del PIL si attestava nel 2004 attorno all'8%, nel 2009 il PIL ha subito una contrazione del 3,5%, nel 2010 la crescita \u00e8 stata dell'1%, nel 2011 del 2,3%.\nSettore primario.\nLa quota di addetti nel settore primario ammonta al 25%. L'agricoltura risulta essere particolarmente importante in Europa dell'est, in Serbia grazie alla presenza di grandi aree di terreno fertile specialmente nella regione autonoma della Vojvodina e nella Ma\u010dva, una regione incastonata tra la Vojvodina, la Bosnia e la \u0160umadija. Si coltivano prevalentemente cereali (mais, frumento), patate e barbabietole. Molto estesa \u00e8 anche la viticoltura. In Serbia la viticoltura \u00e8 praticata principalmente nelle aree lungo i fiumi: Danubio, le tre Morave, Timok e Ni\u0161ava. La zona dello Srem \u00e8 stata per secoli una delle aree di punta per quanto riguarda la viticoltura nei Balcani. Altrettanto famosa \u00e8 la zona vinicola del Banato. Molto diffusa \u00e8 la coltivazione degli alberi da frutto, come il prugno: dalle prugne si ricava un distillato tipicamente nazionale, la \"sljivovica\". La Serbia pu\u00f2 vantare di essere il terzo produttore mondiale di lamponi subito dietro alla Russia e alla Polonia e seconda al mondo nella produzione di prugne subito dietro la Cina. un terzo della produzione mondiale di lamponi avviene nella Serbia Centrale, soprattutto nei pressi di Arilje. Mentre circa il 70% della produzione di prugne serbe \u00e8 destinata alla produzione della Sljivovica. Le esportazioni di prodotti agricoli della Serbia sono aumentate da quando il paese \u00e8 diventato un candidato ufficiale per l'adesione all'Unione Europea.\nL'allevamento \u00e8 costituito soprattutto da suini, bovini, ovini e animali da cortile.\nSettore secondario.\nGli addetti nel settore secondario sono circa il 30%. I settori industriali pi\u00f9 importanti sono quelli agroalimentari, chimici, meccanici e manifatturieri. Le industrie pi\u00f9 importanti sono localizzate a Belgrado (Novi Sad, Kragujevac, Subotica) e Smederevo. A Kragujevac, Serbia Centrale, ha sede la fabbrica di autovetture e autocarri Zastava, che ha siglato un contratto con la FIAT per la produzione in Serbia della Punto (seconda serie) con il nome di \"Zastava 10\". Sempre a Kragujevac dal 2012 viene prodotta la Fiat 500L.\nSettore terziario.\nC'\u00e8 un 67% di addetti a questo settore. Negli ultimi anni in Serbia si \u00e8 assistito a massicci investimenti stranieri, in particolare dalla Germania, dall'Italia e dalla Grecia, e per questo il turismo \u00e8 diventato una delle attivit\u00e0 pi\u00f9 importanti nel Paese. Non disponendo di un accesso al mare, il turismo in Serbia si concentra soprattutto su quello termale, sull'agriturismo e sulle grandi citt\u00e0 come Belgrado e Novi Sad adesso completamente ricostruite dopo i bombardamenti.\nBelgrado, la capitale della Serbia, una metropoli in cui vivono quasi 2 milioni di persone, \u00e8 una delle citt\u00e0 pi\u00f9 grandi dell'Europa orientale e sorge sulla confluenza dei due fiumi Sava e Danubio. \u00c8 anche il fulcro della rete stradale e ferroviaria del paese. Il clima belgradese \u00e8 di tipo continentale ed \u00e8 caratterizzato da inverni piuttosto rigidi ed estati molto calde. I mesi migliori per visitare la capitale serba sono aprile e maggio. Le attrazioni della capitale serba includono la fortezza di Kalemegdan, anch'essa sorge sui due fiumi, i pi\u00f9 grandi musei del paese e dei Balcani, i palazzi reali e altri importanti monumenti. I bar sulle vie affollate e la vita notturna effervescente hanno fatto s\u00ec che questa citt\u00e0 acquisisse sempre pi\u00f9 prestigio a livello turistico. Belgrado \u00e8 inoltre il cuore economico del paese e la citt\u00e0 con il tenore di vita pi\u00f9 alto.\nLa seconda citt\u00e0 della Serbia per dimensioni e numero di abitanti \u00e8 Novi Sad. Questa citt\u00e0 oltre che per l'economia \u00e8 di fondamentale importanza anche per la cultura serba. Quando l'Impero Ottomano conquist\u00f2 il territorio serbo, molti serbi si rifugiarono infatti a Novi Sad, che allora era sotto dominazione asburgica, per sfuggire alle persecuzioni dei Turchi. A Novi Sad venne fondata anche la Matica srpska, una delle istituzioni culturali pi\u00f9 importanti della Serbia. Oggi, la sua crescente importanza ha portato alla realizzazione di nuovi ampi viali, strade e alla costruzione di altri grandi edifici. Anche Novi Sad \u00e8 stata bombardata dalla NATO, ma \u00e8 stata completamente ricostruita. Dal 2001 vi si organizza \"Exit\": un festival musicale di fama internazionale, nato in origine come forma di protesta contro la dittatura di Slobodan Milo\u0161evi\u0107, ma che ora attrae migliaia di spettatori da tutto il mondo e che ha dato alla citt\u00e0 e alla Serbia un posto sulla mappa della musica.\nSulla riva destra del Danubio, poco lontano dal confine con la Croazia, si incontra la Fruska Gora una catena di colline alte non pi\u00f9 di 600 metri che movimentano il paesaggio della piatta pianura. L'area \u00e8 stata dichiarata Parco Nazionale e ospita al suo interno una ricca variet\u00e0 di flora e fauna oltre a custodire i monasteri ortodossi, veri scrigni della cultura serba.\nI laghi e le cascate naturali di Zlatibor, che in lingua serba significa \"pino dorato\" in ricordo del Pinus silvestris ormai non pi\u00f9 presente nell'area, costituiscono un'altra attrattiva turistica e, per gli amanti degli sport di montagna, vi sono pi\u00f9 a sud, al confine col Kosovo, gli impianti sciistici di Kopaonik. Le terme di Vrnjacka Banja per esempio risalgono all'epoca dell'impero romano e non sono le uniche, inoltre negli ultimi decenni sono stati scoperti numerosi siti archeologici di origine romana, ma anche pi\u00f9 antica come la citt\u00e0 romana di Sirmium, vicino a Sremska Mitrovica o quella di Viminacium, nei dintorni di Po\u017earevac.\nNella Serbia occidentale, nei pressi del confine con la Bosnia ed Erzegovina, si trova il Parco nazionale di Tara istituito nel 1981; qui le pi\u00f9 orientali propaggini della dorsale dinarica offrono un habitat ideale per le tante variet\u00e0 di flora e di fauna che si trovano tra picchi che sfiorano i 1500 metri e l'ampio canyon scavato dalla Drina.\nAltri centri che dal 2007 hanno cominciato ad attirare i turisti sono Djavolja Varos (la citt\u00e0 del Diavolo) e i vari centri spirituali tra i quali spicca Studenica con il suo monastero.\nAmbiente.\nLa natura della Serbia \u00e8 ricca e variegata. Sono presenti sul territorio serbo catene montuose che si sviluppano a sud dei fiumi Sava e Danubio. Sono i fiumi stessi a dividere il paese in due aree distinte: una montuosa e collinare, l'altra pianeggiante che coincide con la pianura pannonica. Tuttavia l'inquinamento \u00e8 uno dei pi\u00f9 gravi problemi che l'odierna Repubblica di Serbia deve affrontare. Da quanto \u00e8 emerso dai risultati dello screening effettuato dall'Unione Europea, la politica ambientale dello stato serbo \u00e8 del tutto incompatibile con il modello previsto per un paese UE, il che, unito alla totale assenza di raccolta differenziata e di un efficace sistema di riciclaggio, render\u00e0 il capitolo 27 (quello riguardante la tutela dell'ambiente) uno dei pi\u00f9 lunghi e difficili da chiudere. Sono stati fatti dei timidi progressi in tal senso da quando il paese \u00e8 diventato un candidato ufficiale per l'accesso all'UE e da quando il turismo ha iniziato a giocare un ruolo sempre pi\u00f9 pesante nell'economia del paese. Il bombardamento della NATO del 1999 ha provocato dei seri danni alla struttura ambientale della Serbia, soprattutto a causa dell'utilizzo dell'uranio impoverito.\nNella Repubblica sono stati istituiti cinque parchi nazionali: \nOltre ai parchi nazionali ci sono in Serbia 31 aree protette. Tutti i parchi nazionali della Serbia sono facilmente accessibili e il regime di gestione \u00e8 molto permissivo e consente alla popolazione di vivere all'interno del parco. Nei molti villaggi pittoreschi presenti al loro interno, i visitatori possono scegliere tra alberghi e abitazioni tradizionali.\nFlora.\nVerso la fine del XVII secolo la Serbia era ancora una terra dall'ambiente incontaminato. Pi\u00f9 del 90% del territorio era coperto da foreste di querce e faggi. Da qui il nome della collinosa regione centrale \"\u0428\u0443\u043c\u0430\u0434\u0438\u0458\u0430 / \u0160umadija\", che deriva dalla parola serba \"\u0428\u0443\u043c\u0430 / \u0160uma\", che significa bosco. Negli ultimi tre secoli, anche a causa della rivoluzione industriale, buona parte delle foreste sono state trasformate in terreni agricoli e industriali e oggi la zona forestale occupa solo il 27% del territorio della Serbia. Gli alberi pi\u00f9 comuni sono il faggio, la quercia (si contano quasi 10 specie), il pioppo, l'abete e il pino scozzese e austriaco. In tutta la Serbia i querceti sono tipici di pianura e collina quanto i faggeti per le zone montuose. Nella Serbia occidentale sono comuni le foreste di conifere. I parchi nazionali conservano invece specie rare ed endemiche: il bagolaro, l'albero di noce selvatico, il nocciolo turco, il pino di Pan\u010di\u0107 (monte Tara), il pino bosniaco e macedone e la quercia macedone.\nFauna.\nLe estese foreste della Serbia sono un habitat perfetto per molti animali selvatici comuni: \nil lupo, ad esempio, prospera in gran numero; vi \u00e8 poi l'orso bruno, che si trova in quasi tutti i parchi nazionali serbi, specialmente in prossimit\u00e0 del monte Tara. La lince, invece, si trova in poche aree protette, come, ad esempio, nel \u0110erdap, mentre la Suva Planina \u00e8 famosa per il gran numero di cavalli inselvatichiti. La poiana \u00e8 diffusa soprattutto nella Serbia occidentale. I cervi si trovano prevalentemente nella regione della Vojvodina, mentre i cinghiali, i caprioli e i conigli si trovano in tutto il paese.\nCultura.\nTradizioni.\nUna tradizione della diplomazia serba prevede che il Presidente della Repubblica o il Primo Ministro accolgano i capi di stato in visita offrendo loro all'arrivo del pane e del sale, considerati (specialmente il pane) fin dall'antichit\u00e0 i simboli dell'ospitalit\u00e0.\nUn'altra tradizione tipicamente serba \u00e8 quella di baciarsi tre volte sulla guancia. Non \u00e8 obbligatorio farlo al primo incontro, ma da quelli successivi s\u00ec, e specialmente se avete familiarizzato molto con il vostro conoscente o ospite.\nLetteratura.\nUna letteratura serba si afferma gi\u00e0 nel XVIII secolo. Ma nel XIX secolo prevale la poesia epica nazionale di Vuk Karadzic, soprattutto linguista e Dositej Obradovi\u0107.\nNel XX secolo una certa notoriet\u00e0 internazionale si afferma con lo scrittore Danilo Ki\u0161, autore di vari romanzi e poesie.\nMusica.\nAnche in campo musicale la Serbia ha prodotto importanti personalit\u00e0: tra le cantanti serbe pi\u00f9 apprezzate ricordiamo, Toma Zdravkovi\u0107, Danica Krstic, Marija \u0160erifovi\u0107, autrice del singolo Molitva, che ha vinto l'Eurovision Song Contest 2007 e tra i cantanti serbi ricordiamo \u017deljko Joksimovi\u0107 e il cantautore \u0110or\u0111e Bala\u0161evi\u0107.\nArte.\nLa Serbia continua ancora oggi a coltivare e conservare la tradizione culturale e artistica, specialmente quella bizantina.\nPatrimoni dell'umanit\u00e0.\nCinque siti della Serbia sono stati iscritti nella Lista dei patrimoni dell'umanit\u00e0 dell' UNESCO.\nCinema.\nIn campo cinematografico spiccano le figure dei registi Emir Kusturica, bosniaco, ma naturalizzato serbo, Goran Paskaljevi\u0107 e di Zoran \u0110or\u0111evi\u0107; tra le attrici Beba Loncar.\nTra i film premiati ricordiamo La polveriera (1998), di Goran Paskaljevi\u0107, Premio FIPRESCI agli European Film Awards 1998.\nScienza.\nFisica.\nUno dei pi\u00f9 grandi scienziati nel campo dell'elettromagnetismo, tra il XIX e il XX secolo, fu Nikola Tesla, naturalizzato statunitense. Il suo lavoro teorico e i suoi brevetti costituiscono la base del sistema elettrico a corrente alternata, in particolare la distribuzione elettrica polifase e i moderni motori elettrici a corrente alternata.\nGastronomia.\nLa cucina serba \u00e8 caratterizzata per essere eterogenea con influenze mediterranee, turche e dell'impero austroungarico.\nSport.\nTennis.\nIn campo sportivo la Serbia, nell'ambito internazionale, ha raggiunto in varie discipline risultati di alto prestigio: nel tennis ricordiamo Novak \u0110okovi\u0107, tra i pi\u00f9 grandi tennisti di sempre, che \u00e8 il n.1 al mondo da ben 320 \nsettimane, Janko Tipsarevi\u0107 e Viktor Troicki, oltre alle tenniste Ana Ivanovi\u0107 e Jelena Jankovi\u0107, entrambe numero 1 della classifica.\nPallavolo.\nLa Nazionale di pallavolo femminile della Serbia ha ottenuto il titolo mondiale nel 2018 battendo l'Italia.\nCalcio.\nLa Serbia \u00e8 una nazione dalla grande tradizione calcistica. La nazionale serba \u00e8 considerata dalla UEFA l'erede ufficiale della nazionale jugoslava.\nLe squadre di calcio pi\u00f9 popolari sono il FK Crvena Zvezda, nota in italiano come Stella Rossa, e il FK Partizan, squadre dal notevole passato. Tra i calciatori serbi pi\u00f9 famosi attualmente in attivit\u00e0 troviamo Sergej Milinkovi\u0107-Savi\u0107, Aleksandar Kolarov, Nikola Milenkovi\u0107, Dusan Vlahovic militanti rispettivamente nella Lazio, nell\u2019Inter, Fiorentina e nella Juventus.\nGiochi olimpici.\nLa prima medaglia d'oro olimpica per la Serbia (dall'indipendenza), fu vinta da Milica Mandi\u0107, nel taekwondo, ai Giochi olimpici di Londra 2012.\nPrima medaglia olimpica per la Serbia fu vinta nel nuoto, nei 100m farfalla, da Milorad \u010cavi\u0107, medaglia di argento a Pechino 2008.\nFestivit\u00e0 e ricorrenze nazionali.\nLa Festa nazionale della Serbia ricorre il 15 febbraio, giorno in cui ebbe inizio la prima rivolta serba contro l'Impero Ottomano nel 1804 e lo stesso in cui, trentun anni dopo (il 15 febbraio del 1835) entr\u00f2 in vigore la prima costituzione serba, detta anche \"Costituzione di Sretenje\"."}
{"id": "2594815", "revid": "1543377", "url": "https://it.wikipedia.org/wiki?curid=2594815", "title": "Casting couch", "text": "Casting couch (letteralmente: \"divano per il \"casting\") \u00e8 un eufemismo della lingua inglese usato per indicare l'atto con cui una persona che ha la possibilit\u00e0 di assegnare ruoli per formare un cast richiede prestazioni sessuali agli aspiranti attori o attrici. \nOrigine dell'espressione.\nL'espressione \u00e8 stata coniata nell'industria cinematografica, settore in cui il fenomeno \u00e8 molto pi\u00f9 diffuso, per indicare quei \"casting\" riservati in cui produttori o registi preferivano avere colloqui privati con le aspiranti attrici per ottenere favori sessuali, per poi concedergli ruoli privilegiati in medie o grandi produzioni cinematografiche oppure apparizioni nel mondo dello spettacolo.\nI \"casting couch\" hanno generato numerosi scandali sessuali in diversi campi: cinema, musica, televisione e persino politica, e in alcuni casi si \u00e8 espressamente parlato di abuso di potere in quanto le vittime non erano sempre consenzienti all'atto ma obbligate dal contesto. L'affermazione nella cultura popolare di questi scandali di natura sessuale ha portato alla nascita di sottogeneri dell'industria pornografica, chiamati appunto \"casting couch\"\".\nAlcuni casi di \"casting couch\" nell'industria cinematografica:"}
{"id": "2594818", "revid": "810736", "url": "https://it.wikipedia.org/wiki?curid=2594818", "title": "Brandon Rodd", "text": " \nCarriera professionistica.\nStagione 2008\nPreso dai Buffalo Bills dai rookie non selezionati, ha chiuso la stagione senza giocare una partita.\nStagione 2009\nIl 30 settembre ha firmato per la squadra delle riserve degli Oakland Raiders. \u00c8 stato svincolato il 4 novembre. Per poi rifirmare con essa l'8 dicembre.\nL'8 gennaio 2010 ha firmato un contratto come futura riserva.\nStagione 2010\nIl 4 settembre viene \"tagliato\" dai \"Raiders\".\nVittorie e premi.\nNessuno."}
{"id": "2594831", "revid": "1516087", "url": "https://it.wikipedia.org/wiki?curid=2594831", "title": "McLaren MP4-21", "text": "La McLaren MP4-21 \u00e8 un'automobile monoposto sportiva di Formula 1, costruita dalla McLaren per partecipare al Campionato mondiale di Formula 1 2006.\nProgettata da Adrian Newey, la vettura \u00e8 stata inizialmente guidata da Kimi R\u00e4ikk\u00f6nen e Juan Pablo Montoya, con quest'ultimo che dal Gran Premio di Francia \u00e8 passato alla NASCAR venendo sostituito da Pedro de la Rosa.\nNelle 18 gare disputate ha ottenuto tre pole position ed altrettanti giri veloci, in entrambi i casi per mano del finlandese R\u00e4ikk\u00f6nen, e un totale di 9 podi fra i tre piloti, ma nessuna vittoria. Al termine della stagione si \u00e8 classificata al terzo posto tra i costruttori.\nPresentazione.\nLa vettura \u00e8 stata presentata il 23 gennaio 2006.\nLivrea e sponsor.\nLa livrea presenta una colorazione grigia metallizzata, con alcuni inserti neri e rossi in ossequio ai nuovi sponsor Fly Emirates e Johnnie Walker.\nSviluppo.\nLa McLaren MP4-21 \u00e8 un'evoluzione della monoposto utilizzata dalla scuderia britannica nel corso della stagione precedente. Il telaio e le linee generali della nuova vettura, del resto, ricalcano ampiamente quelle della MP4-20.\nAerodinamica.\nDal punto di vista aerodinamico il primo profilo caratterizzante della MP4-21 \u00e8 l'adozione di un alettone anteriore basso, corto e stretto, la cui parte inferiore assume una peculiare forma a cucchiaio che ricalca in gran parte quello della MP4-20, mentre dietro le ruote anteriori \u00e8 possibile apprezzare degli schermi sdoppiati. Significativa \u00e8 anche la presenza di pance corte e scavate nella parte inferiore con imbocco triangolare. Per quanto riguarda gli sfoghi dell'aria calda nella parte superiore, presentano una forma a ciminiera incurvata verso l'esterno che permette l'integrazione di scarichi alti e viene installato un impianto di feritoie trasversali sulle fiancate. Davanti alle ruote posteriori \u00e8 possibile individuare un complesso di ricercati particolari aerodinamici comprensivo di pinne, spoiler e derive verticale, inoltre un piccolo alettone \u00e8 collocato sul cofano motore e sopra il cambio. Un ulteriore profilo aerodinamico \u00e8 collocato ai lati della luce posteriore. Le paratie dell'alettone posteriore presentano un angolo superiore smussato e seguono la curvatura della ruota, infine nella parte alta sono individuabili delle feritoie orizzontali. La struttura deformabile posteriore ha anche funzione aerodinamica.\nTelaio e sospensioni.\nIl telaio della MP4-21 \u00e8 un monoscocca in fibra di carbonio ed alluminio a nido d'ape, come il cofano motore, con una zavorra di circa 90 chilogrammi per raggiungere il peso regolamentare di 600. I radiatori dell'acqua e dell'olio sono monolitici e ricurvi.\nPer quanto riguarda le sospensioni, la sospensione anteriore adotta uno schema \"push-rod\" con attacchi inferiori sdoppiati ed ancoraggio sullo spigolo inferiore della scocca. Il triangolo superiore \u00e8 rialzato e caratterizzato da un profilo alare che integra il braccio dello sterzo. La sospensione posteriore \u00e8 caratterizzata invece dal fatto che l'elemento esterno della presa d'aria ha un profilo aerodinamico. Caratteristica comune \u00e8 l'attacco del puntone delle sospensioni, infulcrato sul portamozzo. Le pinze dei freni sono oblique, con presa d'aria a cestello che copre il disco e permette l'espulsione dell'aria calda assialmente.\nMotore.\nA causa del cambio di regolamento, la Mercedes-Benz sostituisce i precedenti motori V10 da 3000 cm con il nuovo FO 108S, un V8 inclinato a 90\u00b0 da 2400 cm, due alberi a camme e quattro valvole per cilindro. Il propulsore pesa 95 chilogrammi, ha un alesaggio di 98 mm e sia il monoblocco sia la testa sono realizzate in alluminio. La gestione elettronica libera \u00e8 realizzata da McLaren Electronic Systems, che grazie all'impianto STAR2 System permette al propulsore di sprigionare pi\u00f9 di 700 CV a 20.000 giri/min, regime massimo di rotazione imposto dal regolamento. La vita massima dell'unit\u00e0 propulsiva \u00e8 circa 1800 chilometri, la distanza delle prove e della gara di due Gran Premi.\nRisultati completi.\nLa stagione si rivela sostanzialmente deludente, con la vettura che non conquista nessuna vittoria e si dimostra in calo rispetto alla stagione precedente."}
{"id": "2594835", "revid": "767487", "url": "https://it.wikipedia.org/wiki?curid=2594835", "title": "Le amiche del cuore", "text": "Le amiche del cuore \u00e8 un film del 1992 diretto da Michele Placido.\nIl film segna l'esordio della diciottenne Claudia Pandolfi.\nFu presentato alla Quinzaine des R\u00e9alisateurs del 45\u00ba Festival di Cannes.\nTrama.\nTre amiche adolescenti vivono nella periferia romana: Simona, Morena e Claudia. Le tre ragazze, molto legate, hanno diverse aspirazioni: Claudia vuole fare l'attrice e passa da un letto all'altro, Morena studia da infermiera e accudisce la madre malata, Simona apparentemente sembra avere una vita normale, ma dentro di s\u00e9 nasconde un segreto profondo, che dopo l'incontro con Lucio porter\u00e0 nella sua vita una sete irrimediabile di vendetta. Infatti, \u00e8 oggetto di incesto da parte del padre."}
{"id": "2594838", "revid": "1543377", "url": "https://it.wikipedia.org/wiki?curid=2594838", "title": "MoneyGram", "text": "MoneyGram International Inc. \u00e8 una societ\u00e0 di trasferimento di denaro basata negli Stati Uniti con sede a Dallas, Texas. La societ\u00e0 ha un centro operativo a St. Louis Park, Minnesota e uffici regionali e locali in tutto il mondo. MoneyGram \u00e8 una societ\u00e0 pubblica quotata con il simbolo MGI. Le attivit\u00e0 di MoneyGram si suddividono in due categorie: Global Funds Transfers e Financial Paper Products. La societ\u00e0 opera con privati e imprese attraverso una rete di agenti e clienti di istituzioni finanziarie.\nMoneyGram \u00e8 il secondo pi\u00f9 importante fornitore di trasferimenti di denaro al mondo. La societ\u00e0 opera in oltre 200 paesi con una rete internazionale di circa 347.000 agenzie.\nStoria.\nMoneyGram International \u00e8 il risultato della fusione di due attivit\u00e0 commerciali, Travelers Express con sede a Minneapolis e Integrated Payment Systems Inc. con sede a Denver. MoneyGram \u00e8 stata inizialmente fondata come una filiale di Integrated Payment Systems ed \u00e8 poi diventata una societ\u00e0 indipendente prima di essere acquisita da Travelers nel 1998. Nel 2004, Travelers Express \u00e8 diventata poi MoneyGram International.\nTravelers Express (1940-1997).\nLa societ\u00e0 Travelers Express Co. Inc. con sede a Minneapolis \u00e8 stata fondata nel 1940. Travelers Express, filiale di Viad Corporation, \u00e8 diventato il pi\u00f9 importante fornitore di ordini monetari della nazione prima di avviare un piano di ristrutturazione aziendale nel 1993. Alla fine degli anni 90, MoneyGram Payment Systems contava una copertura di servizio clienti in oltre 22.000 sedi distribuite in 100 paesi.\nMoneyGram Payment Systems (1988-1997).\nMoneyGram si \u00e8 formata nel 1988 come filiale di Integrated Payment Systems Inc. Integrated Payment Systems era una filiale di First Data Corporation, a sua volta filiale di American Express. Nel 1992, First Data si \u00e8 staccata da American Express quotandosi pubblicamente al New York Stock Exchange. Successivamente, First Data Corporation si \u00e8 fusa con First Financial, proprietari della societ\u00e0 rivale Western Union. Al fine di poter approvare la fusione, la Commissione Federale per il Commercio ha obbligato First Data a vendere Integrated Payment Systems.\nNel 1996, Integrated Payment Systems, la seconda pi\u00f9 importante societ\u00e0 di trasferimento di denaro non bancaria della nazione, \u00e8 diventata una societ\u00e0 pubblica quotata rinominata MoneyGram Payment Systems Inc. Nel 1997, James F. Calvano, ex-presidente di Western Union, diventa Amministratore Delegato di MoneyGram Payment Systems.\nMoneyGram International Ltd. \u00e8 stata fondata nel 1997 da MoneyGram Payment Systems Inc. un anno dopo che la societ\u00e0 \u00e8 diventata pubblicamente quotata. Quando fu fondata MoneyGram International, MoneyGram Payment Systems possedeva il 51% della societ\u00e0, mentre il restante 49% era detenuto da Thomas Cook Group.\nMoneyGram International (dal 1998).\nNell'aprile del 1998, Viad ha acquisito MoneyGram Payment Systems Inc. per 287 milioni di dollari. MoneyGram \u00e8 stata poi riassorbita da Travelers Express di Viad a Minneapolis.\nNel 2003, Travelers Express ha ottenuto l'intera propriet\u00e0 della rete MoneyGram, inclusa MoneyGram International. Un anno dopo, Viad si \u00e8 staccata da Travelers Express creando una societ\u00e0 indipendente. Nel gennaio 2004 Travelers Express \u00e8 stata rinominata MoneyGram International Inc. Nel giugno 2004, Viad ha venduto MoneyGram ed \u00e8 diventata un'entit\u00e0 pubblica quotata individuale.\nEntro il 2006, MoneyGram International si \u00e8 allargata a livello internazionale includendo oltre 96.000 agenti in regioni quali Asia-Pacifico, Europa Orientale e America Centrale. La societ\u00e0 introduce inoltre servizi aggiuntivi quali il pagamento di fatture e i trasferimenti online di denaro.\nDurante la crisi finanziaria, le azioni di MoneyGram crollano del 96% dal 2007 al 2009. Nel 2008, la societ\u00e0 perde oltre 1,6 miliardo di dollari di investimenti mobiliari assicurate da garanzie ipotecarie rischiose e tali perdite portano la societ\u00e0 a vendere un pacchetto di maggioranza a Thomas H. Lee Partners e Goldman Sachs in cambio di denaro contante. Durante questo periodo di calo, U.S. Bancorp trasferisce i suoi servizi di trasferimento di denaro a Western Union. La societ\u00e0 incomincia a ritrovare una redditivit\u00e0 positiva nel 2009.\nIn questa fase di recupero di MoneyGram, Pamela Patsley diventa presidente esecutivo della societ\u00e0 nel gennaio 2009 ed \u00e8 poi nominata Amministratore Delegato nel settembre dello stesso anno. Nel novembre 2010, MoneyGram delocalizza ufficialmente la sua sede centrale nella citt\u00e0 di Dallas, Texas. La societ\u00e0 mantiene i propri centri operativi e informativi a Minneapolis.\nFilantropia.\nMoneyGram ha lanciato la MoneyGram Foundation nel 2013 che si focalizza sulla distribuzione conferimenti a livello internazionale a favore dell'istruzione. La MoneyGram Foundation ha distribuito conferimenti in 19 paesi nel primo anno di operativit\u00e0. La Fondazione ottiene il sovvenzionamento dei propri fondi MoneyGram International e si sviluppa sul precedente Global Giving Program di MoneyGram.\nGrazie a MoneyGram, Global Giving ha fatto una donazione di 100.000 dollari a World Vision International per l'istruzione e le forniture scolastiche e un'ulteriore donazione di 30.000 dollari per il programma Girls Exploring Math and Science di Dallas.\nMoneyGram ha partecipato all'operazione di sostegno in seguito al terremoto di Haiti del 2010 riducendo le proprie spese a solo 1 dollaro a transazione verso Haiti oltre che a un conferimento di 10.000 dollari alla Pan American Development Foundation e alla Croce Rossa Americana. Nel 2012, MoneyGram ha contribuito alle operazioni di sostegno successive all'Uragano Sandy impegnandosi a donare 1 dollaro a transazione per un totale di 200.000 dollari a favore della Croce Rossa Americana.\nLa fondazione ha inoltre contribuito ad altre operazioni di sostegno a seguito di eventi quali il Tifone Haiyan nelle Filippine. La societ\u00e0 ha partecipato inoltre all'iniziativa One Laptop per Child e a Habitat for Humanity attraverso la MoneyGram Foundation.\nIn Italia.\nMoneyGram International LTD \u00e8 presente in Italia dal 1995 attraverso la sua controllata MoneyGram Payment Systems Italy che ha sede a Roma. La societ\u00e0 dispone di circa 14.000 punti vendita di cui circa 10.000 sono rappresentati dagli uffici di Poste Italiane."}
{"id": "2594842", "revid": "599013", "url": "https://it.wikipedia.org/wiki?curid=2594842", "title": "Philippe Koch", "text": "\u00c8 il fratello di Raphael Koch.\nCarriera.\nClub.\nKoch ha iniziato a giocare nelle giovanili del Bibrist e successivamente del Soletta.\nNel 2007 si \u00e8 trasferito nelle giovanili dello per poi passare in prima squadra nel 2008, esordendo il 28 agosto nella partita del secondo turno di Coppa UEFA 2008-2009 contro lo . Il 1\u00ba marzo 2009 ha esordito in Super League contro il , disputando un totale di 11 partite nella stagione di esordio in prima squadra, terminana con la vittoria del campionato. Il 5 agosto 2009 ha esordito in Champions League nella partita del terzo turno preliminare contro il Maribor.\nNazionale.\nKoch ha disputato con la Nazionale Under-19 svizzera l'Europeo di categoria del 2009 in Svezia, scendendo in campo in tutte le 3 partite giocate dalla Svizzera.\nIl 4 settembre 2009 ha esordito con la Svizzera Under-21 contro l'Armenia in una partita valida per le qualificazioni all'Europeo Under-21 2011.\nViene convocato in Nazionale maggiore da Ottmar Hitzfeld per la partita valida per le qualificazione a Euro 2012 contro il Montenegro dell'11 ottobre 2011 a Basilea."}
{"id": "2594846", "revid": "994818", "url": "https://it.wikipedia.org/wiki?curid=2594846", "title": "Alessandro Argenton", "text": "Negli anni dal 1958 al 1985 ha svolto attivit\u00e0 agonistica di altissimo livello sia nell'ambito delle corse ad ostacoli sia in concorso ippico e completo.\n\u00c8 stato un apprezzato gentleman rider e ha un record imbattuto di 290 corse ad ostacoli vinte negli ippodromi di tutta Italia. \nVincitore di cinque coppe d'oro (anni 1958, 1959, 1960, 1963, 1971) per il cavaliere meglio classificato nelle corse in ostacoli di maggior rilievo nell'annata. \nVincitore della staffa d'oro nel 1960 per il maggior numero di corse vinte in piano e in ostacoli. \nVincitore di sette staffe d'argento per il maggior numero di corse vinte in ostacoli (anni 1958, 1959, 1960, 1965, 1971, 1982, 1983).\nDue volte campione italiano nel 1967 e 1977 in completo di equitazione.\nNel 2015 \u00e8 stato insignito del collare d'oro al merito sportivo ai campioni olimpici.\nVanta cinque partecipazioni ai Giochi olimpici e due medaglie, una d\u2019oro e una d\u2019argento entrambe nel concorso completo."}
{"id": "2594848", "revid": "729019", "url": "https://it.wikipedia.org/wiki?curid=2594848", "title": "Famiglia Griqua", "text": "La famiglia di asteroidi Griqua \u00e8 una famiglia di asteroidi della fascia principale del sistema solare caratterizzati da orbite con semiassi maggiori compresi tra 3,1 e 3,27 AU. Gli asteroidi di questo gruppo hanno tutti eccentricit\u00e0 orbitale superiore a 0,35. La famiglia deve il suo nome all'oggetto principale che vi appartiene, l'asteroide Griqua, appunto.\nLe orbite degli oggetti appartenenti alla famiglia presentano un fenomeno di risonanza orbitale 1:2 con Giove. Per tale motivo, le loro orbite sono instabili e, venendo gradualmente perturbate nel corso dei millenni, finiscono con l'intersecare le orbite di Marte o Giove.\nProspetto.\nSegue un prospetto dei principali asteroidi appartenenti alla famiglia."}
{"id": "2594849", "revid": "113268", "url": "https://it.wikipedia.org/wiki?curid=2594849", "title": "Famiglia di asteroidi Griqua", "text": ""}
{"id": "2594852", "revid": "1728", "url": "https://it.wikipedia.org/wiki?curid=2594852", "title": "Vassily Sinaisky", "text": ""}
{"id": "2594856", "revid": "729019", "url": "https://it.wikipedia.org/wiki?curid=2594856", "title": "Santiago Gonz\u00e1lez Bonorino", "text": "Biografia.\nCresciuto nel San Isidro Club, Gonz\u00e1lez Bonorino, che vinse con il club bianconerazzurro quattro titoli dell'Uni\u00f3n de Rugby de Buenos Aires nel ruolo di pilone ed esercit\u00f2 la professione di dottore commercialista prima di diventare professionista nel 2000; in tale anno fu ingaggiato in Francia dal Castres, rimanendovi una stagione, al termine della quale divenne internazionale per i \"Pumas\" (Panamericano 2001, contro l'.\nNella stagione successiva fu di nuovo al San Isidro Club, dove vinse il suo quinto torneo URBA; in Nazionale si aggiudic\u00f2 anche il Sudamericano ; tra i pi\u00f9 che probabili convocati per la in Australia, chiese tuttavia al C.T. Marcelo Loffreda di non essere selezionato, adducendo motivi personali e nel 2003 torn\u00f2 in Francia al B\u00e9ziers per una stagione, al termine della quale fu di nuovo in Argentina, dove vinse anche il sesto titolo URBA nel 2004.\nNel 2006 fu ingaggiato in Italia dalla Capitolina, formazione romana appena promossa nel Super 10 e, un anno pi\u00f9 tardi, a quattro anni di distanza dall'ultima convocazione, fu chiamato in Nazionale da Marcelo Loffreda per i \"test\" di preparazione alla contro , e ; prese quindi parte alla manifestazione mondiale disputando due incontri, tutti nella prima fase a gironi, e classificandosi terzo assoluto con i \"Pumas\"; nel 2008 fu ingaggiato proprio da Loffreda che nel frattempo aveva lasciato la Nazionale per andare in Inghilterra ad allenare il Leicester.\nDopo la vittoria nel campionato inglese nella stagione 2008-09 si trasfer\u00ec al Northampton per il 2009-10, ma a causa di un infortunio alla schiena dovette ritirarsi dall'attivit\u00e0 nel gennaio 2010 dopo soli otto incontri di Premiership con i \"Saints\" ."}
{"id": "2594863", "revid": "767487", "url": "https://it.wikipedia.org/wiki?curid=2594863", "title": "Ludden", "text": "Ludden \u00e8 un centro abitato (\"city\") degli Stati Uniti d'America, situato nella Contea di Dickey nello Stato del Dakota del Nord. Nel censimento del 2000 la popolazione era di 29 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Ludden si estende su una superficie di 2,00\u00a0km\u00b2, tutti occupati da terre.\nPopolazione.\nSecondo il censimento del 2000, a Ludden vivevano 29 persone, ed erano presenti 10 gruppi familiari. La densit\u00e0 di popolazione era di 14,5 ab./km\u00b2. Nel territorio comunale si trovavano 18 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 10,3% era al di sotto dei 18, il 6,9% fra i 18 e i 24, il 17,2% fra i 25 e i 44, il 44,8% fra i 45 e i 64, mentre infine il 20,7% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 107,1 maschi."}
{"id": "2594876", "revid": "767487", "url": "https://it.wikipedia.org/wiki?curid=2594876", "title": "Monango", "text": "Monango \u00e8 un centro abitato (\"city\") degli Stati Uniti d'America, situato nella Contea di Dickey nello Stato del Dakota del Nord. Nel censimento del 2000 la popolazione era di 28 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Monango si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Monango vivevano 28 persone, ed erano presenti 7 gruppi familiari. La densit\u00e0 di popolazione era di 30 ab./km\u00b2. Nel territorio comunale si trovavano 18 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 25,0% era al di sotto dei 18, il 3,6% fra i 18 e i 24, il 25,0% fra i 25 e i 44, il 17,9% fra i 45 e i 64, mentre infine il 28,6% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 86,7 maschi."}
{"id": "2594883", "revid": "767487", "url": "https://it.wikipedia.org/wiki?curid=2594883", "title": "Pisa Sporting Club 1981-1982", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1981-1982.\nStagione.\nNella stagione 1981-1982 il Pisa disputa il campionato di Serie B. Il patron Adolfo Anconetani affida la panchina al giovane tecnico piombinese Aldo Agroppi e dichiara fin dall'estate le sue ambizioni di voler puntare alla promozione.\nLa formazione nerazzurra, in effetti, mostra fin dall'inizio di possedere un solido impianto, all'altezza delle aspettative e ben presto si colloca nelle prime posizioni; nel corso dell'annata i pisani mantengono una certa continuit\u00e0, ottenendo 24 punti nell'andata e 23 nel girone di ritorno, anche grazie alla vena realizzativa della mezzala Pasquale Casale, il quale nell'intero campionato segner\u00e0 15 reti e del centravanti Alessandro Bertoni che in stagione ne imbuca 12 di reti, due nella Coppa Italia e 10 in campionato. Giunti in primavera si delinea in testa alla classifica un quintetto di squadre che ambiscono alla vittoria del campionato: Pisa, e Verona, nel finale di torneo riusciranno a vincere la resistenza del Varese e del Bari.\nNelle ultime giornate saranno i veronesi a spuntarla, davanti ai genovesi e ai pisani che comunque, grazie al terzo posto finale, ottengono la prima promozione in Serie A dell'era-Anconetani, nonch\u00e9 la seconda nell'intero dopoguerra. Nella Coppa Italia il Pisa disputa prima del campionato, il settimo girone di qualificazione, che promuove ai quarti di finale la Reggiana."}
{"id": "2594888", "revid": "1906976", "url": "https://it.wikipedia.org/wiki?curid=2594888", "title": "McLaren MP4-20", "text": "La McLaren MP4-20 \u00e8 una vettura di Formula 1, progettata da Adrian Newey, schierata dalla McLaren per competere nel Campionato mondiale di Formula 1 nella stagione del 2005. La macchina \u00e8 stata guidata da Kimi R\u00e4ikk\u00f6nen, Juan Pablo Montoya, Pedro de la Rosa e Alexander Wurz dimostrandosi la pi\u00f9 competitiva sotto l'aspetto velocistico ma pagando in termini d'affidabilit\u00e0. La McLaren si \u00e8 classificata al secondo posto in entrambe le classifiche.\nLivrea.\nLa livrea si mantiene, anche se per l'ultima stagione, quella degli ultimi anni: grigia metallizzata e nera con alcuni inserti rossi, in ossequio allo sponsor West.\nSviluppo.\nAerodinamica.\nLa vettura \u00e8 stata realizzata secondo i nuovi regolamenti introdotti in vista del 2005, che sono intervenuti approfonditamente per quello che riguarda l'aerodinamica, la durata della vita del propulsore e la sostituzione degli pneumatici in gara. Le differenze aerodinamiche sono quelle pi\u00f9 visibili, apportate sfruttando la galleria del vento del McLaren Technology Centre: l'alettone anteriore \u00e8 stato innalzato di cinquanta millimetri, l'altezza del diffusore \u00e8 stata portata a 125 millimetri e l'alettone posteriore \u00e8 stato avanzato di 150 millimetri rispetto alla vettura dell'anno precedente. Il telaio ha mantenuto la configurazione in monoscocca realizzata in materiali compositi, le sospensioni adottano l'architettura a doppi bracci trasversali in configurazione push-rod per entrambe le sezioni mentre l'impianto frenante presenta dei freni a disco ventilati in carbonio. La MP4-20 presenta delle linee sinuose, particolarmente visibili nei profili alari, e delle pance laterali particolarmente ristrette nella parte inferiore ma ricche di profili aggiuntivi nella parte superiore. L'avantreno della monoposto propone invece un muso molto basso e largo, che riprende i profili gi\u00e0 visti nella MP4-18 e nella MP4-19, oltre che dei supporti molto corti all'alettone, presupposto di un allargamento delle paratie laterali nella zona sottostante i profili alari. il complesso dei deviatori di flusso ricalca il disegno della vettura precedente, abbandonando la struttura a doppia chiglia del telaio e mantenendo cos\u00ec separati gli attacchi dei triangoli inferiori della sospensione. La MP4-20 si caratterizza inoltre per delle fiancate molto rastremate inferiormente presentando delle originali interpretazioni per ci\u00f2 che concerne il disegno dei camini, oltre che l'assenza di alette superiori. Altri elementi caratteristici della monoposto anglo-tedesca possono essere individuati nella presa d'aria del motore, di forma triangolare, e nel disegno dell'alettone posteriore, spiccatamente sagomato e dotato di estremit\u00e0 particolarmente vicine alle paratie sollevate: \u00e8 stato inoltre aggiunto un profilo dall'andamento variamente svirgolato, posto poco pi\u00f9 avanti e sorretto dalle estensioni delle pinne sulle fiancate.\nMotore.\nLa MP4-20 monta il Mercedes-Benz FO 110R, che adotta un cambio sequenziale a sette rapporti pi\u00f9 retromarcia: quest'ultimo dispone inoltre di un sistema, denominato \"fast shift\", che preseleziona la rapportatura per velocizzare le cambiate.\nStagione 2005.\nLa stagione segna un ritorno alla competitivit\u00e0 per la scuderia, dopo la deludente annata 2004, con 10 vittorie e il secondo posto nel mondiale costruttori e piloti (con Kimi Raikkonen)."}
{"id": "2594895", "revid": "439868", "url": "https://it.wikipedia.org/wiki?curid=2594895", "title": "Oakes", "text": "Oakes \u00e8 un centro abitato (\"city\") degli Stati Uniti d'America, situato nella Contea di Dickey nello Stato del Dakota del Nord. Nel censimento del 2000 la popolazione era di 1.979 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Oakes si estende su una superficie di 4,30\u00a0km\u00b2, tutti occupati da terre.\nPopolazione.\nSecondo il censimento del 2000, a Oakes vivevano 1.979 persone, ed erano presenti 495 gruppi familiari. La densit\u00e0 di popolazione era di 464 ab./km\u00b2. Nel territorio comunale si trovavano 908 unit\u00e0 edificate. Per quanto riguarda la composizione etnica degli abitanti, il 97,27% era bianco, lo 0,20% era nativo e l'1,01% proveniva dall'Asia. L'1,01% apparteneva ad altre razze, mentre lo 0,51% a due o pi\u00f9 razze. La popolazione di ogni razza ispanica corrispondeva al 2,58% degli abitanti.\nPer quanto riguarda la suddivisione della popolazione in fasce d'et\u00e0, il 24,8% era al di sotto dei 18, il 6,6% fra i 18 e i 24, il 23,0% fra i 25 e i 44, il 21,0% fra i 45 e i 64, mentre infine il 24,5% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 93,5 maschi."}
{"id": "2594900", "revid": "27105110", "url": "https://it.wikipedia.org/wiki?curid=2594900", "title": "Nanoscopio", "text": ""}
{"id": "2594910", "revid": "729019", "url": "https://it.wikipedia.org/wiki?curid=2594910", "title": "Millard Harmon", "text": "Durante la campagna di Guadalcanal ha comandato le truppe americane nell'area del Pacifico del Sud dal 1942 al 1944. Pi\u00f9 tardi, nel 1945, gli fu affidato il comando di tutta l'area del Pacifico.\nMor\u00ec durante un volo di addestramento di routine precipitato in mare vicino alle Isole Marshall tra il 26 e il 27 febbraio 1945. Fu dichiarato ufficialmente morto un anno dopo, nel 1946.\nA lui \u00e8 stata dedicata la Harmon Air Force Base, a Guam."}
{"id": "2594912", "revid": "119050857", "url": "https://it.wikipedia.org/wiki?curid=2594912", "title": "Locomotiva DB V 80", "text": "La locomotiva V 80 \u00e8 una locomotiva diesel a trasmissione idraulica di costruzione tedesca presente anche in Italia presso societ\u00e0 di costruzioni e manutenzioni ferroviarie.\nStoria.\nLe locomotive diesel-idrauliche V 80 vennero costruite, nel 1952, dalla Krauss-Maffei e dalla MaK in numero di 5 unit\u00e0 per ciascuna fabbrica, allo scopo di rinnovare il parco rotabili delle ferrovie tedesche decimato dalle pesanti distruzioni belliche subite.\nI primi depositi di assegnazione furono quelli di Francoforte Grisheim e di Bamberg.\nIl progetto dimostr\u00f2 la sua ottima qualit\u00e0 nell'esercizio ferroviario corrente per cui divenne la base per le numerose realizzazioni successive. Nel 1968 le locomotive vennero riclassificate con la nuova numerazione Br 280 mantenuta fino alla dismissione decisa nel 1978 dalla Deutsche Bundesbahn (DB).\nAd eccezione della Br 280.002, di cui si decise il restauro a scopo storico-museale, le ex V 80 furono in seguito importate quasi tutte in Italia e vendute a societ\u00e0 di costruzione e manutenzione ferroviaria. Una di esse, la 280.009, venne acquistata nel 1980 dalla ferrovia Bari Nord.. La stessa locomotiva venne in seguito riacquistata per sostituire la gemella 002 andata distrutta nel 2005 nell'incendio del Museo ferroviario di Norimberga.\nCaratteristiche tecniche.\nLe locomotive V 80 (dopo il 1968 Br 280) vennero fornite di motore diesel a 12 cilindri a \"V\" , di potenza tra 750 e 1000\u00a0CV, di costruzione Daimler-Benz, MAN e Maybach con la trasmissione del moto per mezzo di alberi cardanici e l'adattamento di coppia mediante convertitori idraulici. Erano atte al telecomando ed erano fornite di caldaia a gasolio per il riscaldamento delle carrozze dei treni viaggiatori.\nLa locomotiva a cassa unica, con cabina di guida centrale alta, \u00e8 di forma piuttosto tozza e tondeggiante, poggia su due carrelli a due sale montate. Le locomotive Br 280 oggi in servizio in Italia sono fornite di motori MTU da 800\u00a0kW."}
{"id": "2594915", "revid": "767487", "url": "https://it.wikipedia.org/wiki?curid=2594915", "title": "Caiob\u00e1", "text": "Caiob\u00e1 \u00e8 una localit\u00e0 turistica del comune di Matinhos, sulla costa dello Stato di Paran\u00e1, in Brasile. Si trova a circa 110\u00a0km dalla capitale dello Stato, Curitiba.\nLa popolazione residente \u00e8 di 15.174 abitanti ma durante l'estate attrae molte migliaia di turisti. \u00c8 dotata di una spiaggia pulita e ben curata e di molte moderne attrezzature alberghiere.\nLa zona venne colonizzata dopo l'arrivo del francese Saint'Hilaire nel 1820. Nel 1927 fu inaugurata la \"Estrada do Mar\", una grande arteria che collega le citt\u00e0 di Paranagu\u00e1 e Praia de Leste. Questo port\u00f2 nella zona molte famiglie tedesche, tra le quali quella di Augusto Blitzkow, che diede avvio all'urbanizzazione di Caiob\u00e1."}
{"id": "2594917", "revid": "71433", "url": "https://it.wikipedia.org/wiki?curid=2594917", "title": "Farmville (Facebook)", "text": ""}
{"id": "2594921", "revid": "247222", "url": "https://it.wikipedia.org/wiki?curid=2594921", "title": "Passo romano", "text": ""}
{"id": "2594924", "revid": "90919", "url": "https://it.wikipedia.org/wiki?curid=2594924", "title": "Exerzierschritt", "text": ""}
{"id": "2594925", "revid": "1573940", "url": "https://it.wikipedia.org/wiki?curid=2594925", "title": "Acrida ungarica", "text": "Acrida ungarica () \u00e8 un insetto ortottero della famiglia Acrididae, diffuso in Europa.\nDescrizione.\n\u00c8 una cavalletta dal corpo snello e affusolato che pu\u00f2 raggiungere 40\u201370\u00a0mm nelle femmine, 25\u201340\u00a0mm nei maschi.\nIl capo \u00e8 allungato a forma di cono e presenta antenne appiattite a punta di lancia.\nLa livrea va dal verde al bruno, a seconda dell'ambiente.\nSpecie simili: \"Acrida turrita\", \"Truxalis nasuta\".\n\"A. turrita\" si distingue da \"A.ungarica\" per la presenza di un solco trasversale sulla met\u00e0 posteriore del pronoto (presente anche in \"A. ungarica\" ma situato pi\u00f9 anteriormente) .\nSottospecie.\nSono note le seguenti sottospecie:\nDistribuzione e habitat.\nLa specie \u00e8 diffusa in Europa centrale e meridionale: Francia, Italia, Spagna, Austria, Bosnia ed Erzegovina, Croazia, Slovenia, Slovacchia, Bulgaria, Romania, Ungheria, Macedonia, Grecia, nonch\u00e9 in diverse isole del bacino del Mediterraneo tra cui Sicilia, Sardegna, Corsica, isole Baleari, Malta, isole Cicladi, Dodecanneso.\nIn Italia \u00e8 presente la sottospecie \"A. ungarica mediterranea\", diffusa in tutta la penisola (eccetto che sull'arco alpino) e nelle isole maggiori.\nPredilige i prati radi, i terreni pietrosi e le dune litoranee.\nBiologia.\n\u00c8 una specie fitofaga."}
{"id": "2594929", "revid": "85274068", "url": "https://it.wikipedia.org/wiki?curid=2594929", "title": "HGF", "text": "L'HGF (Hepatocyte growth factor) o fattore di crescita degli epatociti, un fattore di crescita, \u00e8 una glicoproteina eterodimerica costituita da una catena alfa e una catena beta unite da legami disolfuro. Il suo recettore (Met) \u00e8 dotato di attivit\u00e0 tirosin-chinasica ed \u00e8 nota la sua controparte oncogenica: Tpr-Met. Gli \u00e8 attribuito un ruolo importante nella genesi del sarcoma di Kaposi. Fa parte dei fattori angiogenetici ad azione diretta attivi nella vascolarizzazione dei tumori umani. Si comporta come un potente mitogeno per epatociti maturi, ma ha anche un effetto proliferativo su numerose cellule epiteliali. Inoltre \u00e8 in grado di causare una transizione epitelio-mesenchimale, promuovendo la rottura delle giunzioni cellulari e stimolando la motilit\u00e0 della cellula."}
{"id": "2594931", "revid": "90919", "url": "https://it.wikipedia.org/wiki?curid=2594931", "title": "Saluto fascista", "text": ""}
{"id": "2594934", "revid": "339392", "url": "https://it.wikipedia.org/wiki?curid=2594934", "title": "Saluto comunista", "text": ""}
{"id": "2594936", "revid": "767487", "url": "https://it.wikipedia.org/wiki?curid=2594936", "title": "Ambrose (Dakota del Nord)", "text": "Ambrose \u00e8 un centro abitato (\"city\") degli Stati Uniti d'America, situato nella Contea di Divide nello Stato del Dakota del Nord. Nel censimento del 2000 la popolazione era di 23 abitanti. La citt\u00e0 \u00e8 stata fondata nel 1906.\nGeografia fisica.\nSecondo i rilevamenti dell'United States Census Bureau, la localit\u00e0 di Ambrose si estende su una superficie di 2,8 km\u00b2, tutti occupati da terre.\nPopolazione.\nSecondo il censimento del 2000, ad Ambrose vivevano 23 persone, ed erano presenti 5 gruppi familiari. La densit\u00e0 di popolazione era di 8,3 ab./km\u00b2. Nel territorio comunale si trovavano 41 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,7% era al di sotto dei 18, il 4,3% fra i 18 e i 24, il 17,4% fra i 25 e i 44, il 39,1% fra i 45 e i 64, mentre infine il 17,4% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 109,1 maschi."}
{"id": "2594945", "revid": "6923", "url": "https://it.wikipedia.org/wiki?curid=2594945", "title": "SOCATA", "text": "SOCATA (o DAHER-SOCATA, precedentemente EADS Socata) \u00e8 un'azienda aeronautica attiva nella produzione di velivoli leggeri e business destinati all'aviazione generale oltre che alla realizzazione di strutture di aeromobili per conto terzi, quali Airbus, Bombardier, Dassault Aviation, EADS, Embraer, Eurocopter, MBDA, SAFRAN, Thales e altre aziende.\nLa sede societaria \u00e8 attualmente situata a Tarbes (Francia) nell'aeroporto di Tarbes-Lourdes-Pyr\u00e9n\u00e9es.\nStoria.\nLe origini della SOCATA risalgono ai primi anni del XX secolo, alla fondazione della Morane-Saulnier (nel 1911), la quale produsse velivoli con quel marchio sino al 20 maggio 1965 data in cui divenne una controllata della Sud Aviation (in seguito diventata A\u00e9rospatiale).\nLa Sud Aviation decise di affacciarsi sul mercato del trasporto leggero e da turismo con una nuova filiale fondando, nel 1966, la \"SOCATA\", contrazione di \"SOci\u00e9t\u00e9 de Construction d'Avions de Tourisme et d'Affaires\" (Societ\u00e0 di Costruzioni di aerei da turismo e commerciali), con sede a Tarbes.\nNel 2000, con la nascita della EADS, la Socata ne divenne una sussidiaria interamente di propriet\u00e0 della EADS France (\"ex-A\u00e9rospatiale\").\nIl 27 giugno 2008, la EADS annunci\u00f2 la sua intenzione di cedere parte delle azioni in suo possesso alla DAHER, che, dopo un accordo di massima annunciato da entrambe il successivo 3 novembre, si concretizz\u00f2 il 7 gennaio 2009 con l'acquisizione, da parte di quest'ultima, del 70% del pacchetto di maggioranza.\nAttualmente l'unico modello in produzione \u00e8 il monomotore turboelica TBM 850."}
{"id": "2594946", "revid": "38120", "url": "https://it.wikipedia.org/wiki?curid=2594946", "title": "Miss America (DC Comics)", "text": "Miss America \u00e8 una supereroina immaginaria dei fumetti dell'Universo DC. Fu creata inizialmente dalla Quality Comics in \"Military Comics\" n. 1 (1941), e fu portata alla DC Comics, quando questa rilev\u00f2 le propriet\u00e0 della Quality negli anni cinquanta. Mentre il personaggio della Golden Age era di pubblico dominio, le seguenti versioni pubblicate dalla DC non lo furono.\nBiografia del personaggio.\nStoria pre-Crisi.\nMiss America era originalmente Joan Dale, una reporter coraggiosa che aveva un sogno in cui la Statua della Libert\u00e0 le compariva, donandole il potere di trasmutare gli elementi, ed istruendola nel battere il male. Joan si svegli\u00f2 per scoprire che ora possedeva questi poteri; adottando un costume con tema patriottico, cominci\u00f2 a combattere il male nei panni di Miss America.\nEbbe una breve serie in \"Military Comics\" dal n. 1 al n. 7, quindi cadde nell'oscurit\u00e0 ad un grado tale che la Timely Comics (ora nota come Marvel Comics) presto si sent\u00ec libera di creare un personaggio con lo stesso nome.\nInizialmente Miss America non aveva un costume da supereroina, utilizzando largamente i suoi poteri furtivamente. Nelle storie successive indossava un costume che comprendeva una blusa senza maniche, una gonna a strisce rosse e blu, e un mantello blu allacciato con una stella argentata. Questo costume cambiava continuamente il modo di comparire, forse a causa dei poteri di trasmutazione dell'indossatrice. Dopo la sua serie iniziale, comparve pi\u00f9 tardi con una maschera rossa.\nNegli anni ottanta, lo scrittore Roy Thomas rinnov\u00f2 il personaggio. Ci si riferisce a lei per un breve istante nella prima comparsa dei Combattenti per la Libert\u00e0 nelle pagine di \"All-Star Squadron\", quando disse di essere stata un membro del gruppo che pensava fosse stato eliminato quando Zio Sam tent\u00f2 di prevenire che l'attacco a Pearl Harbor avvenisse sulla Terra-X.\nNella continuit\u00e0 pre-Crisi, Wonder Woman divenne un membro della Justice Society of America nel 1942, e con Steve Trevor fu la madre di Hyppolita Trevor (Fury).\nStoria post-Crisi.\nNella continuit\u00e0 post-\"Crisi sulle Terre infinite\", nella tarda estate del 1941 su Liberty Island, la reporter Joan Dale ebbe un sogno in cui la Statua della Libert\u00e0 venne alla vita e le garant\u00ec il potere di alterare la natura della materia. Ispirata dal sogno, cre\u00f2 un costume colorato e divenne Miss America, una delle prime eroine d'America. In realt\u00e0, fu rapita da un'agenzia governativa top secret, il Progetto M, e i suoi poteri furono i risultati di un esperimento segreto. Loro credettero che l'esperimento fosse stato un fallimento e la riportarono nel posto da cui l'avevano presa, lasciandola senza che sapesse nulla (\"Military Comics\" n. 1, \"Secret Origins\" n. 26).\nPi\u00f9 tardi, in quello stesso anno, i giapponesi scagliarono il loro attacco su Pearl Harbor. Zio Sam seppe dell'attacco e delle assemblee di un gruppo di eroi chiamati i Combattenti per la Libert\u00e0 (con Hourman, Invisible Hood, Magno, Neon lo Sconosciuto, e Red Torpedo) che intendevano impedirlo. La missione fu un disastro e tutti tranne Zio Sam perirono nell'impresa. Sam scopr\u00ec pi\u00f9 tardi che tre dei suoi alleati erano sopravvissuti, tra cui Miss America. Dopo la missione, fu reclamata dal Progetto M.\nQuando Robotman e la Young All-Star visitarono il Progetto M, scoprirono che Miss America era effettivamente viva, anche se in stato comatoso. Si scaten\u00f2 una battaglia contro Ultra-Humanite, che svegli\u00f2 Joan dal suo coma. Prontamente ritorn\u00f2 a difendere il suo paese e a fine maggio 1942 si un\u00ec alla Justice Society come segretaria del gruppo (\"Young All-Star\" n. da 12 a 14 e \"Annual\" n. 1).\nNella continuit\u00e0 post-Crisi, le avventure dell'originale Wonder Woman della Golden Age furono cancellate e Miss America la rimpiazz\u00f2 in molte avventure della Justice Society. Tuttavia, seguendo una \"retcon\" in \"Wonder Woman\" vol. 2 n. 128, molti mesi dopo che Miss America si un\u00ec alla Justice Society, debutt\u00f2 sulle scene una nuova Wonder Woman e anche lei si un\u00ec alla Justice Society. Non \u00e8 ancora chiaro come questo arruolamento di Wonder Woman influenz\u00f2 lo status di Miss America con la Justice Society, se ci fu mai (\"Wonder Woman\" vol. 2 n. da 130 a 133).\nMiss America fu vista un'ultima volta come eroina attiva in un flashback in \"Justice Society of America\", dove lavor\u00f2 ancora una volta con i Combattenti per la Libert\u00e0.\nPensionamento.\nCol tempo, i poteri di Joan Dale cominciarono a svanire e si ritir\u00f2 come Miss America. Spos\u00f2 l'Ammiraglio Derek Trevor e, pi\u00f9 avanti, divennero i genitori adottivi di Hyppolita \"Lyta\" Trevor Hall, che divenne l'odierna Fury dell'Infinity Inc..\nLyta rimase incinta del suo compagno di squadra Hector Hall, tuttavia Hector mor\u00ec presto. Lyta si trasfer\u00ec dai suoi genitori adottivi, Joan e Derek Trevor, e presto si riun\u00ec ad Hector, che divenne il nuovo Sandman. Sapendo che Hector poteva vivere solo un'ora al di fuori della Dimensione Sogno, Lyta ed Hector si sposarono e si unirono insieme al suo interno. Joan e Derek furono presenti al matrimonio.\nMentre Joan Dale non compar\u00ec nei fumetti odierni di \"Sandman\", compar\u00ec in una fotografia come Miss America in \"The Sandman\" n. 57.\nUn anno dopo.\nUna Joan Dale molto pi\u00f9 matura ritorn\u00f2 nel quinto numero di \"Uncle Sam and the Freedom Fighters\" (2006), per confrontarsi con un giovane impostore che indossava il mantello che aveva, sotto il controllo di Padre Tempo, pianificato di catturare e neutralizzare il nuovo gruppo dei Combattenti per la Libert\u00e0.\nNel numero 6, Joan rivel\u00f2 che non perse mai i suoi poteri, ma li utilizz\u00f2 per creare l'illusione che la vide invecchiare e andare in pensione al fine di vivere una vita normale con suo marito. Ora che Derek Trevor mor\u00ec, lasci\u00f2 cadere l'illusione e riottenne la sua giovinezza, eroica sembianza per aiutare Zio Sam e il suo nuovo team. Mentre combatteva la falsa Miss America, Joan scopr\u00ec che l'impostore era un ginoide e lo distrusse.\nMiss Cosmos.\nNella nuova serie \"Uncle Sam and the Freedom Fighters\" del 2007, Red Bee, mut\u00f2 in una creatura insetto-alieno, e controll\u00f2 Joan mentalmente per assorbire l'energia esplosiva della Bomba Umana e portarla nello spazio. Joan quindi esplose, e fu presunta morta. Sconosciuto ai suoi compagni, Joan riusc\u00ec a mantenere vigile e sveglia la sua coscienza, ricostruendo un nuovo giovane corpo dai materiali esistenti nello spazio. Evoluta in una nuova forma di vita, abbandon\u00f2 la sua identit\u00e0 di \"Miss America\" e ne assunse una nuova: quella di \"Miss Cosmos\".\nPoteri.\nMiss America possiede il potere di trasmutazione a livello molecolare. La sua esperienza con le scienze fisiche inizialmente abbrevi\u00f2 l'utilizzo del suo potere all'inizio della sua carriera, solitamente utilizzando per cambiamenti temporanei. L'unico limite visto finora conosciuto era la taglia della materia da trasmutare, ma non fu mai esplicito.\nDopo il suo recente ritorno, Miss America sembr\u00f2 essere molto pi\u00f9 abile con i suoi poteri, affermando di essere in grado di trasformare gli organi interni dei suoi nemici in vetro e di ridurli a taglie microscopiche.\nLa versione impostore che comparve nei numeri 5 e 6 di \"Uncle Sam and the Freedom Fighters\" poteva emanare colpi di fuoco dalle mani, e possedeva l'abilit\u00e0 di neutralizzare psionicamente i poteri dei Combattenti per la Libert\u00e0.\nAltre versioni.\nPrincipessa Diana.\nCome descritto in \"Wonder Woman\" vol. 2 n. 184 e 185, la Principessa Diana assusnse brevemente l'identit\u00e0 di Miss America.\nIn questa storia, Diana e trevor Byrnes recentemente completarono un'avventura in Skartaris e tentarono di ritornare alle proprie dimensioni di appartenenza. Invece di arrivare nel presente, arrivarono in Virginia ai primi di ottobre del 1943. Lasciando Trevor a bada dei dinosauri e della Villainy Inc., Diana and\u00f2 in avan scoperta e assistette al conflitto tra Queen Clea e Hyppolita. Notando che Clea stava per averla vinta, Diana decise di intervenire. Per evitare danni alla linea spazio-temporale, si descrisse come \"un'eroina oscura durante la guerra\" - Miss America, che lei ricord\u00f2 che Hyppolita aveva menzionato una volta. Insieme, Miss America (Diana) e Hyppolita sconfissero Clea e i nazisti; tuttavia, uno dei nazisti scapp\u00f2, trov\u00f2 Trevor e gli prese il Tridente di Poseidone.\nPi\u00f9 tardi, quello stesso giorno, Hyppolita e Diana ritornarono a Washington dove Diana vide l'impatto che sua madre aveva sulle donne della citt\u00e0 (compresa la compagna di stanza di sua madre, Diana Prince). Appena giunse la notte, Hyppolita e Diana (come Miss America) andarono a caccia di Armageddon, il leader dei sabotatori. Mentre Hyppolita sconfisse Armageddon, Diana recuper\u00f2 il tridente di Poseidone e scomparve. A quel tempo, tuttavia, Hyppolita si rese conto che la donna con cui combatt\u00e9 non era la vera Miss America. N\u00e9 quella notte, n\u00e9 quelle successive, Hyppolita chiam\u00f2 la vera Miss America (Joan Dale) per confermare i suoi sospetti.\nDopo che Diana torn\u00f2 al presente, cap\u00ec che sua madre doveva aver scoperto che lei aveva impersonato Miss America.\nElseworld.\nFuori dalla continuit\u00e0 regolare dell'Universo DC, James Robinson e Paul Smith fecero comparire Miss America in \"The Golden Age\" del 1993.\nPi\u00f9 avanti nella storia, disturbati dall'incremento delle azioni abusive a lunatiche del suo amante Thompson, Joan rub\u00f2 il giornale bloccato di Thompson e lo diede alla sua amica Paula Brooks, la ladra riformata in costume una volta conosciuta come Huntress/Tigress. Paula prese il lucchetto e presto Joan, lei e il suo amante Lance Gallant furono a conoscenza degli stessi orribili fatti che Paula Kirk aveva finalmente ricordato: che in realt\u00e0 Tex Thompson era Ultra-Humanite. Il giornale, tuttavia, aveva rivelazioni ancora peggiori, facendo s\u00ec che Paula dovette rivolgersi a Johnny Chambers, la cui storia aveva caratterizzato come l'unico supereroe a cui tutti gli altri venivano a porre i loro problemi.\nNel capitolo finale, un consiglio di guerra affrettato fu convocato dai pochi uomini di mistero che conoscevano il segreto di Thompson, e fu studiato un piano: durante l'imminente cerimonia a cui tutti i supereroi statunitensi sarebbero stati a Washington per giurare la loro lealt\u00e0, un'altra recluta fu nominato al campo di Thompson, ed espose la verit\u00e0 su Thompson stesso di fronte alla comunit\u00e0 dei supereroi e agli occhi del mondo.\nTuttavia, per resistere alla forza che Thompson aveva a sua disposizione, il fischiatore doveva essere uno dei pi\u00f9 grandi, e fu eletto Rex Tyler. Quasi ogni uomo del mistero e supereroe si volt\u00f2 alla cerimonia della capitale della nazione, e prima che tutto potesse cominciare, Joan sal\u00ec sul podio e parl\u00f2 in favore di Tex, tuttavia, prima che potesse esporre tutta la verit\u00e0, Robotman la assassin\u00f2 brutalmente."}
{"id": "2594950", "revid": "533647", "url": "https://it.wikipedia.org/wiki?curid=2594950", "title": "Carmelo Canzonieri", "text": "Biografia.\nHa ricoperto il ruolo di direttore nel seminario di Siracusa e dopo l'erezione della diocesi di Ragusa, per suo impegno profuso, gi\u00e0 parroco di San Giovanni Battista.\nEletto vescovo titolare di Cesarea di Mauritania (ordinato vescovo nella Cattedrale di Ragusa nel 1957) e ausiliare di Messina, membro iscritto a parlare al Concilio Vaticano II, fu nominato vescovo di Caltagirone nel 1963 carica che ricopr\u00ec fino a raggiungimento del limite di et\u00e0. Legatissimo alla sua Ragusa e alla sua gente. Le sue spoglie riposano presso la cattedrale di Ragusa.\nGenealogia episcopale.\nLa genealogia episcopale \u00e8:"}
{"id": "2594956", "revid": "61051", "url": "https://it.wikipedia.org/wiki?curid=2594956", "title": "Soci\u00e9t\u00e9 de Construction d'Avions de Tourisme et d'Affaires", "text": ""}
{"id": "2594957", "revid": "1728", "url": "https://it.wikipedia.org/wiki?curid=2594957", "title": "Publio Cornelio Scipione l'Africano", "text": ""}
{"id": "2594960", "revid": "287204", "url": "https://it.wikipedia.org/wiki?curid=2594960", "title": "F\u00f3t\u00fach\u00e9ng", "text": "Sono scarse e poco chiare le origini del missionario buddhista e taumaturgo F\u00f3t\u00fach\u00e9ng (il suo nome monastico in sanscrito doveva essere Buddhasi\u1e43ha) giunto in Cina nel IV secolo per diffondervi il Buddhismo. \nLe cronache monastiche cinesi ci dicono che proveniva dall'Asia centrale probabilmente dall'U\u1e0d\u1e0diy\u0101na dove era entrato giovane in un monastero buddhista. Giunse nella capitale della Dinastia J\u00ecn, Lu\u00f2y\u00e1ng, nel 310 dopo essere partito nel 304 da una regione indefinita a Nord dell'attuale subcontinente indiano e dopo aver attraversato il Pamir e il Bacino del Tarim.\nSecondo la tradizione infatti, nella regione indiana originaria di F\u00f3t\u00fach\u00e9ng erano giunte le notizie degli sconvolgimenti politici e militari che l'Impero cinese stava soffrendo in quel periodo. Il maestro di F\u00f3t\u00fach\u00e9ng invit\u00f2 dunque l'allievo a raggiungere l'Estremo Oriente per portare il messaggio del Buddha.\nGiunse dunque in Cina insieme ad uno sparuto gruppo di monaci pi\u00f9 giovani avendo superato abbondantemente l'et\u00e0 di settanta anni e dopo aver soggiornato nei regni Saci collocati ad Ovest del deserto di Taklamakan. Durante questo periodo conobbe Gu\u014d H\u0113il\u00fc\u00e8 (\u90ed\u9ed1\u7565), il capo di una carovana che F\u00f3t\u00fach\u00e9ng inizi\u00f2 al Dharma buddhista.\nVisse per alcuni anni a Dunhuang (oggi nella prefettura di Ji\u01d4qu\u00e1n), citt\u00e0 nordoccidentale, costruita lungo un'ampia oasi e in quel periodo affollata di profughi provenienti dalle regioni cinesi centrali sconvolte dalla guerra. \nL\u00ec F\u00f3t\u00fach\u00e9ng convinse il governatore della citt\u00e0 a collocare i profughi in un vicino territorio fertile ma ancora non coltivato mettendoli in condizione di sopravvivere e divenire produttivi. Il piano riusc\u00ec, e l'acquisizione di status di uomo saggio consent\u00ec a F\u00f3t\u00fach\u00e9ng di predicare il Buddhismo e costruire in loco i primi templi. Nei successivi secoli Dunhuang diverr\u00e0 un importante centro per la diffusione del Buddhismo in Cina.\nDecise quindi di raggiungere la capitale della Dinastia J\u00ecn, Lu\u00f2y\u00e1ng, ma fu catturato, durante il viaggio, proprio da truppe appartenenti a questo regno e costretto con altri prigionieri alle corv\u00e9e per i militari. \nQuesta prigionia dur\u00f2 tre anni finch\u00e9 F\u00f3t\u00fach\u00e9ng non fugg\u00ec con Chou Meng, l'unico compagno monaco che era sopravvissuto. \nGiunto a Lu\u00f2y\u00e1ng ebbe l'amara sorpresa di scoprire la capitale ormai data alle fiamme e la popolazione sterminata. Fugg\u00ec dal tremendo spettacolo e recandosi verso Oriente raggiunse casualmente e fortunosamente le antiche vestigia del Tempio del Cavallo Bianco (\u767d\u99ac\u5bfa, \"B\u00e1im\u01ce S\u00ec\") fondato 250 anni prima ma ormai caduto in rovina.\nRifugiatosi tra le mura del tempio abbandonato, il suo allievo Chou Meng fu catturato dai soldati mentre cercava di procurare del cibo per lui e per il suo maestro. Sospettato di essere una spia e messo a morte, Chou Meng fu graziato da un alto ufficiale, sopraggiunto all'ultimo momento, che aveva conosciuto e apprezzato in precedenza i monaci buddhisti che provenivano da Occidente.\nF\u00f3t\u00fach\u00e9ng fu quindi raggiunto da questo ufficiale che altri non era che Gu\u014d H\u0113il\u00fc\u00e8, il capo carovana conosciuto anni prima.\nF\u00f3t\u00fach\u00e9ng divenne quindi il consigliere di Gu\u014d H\u0113il\u00fc\u00e8, a sua volta alto ufficiale e consigliere dell'imperatore della Dinastia Zhao posteriore, Sh\u00ed L\u00e8 (\u77f3\u52d2, regno: 319-333).\nSh\u00ed L\u00e8 venne a conoscenza di F\u00f3t\u00fach\u00e9ng la cui fama di saggio di D\u016bnhu\u00e1ng aveva raggiunto il suo campo e in breve tempo lo nomin\u00f2 suo stretto consigliere. Il prestigio di F\u00f3t\u00fach\u00e9ng presso la corte di Sh\u00ed L\u00e8 crebbe rapidamente, ma questo fatto e le insistenze del monaco indiano affinch\u00e9 l'imperatore si mostrasse compassionevole nei confronti dei popoli conquistati fu all'origine del tentativo di omicidio ordinato dallo stesso imperatore nei confronti del monaco buddhista. Ma ci\u00f2 non avvenne, e come in casi precedenti, F\u00f3t\u00fach\u00e9ng\nmostr\u00f2 delle abilit\u00e0 magiche scomparendo. \nL'imperatore Sh\u00ed L\u00e8 riconsider\u00f2 le sue intenzioni comprendendo che l'unico intento di F\u00f3t\u00fach\u00e9ng era quello di diffondere il Buddhismo in Cina, ordin\u00f2 quindi la costruzione di un grande monastero che potesse accogliere gli ormai numerosi monaci seguaci del Buddha. La fama di F\u00f3t\u00fach\u00e9ng andava crescendo anche grazie alle sue capacit\u00e0 di guaritore nei confronti delle malattie causate dalle regioni umide, clima proprio della Cina centrale, non adatte alla etnia \"Ji\u00e9\" (\u7faf, un popolo delle steppe) a cui appartenevano le armate di Sh\u00ed L\u00e8.\nNel 333 Sh\u00ed L\u00e8 muore e il suo trono venne usurpato dal nipote Sh\u00ed H\u01d4 (\u77f3\u864e, anche Ta\u00ec Z\u01d4, \u592a\u7956, regno: 333-349), che tuttavia aveva in grande considerazione il monaco indiano.\nSotto il regno di Sh\u00ed H\u01d4, che voleva ereditare la cultura cinese classica i ministri del suo regno, perlopi\u00f9 confuciani, iniziarono a contestare la nuova religione importata da F\u00f3t\u00fach\u00e9ng. \nLe argomentazioni furono quelle che poi nei secoli nutrirono diatribe religiose e spesso sfociarono in vaste e feroci persecuzioni contro il Buddhismo (vedi Storia del Buddhismo cinese): il celibato monastico e la pratica di elemosina dei monaci li rendeva agli occhi dei letterati cinesi alla stregua di parassiti improduttivi per la societ\u00e0. Spesso, inoltre, i criminali, gli evasori fiscali e i debitori insolventi erano soliti rifugiarsi nella condizione monastica per fuggire alla giustizia. Questa situazione fu portata innanzi all'imperatore Sh\u00ed H\u01d4 che tuttavia, con veemenza, conferm\u00f2 il proprio appoggio al Buddhismo. \nNel dibattito a corte tra confuciani e buddhisti si distinse il monaco cinese D\u00e0o'\u0101n (\u9053\u5b89, 312-385), allievo e successore di F\u00f3t\u00fach\u00e9ng, che replic\u00f2 ai confuciani che il compito dei monaci buddhisti non era quello di perseguire le ricchezze o il potere mondano quanto piuttosto quello di purificare con l'esempio e gli insegnamenti le menti delle persone. In questo, spieg\u00f2 D\u00e0o'\u0101n, il Buddhismo era prezioso per la nazione cinese. \nLa tradizione narra che F\u00f3t\u00fach\u00e9ng ebbe la precognizione della sua morte durante una pratica meditativa di fronte alla statua del Buddha. Cos\u00ec si spense nel 348, un anno prima della morte dell'imperatore Sh\u00ed H\u01d4.\nSempre secondo la tradizione, il ruolo di F\u00f3t\u00fach\u00e9ng fu fondamentale per la diffusione del Buddhismo in Cina. Grazie a lui furono costruiti oltre 800 templi e sempre grazie al suo intervento fu mitigata la ferocia degli imperatori \"barbari\" di cui fu rispettato consigliere."}
{"id": "2594966", "revid": "1543377", "url": "https://it.wikipedia.org/wiki?curid=2594966", "title": "Haiyuan", "text": "Haiyuan \u00e8 una contea dell'entroterra cinese.\nIl terremoto del 1920.\nUn terremoto colp\u00ec Haiyuan nel 16 dicembre 1920 (citato anche come \"terremoto di Gansu\"), verso le 20:06 (ora locale).\nA detta degli esperti, dal punto di vista degli effetti, questo terremoto \u00e8 stato classificato al massimo grado della scala Mercalli, il dodicesimo.\nLe vittime furono pi\u00f9 di 200.000."}
{"id": "2594968", "revid": "729019", "url": "https://it.wikipedia.org/wiki?curid=2594968", "title": "Jacques-Pierre de Taffanel de La Jonqui\u00e8re", "text": "Figlio di Jean de Taffanel de La Jonqui\u00e8re e di Catherine de Bonnes, fece la sua carriera nella Marina francese fino a giungere al grado di comandante di squadra navale Nel 1746 divenne governatore generale della Nuova Francia e l'amministr\u00f2 fino alla sua morte. In quel periodo fece erigere Fort Rouill\u00e9.\nBiografia.\nJacques-Pierre Taffanel de La Jonqui\u00e8re entr\u00f2 in servizio come guardiamarina a Tolone il 1\u00ba settembre 1697. L'anno seguente prese parte alla campagna militare a Costantinopoli, poi, nel 1699, in Levante e nel 1701 a Cadice. Nel 1702 venne imbarcato sul brulotto \"Eclair\" dove si distinse, sotto il comando di Claude de Forbin, in alcune operazioni militari nel Mare Adriatico e nella conquista della citt\u00e0 di Aquileia.\nPromosso come \"einsegne\" di vascello nel 1703, continu\u00f2 a navigare nel Mar Mediterraneo, partecipando a diverse azioni militari. Nel 1711 venne promosso luogotenente della nave \"Achille\", prendendo parte alla memorabile spedizione di Ren\u00e9 Duguay-Trouin per assediare Rio de Janeiro. Il 25 novembre 1712 venne promosso capitano e l'anno seguente, a comando della \"Baron de la Fauche\", si imbarc\u00f2 per la Louisiana in difesa di Pensacola. Dal 1715 al 1719 fece una lunga campagna sulla costa occidentale dell'America spagel 1720, al ritorno in Francia, venne promosso tenente di vascello.\nDopo sei anni di servizio a Brest, La Jonqui\u00e8re ricevette nel 1727 il comando della fregata \"Th\u00e8tis\" che, insieme alla \"Venus\" comandata da Jean-Baptiste-Louis Duquesnel Le Pr\u00e8vost, fu mandata nelle Antille. Per diciotto mesi La Jonqui\u00e8re e Duquesnel riuscirono a contrastare i pirati e i contrabbandieri che infestavano le coste della Martinica e della Guadalupa. Nel 1731 La Jonqui\u00e8re venne fatto capitano di vascello e nel 1733 ricevette il comando del \"Rubis\" per scortare alcune navi dirette in Canada. L'anno successivo fu il secondo in comando nel \"\u00c9ole\", nello squadrone comandato da Court de la Bruy\u00e8re luogotenente generale delle forze navali, per navigare nelle coste dell'Africa settentrionale. Nel 1735 era di stanza a Cadice sul \"Ferme\". L'anno successivo ritorn\u00f2 sul \"Rubis\".\nA seguito di una serie d'incidenti accaduti presso le coste dell'America spagnola, nel 1739 scoppi\u00f2 una guerra tra Spagna e Gran Bretagna. In quell'occasione, da Brest, venne inviato alla volta delle Antille uno squadrone di dodici vascelli sotto il comando del marchese d'Antin, luogotenente generale, il quale prese La Jonqui\u00e8re come \"capitaine de pavillon\" sul \"Dauphin Royal\". Al suo ritorno in Francia La Jonqui\u00e8re venne nominato, il 1\u00ba maggio 1741, ispettore delle truppe della marina del dipartimento di Rochefort. Nel frattempo i rapporti tra Francia e Gran Bretagna si erano fatti pi\u00f9 tesi, cos\u00ec uno squadrone di diciassette vascelli e quattro fregate venne armato a Tolone sotto il comando di Court de La Bruy\u00e8re, il quale prese La Jonqui\u00e8re come \"capitaine de pavillon\" sul vascello \"Terrible\". Lo squadrone di Court de La Bruy\u00e8re, insieme a uno squadrone spagnolo sotto il comando di don Juan de Navarro, affrontarono una flotta inglese al largo di Cap Sici\u00e9. L'esito della battaglia si risolse in un nulla di fatto. In seguito La Jonqui\u00e8re fu messo a comando di una divisione che doveva fare da scorta a dei convogli che facevano la spola tra Tolone e l'isola di Malta.\nPromosso capo di squadrone nel marzo 1746, nello stesso mese venne nominato governatore generale della Nuova Francia. La Jonqui\u00e8re si rec\u00f2 in Canada per assumere l'ufficio e, mentre stava arrivandoci, partecip\u00f2 alla sfortunata spedizione del duca d'Anville sulle coste acadiane e, dopo il tentato suicidio del comandante Costantin-Louis d'Estourmel, il 30 settembre 1746 rimand\u00f2 in Francia ci\u00f2 che rimaneva dello squadrone. Fu solamente l'anno successivo, che La Jonqui\u00e8re prese effettivamente le sue funzioni di governatore generale. Il 10 maggio 1747 La Jonqui\u00e8re part\u00ec dall'Isola di Aix con una divisione di tre fregate e due vascelli per scortare un convoglio della compagnia delle Indie, ma al largo di Cabo Fisterra venne attaccato il 14 maggio da un squadrone inglese con a capo il contrammiraglio Peter Warren. La Jonqui\u00e8re, dopo la sanguinosa battaglia, venne fatto prigioniero e portato a Portsmouth. La corte di Francia nomin\u00f2 Roland-Michel Barrin de La Galissoni\u00e8re governatore generale della Nuova Francia \"ad iterim\".\nDopo il Trattato di Aquisgrana del 1748 La Jonqui\u00e8re venne liberato e pot\u00e9 partire per il Canada per prendere le funzioni di governatore generale della Nuova Francia. Sbarc\u00f2 a Qu\u00e9bec il 14 agosto 1749 e rilev\u00f2 La Galissoni\u00e8re, a sua volta richiamato in Francia. Appena arrivato La Jonqui\u00e8re aveva delle idee un po' vaghe sulla colonia, forse perch\u00e9 non vi aveva mai soggiornato. Arrivato a Qu\u00e9bec, La Jonqui\u00e8re ebbe alcuni colloqui con il predecessore e pens\u00f2 di continuare a perseguire la politica di alleanze con i nativi. Durante i suoi due anni e mezzo di governo, La Jonqui\u00e8re si trov\u00f2 di fronte a tanti problemi, di cui quello pi\u00f9 sentito fu certamente quello di difendere la colonia dalle intrusioni britanniche in Acadia e nelle regioni interne. Infatti la Pace di Aquisgrana non aveva ancora chiarito quali dovevano essere i confini tra Francia e Gran Bretagna nell'America settentrionale.\nTra il 1750 e il 1751, due commissari, Roland-Michel de La Galissoni\u00e8re e William Shirley rispettivamente per la Francia e la Gran Bretagna si incontrarono per discutere della questione, per\u00f2 senza dare risultati, cosicch\u00e9 gli incidenti si moltiplicarono. Gli acadiani di origine francese si rifiutavano di riconoscere la sovranit\u00e0 inglese e La Jonqui\u00e8re, come il predecessore, cerc\u00f2 di rinforzare le postazioni difensive - nel 1750 ordin\u00f2 a Charles Deschamps de Boish\u00e9bert e de Raffetot di far ricostruire il forte sul fiume Saint-Jean in Acadia e mand\u00f2 in Francia l'ingegnere Gaspard-Joseph Chaussegros de L\u00e9ry per rendere conto della situazione. Sotto sua istigazione gli indiani iniziavano a colpire gli inglesi. Inoltre cerc\u00f2 di obbligare gli acadiani a parteggiare per la Francia.\nAvendo ricevuto delle istruzioni di sorvegliare gli intrighi inglesi con gli indiani di Sault-Saint-Louis gi\u00e0 nel 1746 e di distruggere Fort Oswego, posto nella costa meridionale del Lago Ontario, che costituiva un posto di contrabbando, La Jonqui\u00e8re non riusc\u00ec a fare degli indiani della zona un prezioso alleato nella lotta contro i britannici. Nel 1750 fece erigere Fort Rouill\u00e9 dove ora sorge la citt\u00e0 di Toronto. Inoltre venne rinforzato l'avamposto di Detroit e in un'ordinanza del 1750 il governatore generale accordava molti vantaggi alle famiglie che volevano stabilirvisi. Nel 1751 fece una visita agli irochesi, che lo ricevettero con tutti gli onori militari e in seguito mand\u00f2 Philippe-Thomas Chabert de Joncaire per rinnovare la pace che risaliva ai tempi del governatore La Calli\u00e8re. Inoltre mand\u00f2 Fran\u00e7ois Lefebvre Duplessis Faber a negoziare con gli indiani Ottawa per intimarli di non commerciare con gli inglesi. Con un'ordinanza del 27 febbraio 1751 La Jonqui\u00e8re aveva autorizzato Pierre-Marie Raimbeau de Smiblin a costruire un forte al Lago de La Carpe in modo da fermare l'influenza inglese a sud della Baia di Hudson. Affid\u00f2 anche una missione a Paul Marin de La Malgue presso i Sioux in modo che si riappacificassero con gli indiani Missouri.\nBench\u00e9 fosse assecondato dai suoi ufficiali, il governatore ebbe un rapporto difficile con Pierre-Joseph C\u00e9loron de Blainville. Inoltre il governatore si trov\u00f2 in conflitto con i gesuiti e con il missionario Jean-Baptiste Tournois. Infine alcune ordinanze da lui emanate, riguardanti il commercio delle pellicce con il \"Pays d'en Haut\"', cio\u00e8 l'ovest, suscitarono le lamentele di alcuni mercanti, che arrivarono addirittura a Versailles. Queste denunce erano al punto che La Jonqui\u00e8re potesse venire rimosso dalla funzione, ma mor\u00ec proprio nei primi mesi del 1752 mentre era ancora in carica.\nMemoria.\nMolte localit\u00e0 nel Qu\u00e9bec portano in suo onore il nome La Jonqui\u00e8re, come il forte francese Fort La Jonqui\u00e8re.\nLa \"rue de La Jonqui\u00e8re\", nel \"XVII arrondissement\" di Parigi, \u00e8 a lui dedicata."}
{"id": "2594969", "revid": "57342", "url": "https://it.wikipedia.org/wiki?curid=2594969", "title": "Giuseppe Gracceva", "text": "Con il nome di battaglia di \"Maresciallo Rosso\", divenne comandante delle Brigate Matteotti, che agivano di concerto con le Brigate Anarchiche in Lazio, Umbria, Marche e Abruzzo. Ebbe come suoi diretti superiori Sandro Pertini e Giuliano Vassalli.\nBiografia.\nGli anni fra le due guerre mondiali.\nGiovanissimo, ader\u00ec Partito Comunista d'Italia di cui divenne attivo propagandista a Roma. Sub\u00ec il primo arresto in piazza Esquilino il 23 maggio del 1925, insieme al compagno Giuseppe Alberghi, per attivit\u00e0 \"sovversiva\": i due furono trovati in possesso di 3500 manifestini, stampati in clandestinit\u00e0, su cui erano riportate frasi che invitavano alla rivolta contro il regime. Non venne tuttavia condannato per sopravvenuta amnistia. Accusato di complotto contro i poteri dello Stato, fu nuovamente arrestato nel 1937 e questa volta condannato a cinque anni di reclusione da scontare nel carcere di Civitavecchia.\nIl secondo conflitto mondiale.\nL'indulto chiesto dalla moglie Lucia permise a Gracceva di essere scarcerato nel 1940, seppure in libert\u00e0 vigilata. Durante la prigionia aveva maturato una forte avversit\u00e0 alla politica staliniana delle grandi purghe e del patto Molotov-Ribbentrop; decise quindi di abbandonare il PCI e di entrare nel Partito Socialista. Nonostante il controllo dell'OVRA, ricostitu\u00ec la rete antifascista di Roma che ruotava attorno al Partito Socialista. Dopo l'Armistizio di Cassibile dell'8 settembre 1943, impossessatosi con i compagni di un notevole quantitativo di armi, fu tra coloro che iniziarono immediatamente la lotta armata contro i nazifascisti. Dopo essere stato uno dei capi militari della resistenza contro gli invasori tedeschi a Porta San Paolo, divenne in breve lasso di tempo, con il nome di battaglia di \"Maresciallo Rosso\", il responsabile militare delle Brigate Matteotti, appena costituite, che operavano nel Lazio, Umbria, Marche e Abruzzo.\nDopo essersi recato a sud, nei dintorni di Benevento, per prendere contatto con la V Armata americana e venire addestrato per poter collaborare con l'OSS, nell'ottobre del 1943 torn\u00f2 a Roma. All'epoca vi era piena collaborazione con gli Alleati, con i quali venne organizzato il continuo passaggio di partigiani, in un senso e nell'altro, della Linea Gotica che egli stesso si trover\u00e0 talvolta ad attraversare. Fu in contatto con l'agente segreto americano Peter Tompkins, notissimo per i suoi saggi e per i numerosi interventi in conferenze e dibattiti in cui critic\u00f2 aspramente il comportamento in chiave antidemocratica dell'OSS durante il periodo bellico e postbellico.\nGracceva collaborava anche con l'Avanti, il giornale del Partito socialista italiano di unit\u00e0 proletaria - Edizione Roma.\nAzioni partigiane a Roma.\nAgli inizi del 1944, Gracceva e Giuliano Vassalli, con l'aiuto di Alfredo Monaco, medico a Regina Coeli, misero a punto il piano d'azione che port\u00f2 all'eclatante evasione dal carcere romano di Sandro Pertini e Giuseppe Saragat, attuata il 25 gennaio da un gruppo di partigiani coordinati dallo stesso Vassalli. Nel febbraio del 1944 organizz\u00f2 con la sua squadra, guidata dai fratelli Cosimo e Edoardo Vurchio, una delle pi\u00f9 importanti azioni della Resistenza romana: il minamento di un treno carico di munizioni che venne fatto esplodere all'interno della stazione di Roma Ostiense.\nFerimento e cattura.\nDa tempo le SS tentavano di stroncare l'attivit\u00e0 delle Brigate Matteotti e, in uno scontro a fuoco, il \"Maresciallo Rosso\", messo alle strette e con un polmone bucato da un proiettile, si lanci\u00f2 dal secondo piano del palazzo in cui si era asserragliato e riusc\u00ec a fuggire, spezzandosi per\u00f2 un braccio nella caduta. Con l'aiuto del fratello fu portato in un luogo sicuro, predisposto dall'organizzazione partigiana per tali eventualit\u00e0. Soccorso con i pochi mezzi disponibili, gli venne fortunosamente estratto il proiettile. Le SS per\u00f2 individuarono e accerchiarono il rifugio. A questo punto il \"Maresciallo Rosso\" cerc\u00f2 di convincere il medico Alfredo Monaco, che lo stava curando, e la moglie del dottore, Marcella, a ucciderlo per non essere catturato vivo con il rischio di fornire, sotto tortura, informazioni e nomi dei compagni.\nCarcere e torture.\nEntrambi i coniugi non se la sentirono di obbedire all'ordine del \"Maresciallo Rosso\" e, resistendo alle sue pur motivate richieste, lo trasportarono, passando sui tetti dei palazzi, in un altro rifugio provvisorio. Gli venne allora proposto il ricovero in una zona extraterritoriale, probabilmente il Vaticano, ma Giuseppe Gracceva rifiut\u00f2 sdegnosamente e, seppur ferito, si preoccup\u00f2 invece di proteggere i familiari e i compagni in pericolo. All'alba del giorno di Pasquetta gli uomini delle SS irruppero in casa sua e lo arrestarono, conducendolo poi nel carcere improvvisato di via Tasso dove i nazifascisti sottoponevano i prigionieri a tortura. Non curato e tenuto in completo isolamento per fiaccarne la resistenza psichica, gli fu proposto il ricovero in clinica in cambio dell'organigramma e del posizionamento sul territorio delle Brigate Matteotti. Gracceva rifiut\u00f2 di tradire i compagni e per oltre un mese e mezzo venne torturato in interrogatori che superavano le 10 ore e che sono attestati dai documenti rinvenuti dopo la Liberazione.\nIl capo partigiano ben sapeva infatti che la vita di molti compagni e la capacit\u00e0 militare delle Brigate Matteotti dipendevano in buona parte dal suo silenzio, soprattutto per quanto riguardava la dislocazione dei brigatisti in zona. Il coraggio dimostrato dal \"Maresciallo Rosso\" nel resistere alle torture era per\u00f2 assai pericoloso perch\u00e9 avrebbe potuto fornire un esempio da seguire agli altri carcerati. Anche per questo i suoi aguzzini decisero di eliminarlo, ma non riuscirono nell'intento perch\u00e9 la Liberazione di Roma giunse in tempo a impedire quell'ultimo crimine. L'eroismo e l'abnegazione di Gracceva sono ricordati negli scritti di altri detenuti di via Tasso e nelle testimonianze dei pochi sopravvissuti.\nIl secondo dopoguerra.\nMembro della Consulta.\nRifiutata la medaglia d'oro al valor militare, gli fu comunque conferita quella d'argento con la pensione d'invalidit\u00e0 per le torture subite. Venne poi eletto presidente dell'ANPI di Roma quando tale organizzazione si costitu\u00ec nel 1947. A Gracceva e a un altro capo partigiano verr\u00e0 affidato il compito, nell'immediato dopoguerra, di prendere provvedimenti per rendere immediatamente esecutivo l'esilio degli ex sovrani d'Italia, che faticavano a staccarsi dalle loro propriet\u00e0 e ponevano condizioni inaccettabili. Membro delegato dal Partito Socialista a far parte della Consulta Nazionale per la stesura e l'approvazione della \"Carta della Costituzione Italiana\", verr\u00e0 insignito, come tutti gli altri componenti di quell'assemblea, di una medaglia per il lavoro svolto.\nAbbandono della politica attiva.\nPer le sue convinzioni socio-politiche e la contrariet\u00e0 ai compromessi e alle mediazioni \"inaccettabili\" (\"in primis\" i Patti Lateranensi), si allontan\u00f2 sempre pi\u00f9 dalla politica attiva. Conosciuto Enrico Mattei, accett\u00f2 da lui la presidenza dell'ENI-Sud, per cui si trasfer\u00ec con la famiglia a Salerno. Non appena seppe dell'uccisione di Mattei, il giorno stesso rassegn\u00f2 le dimissioni e torn\u00f2 a Roma dove mor\u00ec nel 1978. Il presidente Pertini rese omaggio alle spoglie del \"Maresciallo Rosso\" partecipando personalmente alle esequie e facendo schierare i corazzieri come guardia d'onore. La sua salma riposa nel cimitero monumentale del Verano. Gli \u00e8 stata dedicata una strada nel XV Municipio di Roma. "}
{"id": "2594972", "revid": "1048993", "url": "https://it.wikipedia.org/wiki?curid=2594972", "title": "Hugo (Street Fighter)", "text": "Hugo (\u30d2\u30e5\u30fc\u30b4\u30fc \"Hy\u016bg\u014d\") \u00e8 un personaggio dei videogiochi creato dalla Capcom per la famosa serie di picchiaduro \"Street Fighter\". \u00c8 apparso per la prima volta come nemico comune nella serie di Final Fight, dove viene indicato come Andore, prima di apparire come personaggio giocabile a partire da . \u00c8 un wrestler professionista assistito dalla sua amica di vecchia data Poison, entrambi ex membri della Mad Gear Gang.\nAspetto fisico.\nAlto 2,40 metri, pesante ben 200 kilogrammi, Hugo ha i capelli lunghi e neri, indossa un pantalone aderente rosa, una canottiera dell'analogo colore a \"pois\" bianchi, scarpe ordinarie marrone e una cintura di metallo.\nStoria.\nNato in Germania, da una famiglia di contadini, cresce in tranquillit\u00e0, ma il suo corpo inizia a maturare smisuratamente, rendendolo un obbrobrio. Conscio di ci\u00f2, decide di avvantaggiarsi del massiccio corpo trovatosi, allenandosi costantemente per anni. Successivamente, assieme ai suoi 6 fratelli e alla sua futura manager Poison, fu reclutato dalla Mad Gear, associazione criminale di \"Metro City\" antagonista nei videogiochi di Final Fight. In seguito allo smantellamento dell'organizzazione e alla sconfitta subita da Mike Haggar, sindaco di \"Metro City\", Hugo si redime e preferisce vivere in modo onesto.\nUn giorno, assicuratosi di poter approdare nella cerchia di combattenti di lotta libera, si dirige in America, sbaragliando tutti gli avversari con facilit\u00e0 e diventando campione assoluto della lotta libera nazionale. Frattanto Poison, troncando i rapporti con la Mad Gear, conosce casualmente Hugo e propone lui di poter divenire suo manager: Hugo approva.\nTempo dopo, udendo del nuovo torneo \"Street Fighter\", Hugo e Poison viaggiano per il mondo alla ricerca degli altri lottatori partecipi.\nAbilit\u00e0 combattive.\nHugo \u00e8 relativamente lento nei movimenti, caracolla quando avanza o indietreggia ed ha una mole tale da far tremare, dopo la ricaduta da un salto alto, l'area intorno a lui, facendo sobbalzare, quando presenti sul terreno, oggetti eventuali. Le tecniche di combattimento di cui fa maggiormente uso, oltre a ordinari calci, pugni e schiaffi, sono rispettivamente:\nSuper Mosse Speciali.\nCome tutti gli altri personaggi nella serie di Street Fighter III, Hugo possiede tre mosse Super:"}
{"id": "2594973", "revid": "125725933", "url": "https://it.wikipedia.org/wiki?curid=2594973", "title": "Allegoria", "text": "Lallegoria \u00e8 una figura retorica per cui un concetto astratto viene espresso attraverso un'immagine concreta. L'allegoria \u00e8 spesso usata anche in altri campi artistici, dalla pittura alla scultura alle altre arti figurative.\nIl termine deriva dal greco antico , composto da ('altro', 'diverso') e ('io parlo'), con il significato di 'dire qualcosa di bello e diverso dal senso letterale'.\nCaratteristiche.\nNell'allegoria, un concetto astratto (di rilievo ideale, morale, religioso o politico) \u00e8 espresso attraverso una serie di immagini o esplicitato in una serie di azioni collegate, cui l'autore attribuisce significato metaforico. Alcuni intendono infatti l'allegoria come una \"metafora continuata\", cio\u00e8 una metafora con una durata e uno sviluppo narrativo.\nNell'allegoria, il rapporto tra significante e significato \u00e8 arbitrario e intenzionale (non si basa quindi sull'analogia); il processo di decodifica dell'allegoria \u00e8 razionale (non quindi intuitivo); la relazione tra universale e particolare, istituita dall'allegoria, non \u00e8 universale, ma socialmente e culturalmente connotata.\nDifferenze.\nRispetto alla metafora.\nNell'allegoria, come nella metafora, vi \u00e8 la sostituzione di un oggetto ad un altro ma, a differenza di quella, l\u2019allegoria non si basa sul piano emotivo, bens\u00ec richiede un'interpretazione razionale di ci\u00f2 che sottintende.\nEssa opera quindi su un piano superiore rispetto al visibile e al primo significato: spesso l'allegoria si appoggia a convenzioni di livello filosofico o metafisico.\nRispetto al simbolo.\nL'interpretazione del simbolo \u00e8 intuitiva, mentre quella dell'allegoria comporta uno sforzo intellettuale.\nIl contesto \u00e8 basilare nell'interpretazione dell'allegoria: un'aquila che all'interno di una narrazione scenda dal cielo e compia una serie di azioni significative pu\u00f2 rappresentare un'immagine complessa (pu\u00f2 ad esempio simboleggiare l'Impero o una situazione politica particolare). Spesso l'allegoria, al massimo grado di complessit\u00e0, ha un'interpretazione \"soggettiva\", cio\u00e8 legata al tipo di lettura che se ne fa.\nIn altre parole, si pu\u00f2 dire che il legame tra oggetto significato e immagine significante nell'allegoria sia arbitrario e intenzionale, mentre nel simbolo \u00e8 \"naturale\". L'allegoria \u00e8 comunque sempre \"relativa\", nel senso che \u00e8 suscettibile di una discussione critica nella fase di interpretazione e si presta quindi a diverse letture.\nNell'Alto Medioevo, l'interpretazione simbolica era prevalente, essendo quella allegorica riservata alla Bibbia e ai documenti storici e letterari. Il Vecchio Testamento veniva letto alla luce del Nuovo Testamento; avvenimenti della storia antica venivano riletti e attualizzati in chiave cristiana (sono prefigurazioni di quanto avverr\u00e0 dopo Cristo). I versi pagani sono letti come \"belle menzogne\", dietro il cui senso letterale si nasconde un senso profondo, cristiano in ultima istanza.\nNel Basso Medioevo, l'interpretazione simbolica viene via via sostituita da quella allegorica, che non riguarda pi\u00f9 solo la Bibbia e altri testi, ma l'intera visione del mondo. Questo passaggio determina una rivalutazione dell'esistenza concreta dell'uomo nel mondo. L'arte romanica, squisitamente simbolica, entra in crisi e viene progressivamente sostituita dall'arte gotica (allegorica per vocazione). In filosofia, la scolastica esalta la razionalit\u00e0 umana e il processo di formazione della verit\u00e0.\nEsempio.\nUn esempio di allegoria \u00e8 quello delle \"tre fiere\" in Dante (\"Divina Commedia\", \"Inferno\", canto I, versi 31-60). Le tre fiere rappresentano in un contesto di \u201cpura bellezza\u201d tre animali che turbano l'animo dell'uomo: la superbia (leone), l'avidit\u00e0 e la cupidigia (lupa), la lussuria (lonza)."}
{"id": "2594977", "revid": "1305772", "url": "https://it.wikipedia.org/wiki?curid=2594977", "title": "Cooter", "text": ""}
{"id": "2594978", "revid": "1165513", "url": "https://it.wikipedia.org/wiki?curid=2594978", "title": "Serse (disambigua)", "text": ""}
{"id": "2594980", "revid": "599013", "url": "https://it.wikipedia.org/wiki?curid=2594980", "title": "Xerxes (disambigua)", "text": ""}
{"id": "2594981", "revid": "1305772", "url": "https://it.wikipedia.org/wiki?curid=2594981", "title": "Dezful", "text": "Dezful (in persiano \u062f\u0632\u0641\u0648\u0644) \u00e8 una citt\u00e0 della provincia del Kh\u016bzest\u0101n (sudovest dell'Iran), capoluogo dello shahrest\u0101n di Dezful.\nLa struttura pi\u00f9 antica e famosa della citt\u00e0 \u00e8 un ponte che risale al 300 a.C. circa.\nNel 2006, la citt\u00e0 aveva 228.507 abitanti.\nGli abitanti di Dezful (\"Dezfulis\") hanno come dialetto il Dezfuli, un dialetto persiano caratteristico della citt\u00e0. L'appellativo \u00e8 dezfuliani.\nStoria.\nIl nome \"Dezful\" deriva dalle due parole \"Dezj\" (fortezza)+ \"Pol\" (ponte), che in questa combinazione possono significare \"\"il ponte che porta verso la fortezza\" oppure il \"ponte fortificato \"\" . Il nome originale della citt\u00e0 era 'Dezjpol' ma dopo l'invasione araba dell'area (dal momento che in arabo non vi sono i suoni 'zj' e 'p' nelle loro vocalizzazioni), la citt\u00e0 venne ribattezzata Dezful, con la 'z' addolcita da sembrare il suono di una 's'\nIl ponte venne costruito durante l'era del Re sasanide di Persia Sapore I. Dopo l'occupazione della zona da parte dell'Impero Romano, la cattura dell'Imperatore Valeriano a Edessa (nell'anno 260), e la successiva sconfitta delle legioni romane, i superstiti dell'armata romana catturata vennero impiegati nella ricostruzione del ponte.\nAttualmente gli archeologi pensano che il ponte venne costruito sulle rovine e fondamenta di un ponte molto pi\u00f9 antico, costruito durante la dinastia elamita.\nSi pensa che una fortezza proteggesse lo strategico ponte sul fiume Dez, da qui il nome, anche se non vi \u00e8 alcuna traccia delle vestigia del castello, forse le si trovano sotto la parte antica della citt\u00e0, adiacente al ponte, nota come il \"Qaleh\" (castello).\nNel mezzo del fiume, nei pressi del ponte, si trovano le rovine di alcuni mulini ad acqua costruiti nell'anno 300 a.C. circa. La maggior parte di esso erano ancora in uso all'inizio del XX secolo. L'ultimo rimase in funzione fino al 1985.\nGeografia fisica.\nDezf\u016bl si trova sull'asse viario principale nord-sud che collega Tehr\u0101n ad Ahvaz, capitale provinciale del Kh\u016bzest\u0101n. La principale ferrovia da Teheran al Golfo Persico passa a 15\u00a0km da Dezf\u016bl, sul lato opposto del fiume Dez.\nLa citt\u00e0 si trova nei pressi delle falde dei monti Zagros.\nEconomia.\nDezf\u016bl \u00e8 il principale centro commerciale della parte nord della provincia di Kh\u016bzest\u0101n e una delle maggiori zone di produzione agricola dell'Iran. Dezful \u00e8 anche il principale mercato dei prodotti agricoli della provincia del Lorest\u0101n. La citt\u00e0 contiene anche grossi filatoi per i tessili del cotone oltre a molte industrie di piccole e medie dimensioni. La Diga del Dez, alta 203 m, completata nel 1963, si trova 32\u00a0km a monte dalla citt\u00e0 di Dezf\u016bl; essa fornisce acqua ed elettricit\u00e0 alla provincia, oltre a servire per l'irrigazione delle vicine fattorie della canna da zucchero.\nAgricoltura.\nLe attivit\u00e0 agricole attorno a Dezful vennero modernizzate verso la met\u00e0 degli anni sessanta da una compagnia mista iraniano-americana. Secondo molti ricercatori e analisi, la diversificazione della produzione \u00e8 tra le maggiori nel Medio Oriente. Fiori e frutta citrica sono considerati di pregio nell'intero paese. Yogurt e crema dal latte di bufala locale sono molto popolari. Vengono coltivati ortaggi come cetrioli, cipolla, pomodori, patate, cavolfiori, carote, zucca, ecc. Si coltivano anche frutti come more, mirtilli, prugne, prugne di Damasco, mele, melograni, melone e anguria. Esistono vaste piantagioni di frumento, mais, canna da zucchero e cotone. Si producono anche piccole quantit\u00e0 di una variet\u00e0 di riso locale, molto pregiato. Esistono allevamenti di bovini, ovini, polli e vasche da piscicoltura anche meccanizzati.\nBasi militari.\nLa base Vahdati della forza aerea iraniana, di stanza a Dezful ospita il 4\u00ba gruppo della IRIAF, che opera su caccia F-5 (dei tipi A, E, F e B) e venne bombardato dalle forze irachene durante le prime fasi della guerra Iran-Iraq, negli anni ottanta. Vi si tiene un raduno aereo annuale in ricordo degli eroi di guerra all'inizio dell'anno nuovo iraniano (21 marzo-4 aprile)."}
{"id": "2595019", "revid": "827882", "url": "https://it.wikipedia.org/wiki?curid=2595019", "title": "So What", "text": ""}
{"id": "2595027", "revid": "135224", "url": "https://it.wikipedia.org/wiki?curid=2595027", "title": "Rose Friedman", "text": "Si pensa che sia nata l'ultima settimana di dicembre 1910, tuttavia, i documenti di natalit\u00e0 sono andati perduti. Nacque a Staryi Chortoryisk, in Ucraina, dalla famiglia Director, ebrea.\nLa Friedman, stabilitasi negli Stati Uniti, studi\u00f2 dapprima al Reed College e poi all'Universit\u00e0 di Chicago dove ottenne la cattedra di filosofia. Dopo quest'esperienza cominci\u00f2 a studiare per un dottorato in economia presso lo stesso ateneo Chicago e completato tutti i lavori necessari compil\u00f2 una tesi in quella materia. Nella sua giovinezza, ha scritto articoli con Dorothy Brady per giustificare la visione keynesiana (John Maynard Keynes) del consumismo.\nCon il marito, ha co-scritto due libri di economia e di politica pubblica: \"Liberi di scegliere\" (\"Free to Choose\"), \"Tirannia dello status quo\" (\"Tyranny of the status quo\"), e le loro memorie \"Milton e Rose Friedman, due persone fortunate\" (\"Milton and Rose D. Friedman, Two Lucky People\"), che apparve nel 1998. Insieme hanno fondato la Fondazione Milton e Rose Friedman, con l'obiettivo di promuovere l'uso dei buoni di scuola e la libert\u00e0 di scelta in materia di istruzione. Ha anche contribuito a produrre la serie televisiva PBS, \"Liberi di scegliere\".\nQuando Milton ricevette la Medaglia della Libert\u00e0 nel 2002, il presidente George W. Bush ha detto scherzando nel suo discorso che Rose era nota per essere l'unica persona ad aver mai vinto una discussione contro il marito. I Friedman avevano due figli, Janet e David, anche lui economista."}
{"id": "2595031", "revid": "287204", "url": "https://it.wikipedia.org/wiki?curid=2595031", "title": "Campionati del mondo di ciclismo su strada 2010", "text": "I Campionati del mondo di ciclismo su strada 2010 (ing. \"2010 UCI Road World Championships\") si sono svolti a Melbourne e Geelong, in Australia, tra il 29 settembre ed il 3 ottobre 2010."}
{"id": "2595033", "revid": "1573940", "url": "https://it.wikipedia.org/wiki?curid=2595033", "title": "Acrida turrita", "text": "Acrida turrita () \u00e8 un insetto ortottero della famiglia Acrididae.\nDescrizione.\n\u00c8 una cavalletta dal corpo snello e affusolato. Il capo \u00e8 allungato a forma di cono e presenta antenne appiattite a punta di lancia. \"A. turrita\" pu\u00f2 essere facilmente confusa con \"Acrida ungarica\" da cui si distingue per la presenza di un solco trasversale sulla met\u00e0 posteriore del pronoto (presente anche in \"A. ungarica\" ma situato pi\u00f9 anteriormente).\nDistribuzione e habitat.\nHa un areale frammentato che comprende regioni di Africa, Asia centro-orientale ed Europa.In Europa la sua presenza \u00e8 limitata ad alcune isole del Mediterraneo (Sicilia, Sardegna, Corsica, Creta, Malta, Pantelleria e Lampedusa), ad alcune regioni della penisola iberica e della penisola balcanica (Albania, Macedonia), a Moldavia, Ucraina e Russia meridionale.\nBiologia.\n\u00c8 una specie fitofaga."}
{"id": "2595037", "revid": "287204", "url": "https://it.wikipedia.org/wiki?curid=2595037", "title": "Elvira Betrone", "text": "Biografia.\nEsordisce su palcoscenico con la compagnia di Ermete Novelli per passare successivamente con quella di Ruggero Ruggeri e poi con quella di Virgilio Talli. Fu proprio in quest'ultima compagnia che conobbe il suo futuro marito, l'attore Annibale Betrone con il quale convol\u00f2 a nozze il 20 febbraio 1912. Dopo il matrimonio assume il nome di Elvira Betrone in ossequio al ben pi\u00f9 celebre marito proseguendo cos\u00ec, spesso appunto a fianco del consorte, la sua carriera artistica sacrificando per\u00f2 il suo talento e divenendo una presenza quasi mai di spicco nei lavori teatrali che assieme intrapresero.\nNel 1940, ormai matura, si dedic\u00f2 anche al cinema interpretando la contessa ne \"Il sogno di tutti\" per la regia di Oreste Biancoli e L\u00e1szl\u00f3 Kish. Anche nei film fu spesso a fianco di Annibale e sempre in ruoli di carattere che prevalentemente la vedevano nei panni dell'anziana madre (\"Un pilota ritorna\", \"Tutta la vita in ventiquattr'ore\", \"Turbamento\") o della nobildonna (Gelosia). Fu anche la direttrice dell'orfanatrofio di \"Teresa Venerd\u00ec\" e la madre superiora in \"Un garibaldino al convento\", entrambi di Vittorio De Sica.\nLa sua vita privata venne segnata, nel 1941, da un grave lutto: suo figlio, il giovane regista, soggettista e sceneggiatore Cino Betrone, tenente degli alpini, cadde sul fronte greco-albanese. Alla memoria del figlio venne dedicato il film uscito nel 1943 \"Quelli della montagna\", ideato dallo stesso Cino e interpretato dal marito Annibale.\nNel 1950, alla morte del marito, Elvira si ritir\u00f2 dalle scene pur tornando saltuariamente sulle scene come nel 1954, anno in cui accett\u00f2 di lavorare con Luchino Visconti nel dramma \"Come le foglie\" e successivamente, nel 1955, in \"Zio Vanja\". Infine le venne affidato, da Giorgio Strehler nel 1958, il ruolo della \"tappetaia\" ne \"L'anima buona di Sezuan\".\nPrese inoltre parte alla contestato allestimento de \"L'Arialda\" di Giovanni Testori nel 1960 che fu il suo ultimo lavoro.\nEra la zia del noto attore Vittorio Sanipoli."}
{"id": "2595045", "revid": "767487", "url": "https://it.wikipedia.org/wiki?curid=2595045", "title": "Miguel Weber", "text": "Carriera.\nWeber approda nel 2005 al Cesena dove comincia a farsi notare come giovane portiere promettente. Con i romagnoli vince il campionato di serie A2 e venendo confermato anche per il 2006-07, compie l'esordio nella massima serie.\nL'anno successivo passa alla Luparense dove sotto la guida del tecnico spagnolo Jes\u00fas Velasco gioca molte gare come titolare al posto dell'infortunato Alexandre Feller. Nella stagione 2008-2009 diventa titolare e porta la Luparense alla conquista del terzo scudetto consecutivo, con la migliore difesa di sempre in Italia con sole 45 reti subite in 26 partite. Nella stagione 2012-13 si accorda con il Cagliari militante in Serie A2. Dal 2017 gioca nel CMB SignorPrestito a Grassano (MT) dove, a maggio 2018, vince i playoff di serie B conquistando cos\u00ec la serie A2.\nAd aprile 2019, con la squadra lucana vince il girone C della serie A2 ottenendo la promozione nella massima serie."}
{"id": "2595046", "revid": "250538", "url": "https://it.wikipedia.org/wiki?curid=2595046", "title": "Gonfalonieri di Giustizia", "text": ""}
{"id": "2595047", "revid": "287204", "url": "https://it.wikipedia.org/wiki?curid=2595047", "title": "Fotucheng", "text": ""}
{"id": "2595051", "revid": "339392", "url": "https://it.wikipedia.org/wiki?curid=2595051", "title": "Canzone del Piave", "text": ""}
{"id": "2595053", "revid": "287204", "url": "https://it.wikipedia.org/wiki?curid=2595053", "title": "Jhabrera", "text": " \nJhabrera \u00e8 una suddivisione dell'India, classificata come \"nagar panchayat\", di 9.378 abitanti, situata nel distretto di Haridwar, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 48' 30 N e 77\u00b0 45' 55 E.\nSociet\u00e0.\nEvoluzione demografica.\nAl censimento del 2001 la popolazione di Jhabrera assommava a 9.378 persone, delle quali 5.007 maschi e 4.371 femmine. I bambini di et\u00e0 inferiore o uguale ai sei anni assommavano a 1.667, dei quali 936 maschi e 731 femmine. Infine, coloro che erano in grado di saper almeno leggere e scrivere erano 5.331, dei quali 3.241 maschi e 2.090 femmine."}
{"id": "2595060", "revid": "287204", "url": "https://it.wikipedia.org/wiki?curid=2595060", "title": "Gochar", "text": " \nGochar (o Gauchar) \u00e8 una suddivisione dell'India, classificata come \"nagar panchayat\", di 7.278 abitanti, situata nel distretto di Chamoli, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 16' 38 N e 79\u00b0 09' 07 E e ha un'altitudine di 800 . Gochar si trova sulla riva sinistra del fiume Alaknanda, sulla National Highway 58.\nSociet\u00e0.\nEvoluzione demografica.\nAl censimento del 2001 la popolazione di Gochar assommava a 7.278 persone, delle quali 4.196 maschi e 3.082 femmine. I bambini di et\u00e0 inferiore o uguale ai sei anni assommavano a 851, dei quali 466 maschi e 385 femmine. Infine, coloro che erano in grado di saper almeno leggere e scrivere erano 5.918, dei quali 3.578 maschi e 2.340 femmine. In aggiunta c'\u00e8 un afflusso medio di circa 2000 persone al giorno."}
{"id": "2595061", "revid": "729019", "url": "https://it.wikipedia.org/wiki?curid=2595061", "title": "Limes danubiano", "text": "Per limes danubiano si intendeva il sistema di fortificazioni fluviali a difesa di tutti i territori a sud del corso del Danubio, oltre al \"saliente\" dacico contenuto nell'arco montuoso carpatico.\nDivisione interna del \"limes\".\nTre erano i principali settori del \"limes\" romano danubiano:\nStoria del \"limes\" danubiano dell'Impero romano.\nIl settore danubiano risulta essere pi\u00f9 complesso da difendere, rispetto a quello renano, considerata anche la lunghezza dei due fiumi: il primo di 2.888\u00a0km, il secondo di 1.326\u00a0km, pari a poco meno della met\u00e0. Non a caso da Domiziano-Traiano in poi, il settore renano fu ridotto da 8 a 4 legioni, mentre quello danubiano fu aumentato da 6 a 12 (compresa la provincia della Dacia).\nProvince/diocesi \"gallo-germaniche\".\nQui sotto andremo ad analizzare questo settore settentrionale di \"limes\", che difendeva le province che si affacciavano sul fiume Danubio e lungo il \"saliente\" dacico nel bacino dei Carpazi. Sar\u00e0, pertanto, opportuno, prima di effettuare un'accurata analisi della permanenza militare nell'area (con l'elencazione delle campagne militari, delle unit\u00e0 militari che soggiornarono nell'area e delle relative fortificazioni), cominciare con una breve sintesi della storia/formazione delle province sopra elencate.\nAlto e medio corso del Danubio: dalla Rezia alla Pannonia, compreso l'\"Illyricum\".\nSotto Augusto (17 a.C.-14 d.C.).\nSe la repubblica romana ai tempi di Cesare si era fermata alle Alpi, alla costa illirica ed alla Macedonia, a partire dalla seconda decade del principato di Augusto, i Romani raggiunsero ed occuparono stabilmente alcune aree lungo la riva destra del Danubio:\nLe fortezze legionarie, al termine della rivolta dalmato-pannonica del 6-9, furono posizionate:\nDa Tiberio a Claudio (14-54).\nL'occupazione dell'intera area a sud del Danubio, dalla Rezia alla Pannonia, avveniva, per\u00f2, gradualmente durante i regni di Tiberio e Claudio, con la creazione di due nuove province: quella di Rezia e quella del Norico, in seguito all'annessione degli ultimi territori compresi tra le Alpi ed il Danubio.\n\u00c8 possibile che il figlio dell'imperatore Tiberio, Druso minore, abbia provveduto nel corso degli anni 14-18 a creare una prima serie di avamposti sul Danubio lungo il tratto pannonico (a \"Carnuntum\", \"Brigetio\" e \"Aquincum\"); e lungo la cosiddetta \"Via dell'ambra\", che da Emona congiungeva Carnuntum, (a \"Savaria\", a \"Scarbantia\" ed a \"Sala\").\nE sempre in questo periodo un ambizioso progetto di costruzioni fu iniziato in Dalmazia dal legato Publio Cornelio Dolabella (il console del 10), quando i legionari furono impiegati nella costruzione di almeno quattro strade, alcune delle quali penetravano nell'interno, nel territorio dei Ditoni e dei Desiziati, contribuendo ad affrettare la pacificazione di queste regioni turbolente ed a collegarle con la vicina Mesia.\nNel 42 Lucio Arrunzio Camillo Scriboniano, legato di Dalmazia, istigato da alcuni senatori alla ribellione, ebbe il sostegno delle sue legioni (la VII ed XI) solo per quattro giorni e la rivolta non si estese. L'imperatore Claudio premi\u00f2 la lealt\u00e0 di queste legioni con i titoli di \"Claudia Pia Fidelis\".\nAttorno al 50 la prima fortezza legionaria, quella di Carnuntum, era posizionata sul Danubio, come ci racconta lo stesso Cornelio Tacito (\"Annales\", XII, 29). Era l'inizio di un nuovo processo di costruzione di opere militari lungo la riva destra del Danubio: dal forte di Eining, a quello di Lentia e Lauriacum, fino ad Arrabona.\n\u00c8 noto che sotto Claudio o pi\u00f9 probabilmente sotto Nerone (attorno al 56-57) le forze legionarie dell'entroterra della provincia di Dalmazia furono ridotte ad una sola legione (l'XI \"Claudia\").\nDai Flavi agli Antonini (69-192).\nDai Flavi in poi, il settore strategico dell'alto-medio corso del Danubio fu costantemente rafforzato e divent\u00f2 il settore pi\u00f9 importante dell'intero sistema strategico imperiale. A partire, infatti, dalla prima crisi suebo-sarmatica dell'89, lungo questo tratto di Limes, furono costruiti nei 7-8 anni successivi nuovi forti ausiliari (ad es. a Arrabona di fronte ai Quadi, o di fronte al Tullnerfeld dove si trovavano i Marcomanni, e lungo il tratto che da Aquincum conduce fino a Mursa di fronte agli Iazigi) e 4 nuove basi legionarie, oltre a quelle preesistenti di Carnuntum e Sirmio: a Vindobona, a Brigetio, ad Aquincum ed a Mursa (lungo la Drava). Restarono per i secoli successivi solo truppe ausiliarie a difesa dei suoi confini: nel 94 ce n'erano solo due, la \"cohors III Alpinorum\" e \"VIII Voluntariorum\", a cui fu aggiunta la \"cohors I Belgarum\" attorno al 100.\nE sempre con Domiziano, in seguito alla crisi dacica dell'86 e suebo-sarmatica del 92, l'intera guarnigione legionaria della Dalmazia fu ritirata completamente. In questo caso si trattava della IIII \"Flavia Felix\" che aveva rimpiazzato la XI \"Claudia\" a partire dal 71-72.\nLa Pannonia divenne, infatti, teatro di nuovi scontri con le popolazioni a nord e ad est del medio tratto danubiano, contro Marcomanni, Quadi, Naristi (di stirpe sueba) e Iazigi (questi ultimi di stirpe sarmata), sia sotto Domiziano sia Nerva (tra l'89 ed il 97).\nAl termine delle guerre contro i Daci del 101-106 ed a seguito dell'annessione della nuova provincia di Dacia, l'intero assetto danubiano mut\u00f2 ed una provincia cos\u00ec importante come quella pannonica fu divisa in due nuove: quelle di \"Pannonia superior\" e di \"inferior\". Adriano, una volta divenuto imperatore nel 117, fu costretto a guerreggiare contro i vicini Iazigi, concludendo al termine delle ostilit\u00e0 un trattato di pace (nel 118), che permettesse loro di insediarsi ad est di Aquincum, e abbandonando i territori appena acquisiti del Banato.\nNegli anni che seguirono si ebbero nuovi scontri alla fine del regno di Adriano, tra il 135 ed il 137 (sul fronte suebo), e durante quello di Antonino Pio negli anni 142-145.\nCon lo scoppio delle guerre marcomanniche nel 166-167, i progetti mutarono per un quindicennio, poich\u00e9 Marco Aurelio era intenzionato ad annettere i territori a nord della Pannonia, inglobandone i relativi popoli: dai Marcomanni, a Quadi e Naristi, e formando la nuova provincia di \"Marcomannia\". Il progetto richiese anche la formazione di due nuove legioni: la II Italica e la III Italica, posizionate a partire dagli anni 172-174 lungo il fronte dell'alto-medio Danubio, nel Norico la prima (a Lauriacum) e nella Rezia la seconda (a Castra Regina). Contemporaneamente in Dalmazia l'intera guarnigione fu ravvorzata con vexillationes delle due nuove legioni appena formate (la II e la III \"Italica\"), con distaccamenti anche nella capitale Salona e due nuove unit\u00e0 ausiliarie (la \"I\" e \"II milliaria Delmatarum\").\nIl figlio Commodo, alla morte del padre 180, ritirava, per\u00f2, tutte le truppe dai nuovi territori appena occupati, e riportava definitivamente il \"Limes\" all'alto-medio corso del Danubio, rafforzandone e moltiplicando i presidi lungo il grande fiume.\nLe grandi invasioni del III e IV secolo.\nIn seguito alle prime grandi invasioni del III secolo fu istituito a Sirmio, un comando militare generale dell'intera area danubiana, dall'imperatore Marco Giulio Filippo, detto Filippo l'Arabo, attorno al 247-248. Pochi anni pi\u00f9 tardi, tra il 258-260 nuove invasioni di Marcomanni, Quadi e Iazigi devastarono le province pannoniche, mentre un'invasione di Alemanni e Juti in Rezia non lasci\u00f2 indenne il vicino Norico nel 270.\nIn seguito a quest'ultima invasione si provvedette a sbarrare la strada a possibili e future invasioni barbariche, fortificando il corridoio che dalla Pannonia e dalla Dalmazia immette in Italia attraverso le Alpi Giulie. Questo tratto che va da Tarsatica e Cividale del Friuli fu fortificato con tutta una serie discontinua di mura di pietra, forti e fortini: si trattava del cosiddetto \"Claustra Alpium Iuliarum\".\nSembra che sotto Costantino I, o forse anche un secolo e mezzo prima, si provvide alla costruzione di tutta una serie di terrapieni al di l\u00e0 del Danubio, nella pianura ungherese, per allentare la pressione di Goti e Gepidi lungo i territori degli alleati Iazigi, \"appoggiati\" alla vicina frontiera pannonica. Questo sistema di fortificazioni viene oggi comunemente chiamato: \"Diga del Diavolo\" e partiva di fronte ad \"Aquincum\" per poi seguire parallelamente il fiume Tisza, alla sua sinistra, e raggiungere la fortezza legionaria di \"Viminacium\".\nDa qui in poi i territori furono conservati fino al termine del IV secolo con un tentativo di ripercorrere i piani vittoriosi di Marco Aurelio, da parte di Valentiniano I che attorno al 375 invase i territori dei Quadi, potenziando per l'ultima volta il tratto di limes pannonico. Fu un'illusione durata pochi anni, poich\u00e9 i Goti, sconfitto Valente ad Adrianopoli nel 378, si stanziarono definitivamente in Pannonia come \"foederati\" dell'impero romano, decretando la definitiva \"rottura\" ed abbandono del Limes danubiano. Nel 395 la Pannonia era nuovamente invasa da orde di Goti ed Alani, mentre nel 433 l'invasione degli Unni sanciva la fine della Pannonia romana.\nBasso corso del Danubio: le due Mesie.\nDa Augusto a Tiberio (29 a.C.-37).\nAll'inizio del principato di Augusto, Marco Licinio Crasso (console 30 a.C.), conduceva due fortunate campagne (nel 29-28 a.C.) contro le popolazioni della riva destra del Danubio: Traci e Mesi, Daci e Geti, e Bastarni, pur non occupando la zona in modo permanente. Era l'inizio di un processo di occupazione graduale dell'area basso danubiana.\nPochi anni pi\u00f9 tardi, un certo Lucio Calpurnio Pisone (console 15 a.C.), accompagnato da un paio di legioni, era costretto ad intervenire in Tracia per reprimere una rivolta durata ben tre anni di guerre sanguinose (dal 12 al 10 a.C.), al termine delle quali si merit\u00f2 gli \"ornamenta triumphalia\". Le operazioni in Tracia costituivano il logico completamento, alle pi\u00f9 vaste operazioni per la conquista di tutta l'area illirico-balcanica.\nTra l'1 ed il 6, in seguito alle operazioni di Tiberio nell'area illirica e dei suoi successori, veniva costituito il distretto militare di Mesia e Macedonia, presidiato da un paio di legioni (la \"legio IV Scythica\" a \"Scupi\" e la \"legio V Macedonica\" a \"Naissus\"), mentre la Tracia continuava a costituire un regno indipendente, cliente e quindi alleato del popolo romano.\nDa Claudio a Tito (37-81).\nIn seguito all'annessione della Tracia da parte di Claudio nel 46, furono dislocate le prime basi legionarie sul Danubio in Mesia: a \"Viminacium\", a \"Oescus\" ed a \"Novae\". Lo sviluppo del limes lungo il basso Danubio, era necessario a proteggere il fianco orientale dell'Europa romana contro i continui attacchi dei vicini Daci.\nEra dai tempi di Gaio Giulio Cesare, quando il re dace Burebista aveva offerto il suo appoggio a Pompeo durante il periodo della guerra civile, che questo popolo aveva costituito una costante minaccia alla sicurezza di Roma nei Balcani. Troppo spesso negli ultimi decenni i Daci, insieme agli alleati Bastarni e Sarmati Roxolani, avevano oltrepassato il Danubio, portando devastazione a sud del grande fiume. Erano loro, pertanto, l'unico grande ostacolo all'espansionismo romano di quest'area. Dovevano essere neutralizzati.\nSi procedette cos\u00ec, durante tutta la dinastia giulio-claudia, a costruire attorno a loro una serie di alleanze filo-romane per evitare che potessero prendere contatti con le vicine genti suebe di Marcomanni e Quadi ed accrescere la loro potenza nell'area carpato-balcanica. A tal scopo fu utile l'amicizia che Roma costru\u00ec con il popolo sarmata degli Iazigi, ora migrati dall'Oltenia alla pianura ungherese e posizionati tra Danubio e Tisza.\nAl contrario i \"cugini\" orientali degli Iazigi, i Roxolani, preferirono allearsi alle genti daciche, compiendo negli anni 67-70 una serie di pesanti incursioni e devastazioni in territorio romano, distruggendo intere coorti ausiliarie e provocando l'uccisione di un governatore provinciale. Giuseppe Flavio ricorda ad esempio che contemporaneamente alla rivolta batava del 69-70, si verific\u00f2 un'invasione da parte delle popolazioni sarmatiche dei Roxolani (nel 70). Essi passarono a sud del Danubio e, giunta inaspettatamente con grande violenza sulla vicina provincia romana di Mesia, sterminarono un gran numero dei soldati disposti a difesa del confine. Lo stesso \"legatus Augusti pro praetore\", Gaio Fonteio Agrippa, che si era fatto loro incontro attaccandoli con grande coraggio, venne ucciso. Devastarono, quindi, l'intero territorio che gli si apriva davanti, saccheggiando ovunque giungessero. Vespasiano allora, informato dell'accaduto e di quanto fosse stata devastata la Mesia, invi\u00f2 a punire i Sarmati, Rubrio Gallo, il quale poco dopo li affront\u00f2 in battaglia ottenendo una vittoria schiacciante e costringendo i superstiti a ritirarosi nei loro territori. Terminata l'invasione, Gallo provvide a fortificare nuovamente le frontiere provinciali, disponendo in quel settore di \"limes\" nuove guarnigioni pi\u00f9 numerose e meglio fortificate \u00ab\"s\u00ec che passare il fiume era per i barbari del tutto impossibile\"\u00bb.\nDa Domiziano a Traiano (81-117).\nLa grande crisi del fronte del basso Danubio scoppi\u00f2 nell'85, quando i Daci, tornati uniti sotto il nuovo re, Decebalo, passarono il grande fiume distruggendo un esercito romano accorrente ed uccidendo lo stesso governatore di Mesia. La controffensiva romana non si fece attendere, portando lo stesso imperatore Domiziano lungo il fronte mesico. La guerra che ne segu\u00ec fu difficile e sanguinosa. I Romani subirono un nuovo rovescio nell'86, ma nell'88 riuscirono a battere pesantemente Decebalo a \"Tapae\". Lo scoppio della crisi renana con i Catti dell'88, l'usurpazione di Saturnino dell'89, ed infine le successive guerre suebo-sarmatiche (degli anni 89-97) sospesero le ostilit\u00e0 tra Roma ed i Daci, portando Domiziano e Decebalo a trattare ed a siglare un nuovo trattato di pace.\nIl fronte del basso corso del Danubio tornava tranquillo almeno fino a Traiano, la provincia di Mesia era divisa in Mesia superiore e Mesia inferiore, mentre nuovi forti furono costruiti lungo l'intero tratto del basso corso del Danubio. A queste modifiche furono aggiunti: un vallo in terra in Dobrugia (tra \"Axiopolis\" e \"Tomis\") a protezione dell'ultimo tratto del grande fiume; ed una flotta con base principale a \"Sexaginta Prista\", mentre non era stata ancora aperta la base di \"Noviodunum\".\nL'ascesa al trono di Traiano port\u00f2 alla revoca del vecchio trattato siglato da Domiziano e Decebalo. \u00c8 evidente che Traiano mirasse all'assorbimento del regno dacico (vedi oltre). \u00c8 possibile che tra le due guerre daciche di Traiano (103-105) sia stato potenziato il tratto di limes in Dobrugia con l'aggiunta di un sistema pi\u00f9 complesso di fortificazioni anche in pietra oltre al preesistente vallo in terra.\nL'Oltenia e la Moldavia una volta sottomesse furono annesse alla provincia della Mesia inferiore con unit\u00e0 ausiliarie posizionate in forti lungo i fiumi Olt, Ialomi\u021ba e Siret. La fortezza legionaria di Oescus chiuse a vantaggio di due nuove fortezze posizionate sempre lungo il Danubio ma pi\u00f9 ad est: a Durostorum (legio XI Claudia) e a Troesmis (Legio V Macedonica).\nDa Adriano ad Aureliano (117-271).\nLa nuova riorganizzazione della Dacia comport\u00f2, oltre all'abbandono dei territori della riva destra del Danubio lungo la pianura moldava e valacca, con l'arretramento del Limes al fiume Olt (al cosiddetto \"Limes Alutanus\"), anche la trasformazione di parte della Mesia superiore ed inferiore, da frontiera esterna in interna.\nLe conseguenze furono: il potenziamento delle difese lungo il basso corso del Danubio, con la costruzione di nuovi forti ausiliari negli anni che seguirono; ed un mantenimento, seppur a ranghi ridotti, di parte dei vecchi forti compresi tra \"Viminacium\" e \"Novae\", malgrado costituissero un tratto di frontiera ormai \"cancellata\" dalla recente acquisizione della provincia dacica.\nNel corso degli anni 240-250 i Goti, che si erano ormai affacciati sulle sponde del Mar Nero, compivano le loro prime incursioni in territorio romano, devastando le province di Tracia e Mesia inferiore, provocando la morte dell'imperatore Decio ad \"Abritto\" nel 251.\nDa Diocleziano alla caduta dell'impero romano d'Occidente (284-476).\nL'abbandono definitivo della Dacia da parte di Aureliano nel 271-273 cambi\u00f2 nuovamente i progetti di questo tratto di limes, spostando ancora una volta la frontiera al Danubio e ripotenziando nuovamente il fronte che da \"Viminacium\" congiunge \"Novae\".\nCon la salita al trono di Diocleziano nel 284 l'esercito e le frontiere subirono un forte e rinnovato programma di riforma strategico-militare, per interrompere un processo, ormai avviato da almeno un cinquantennio, di disgregazione degli equilibri interni ed esterni all'impero romano. I forti esistenti furono rimodellati con torri aggettanti, porte strette, mentre se ne costruivano di nuovi infittendo le linee difensive. Teste di ponte erano, infine, costruite o ricostruite lungo la riva sinistra del Danubio.\nIl successore, Costantino I, provvide anche alla costruzione di tutta una serie di terrapieni al di l\u00e0 del Danubio, in Oltenia e nella pianura valacca, per allentare la pressione sulla frontiera stessa. Questo sistema di fortificazioni, lungo 300\u00a0km e costruito tra il 330 ed il 340, viene oggi comunemente chiamato: \"Brazda lui Novac du Nord\".\nLa Mesia inferiore sub\u00ec nuovi e ripetuti attacchi ad opera degli Unni di Attila nel 447, e poi nel VI secolo ad opera di Slavi, Bulgari ed Avari, ma la sua vicinanza alla capitale dell'impero romano d'Oriente, Costantinopoli, ne preserv\u00f2 ancora per qualche secolo le sue frontiere.\nOltre il Danubio: in Dacia.\nLe guerre di Domiziano e la conquista della Dacia di Traiano (101-117).\nLe campagne di Traiano del 101-102 e del 105-106 sancirono la fine del regno di Decebalo e la definitiva sottomissione e riduzione in provincia della Dacia. La provincia dacica comprendeva i territori compresi all'interno della catena di monti dei Carpazi.\nPer questi successi Traiano si merit\u00f2 il Trionfo, la costruzione di un Foro imperiale e di una Colonna che commemorasse le sue gesta di grande stratega.\nLe forze lasciate nella nuova provincia, che per\u00f2 non comprendeva Banato, Oltenia e Moldavia (annesse alla Mesia inferiore), erano ingenti: si calcola infatti che vi fossero nella nuova provincia ben 4 Alae di cavalleria e 18 Coorti di fanteria ausiliaria (), oltre a 2 intere legioni, posizionate ad \"Apulum\" (la legio XIII Gemina) ed a \"Berzobis\" (la Legio IIII Flavia Felix), entrambe poco distanti dalla capitale \"Sarmizegethusa\".\nLa nuova organizzazione a provincia operata da Adriano (117-138).\nUna volta conclusa la pace con le genti sarmatiche degli Iazigi ad ovest, e dei Roxolani ad est, Adriano divise la nuova provincia dacica in \"Superior\" ed \"Inferior\", ponendo a guardia delle stesse un contingente di ben 6 Alae di cavalleria, 21 Coorti di fanteria ausiliaria, ma solo una legione, la legio XIII Gemina, posizionata ancora ad \"Apulum\". La legio IIII Flavia Felix tornava in Mesia superiore a Singidunum.\nFurono costruiti nuovi forti: sia lungo il fronte occidentale della provincia, una volta abbandonato il Banato, a \"Micia\" ed a \"Tibiscum\" entrambi capaci di contenere pi\u00f9 unit\u00e0 ausiliarie; sia sul fronte nord-occidentale del cosiddetto \"Limes porolissensis\", lungo un percorso di un'ottantina di km, dove furono posizionate circa 60 di torri di avvistamento, 6 fortini, 7 forti ausiliari (di cui i principali erano quelli di \"Porolissum\" di Pomet e Citera, capaci di contenere insieme, un contingente pari a mezza legione), e protetto da una seconda linea di forti a Gil\u0103u, Gherla ed Ilisua; sia lungo il fronte orientale, dopo l'abbandono delle pianure di Moldavia e Valacchia, con l'arretramento del limes al fiume Olt, ad \"Acidava\", \"Rusidava\", \"Castra Traiana\", \"Feldioara\", Sighi\u0219oara, Criste\u0219ti, ecc.\nDa Antonino Pio ad Aureliano (158-273).\nFu infatti cos\u00ec che Antonino Pio oper\u00f2 nel 158 circa, l'ultima divisione della provincia dacica, prima del definitivo abbandono dei suoi territori da parte di Aureliano attorno agli anni 271-273. Le nuove province si chiamavano ora \"le Tre Dacie\" ovvero \"Dacia Apulensis\", \"Malvensis\" e \"Porolissensis\", mentre un contingente complessivo di ben 9 Alae di cavalleria e 31 Coorti di fanteria ausiliaria ne presidiava i territori.\nA partire dal 167-168 la legio V Macedonica abbandonava la vecchia fortezza legionaria di Troesmis in Mesia inferiore per trasferirsi in Dacia nella citt\u00e0 di Potaissa, l'attuale Turda, dove rimarr\u00e0 fino all'abbandono della provincia stessa.\nIl saliente dacico era definitivamente abbandonato in seguito ai continui e martellanti attacchi da parte dei Goti (degli anni 267-270), da Aureliano negli anni 271-273. Aureliano non solo doveva fare fronte alla secessione di Gallia e Hispania dall'impero dal 260, ma anche all'avanzata dei Parti in Asia e la devastazione che i Carpi e i Goti avevano lasciato in Mesia e \"Illyricum\". Tutti questi motivi determinarono l'abbandono definitivo della Dacia, fissando la nuova frontiera dell'impero sul Danubio. Qui venne riorganizzata una nuova provincia della \"Dacia Aureliana\", con capitale Serdica (oggi Sofia, capitale della Bulgaria). Le conseguenze dell'abbandono romano del bacino carpatico gener\u00f2, non solo nuove tensioni tra Goti e Gepidi (ad oriente), e sarmati Iazigi (ad occidente), venendo le une a contatto con le altre, ma permise di rafforzare le frontiere del medio-basso corso del Danubio con il ritiro di due intere legioni (legio V Macedonica e legio XIII Gemina, posizionate ora a \"Ratiaria\" ed \"Oescus\") ed un consistente numero di unit\u00e0 ausiliarie, per un totale complessivo di oltre 45.000 armati."}
{"id": "2595062", "revid": "287204", "url": "https://it.wikipedia.org/wiki?curid=2595062", "title": "Sussak", "text": "Sussak (in croato Su\u0161ak) \u00e8 un popoloso sobborgo della citt\u00e0 di Fiume, in Croazia.\nIn italiano \u00e8 citata anche come \"Susak\", forma di derivazione dialettale, e talvolta in passato con i desueti \"Sussag\" e \"Sansego di Fiume\". Durante il fascismo era anche noto col nome italiano \"Sussa\".\nGeografia fisica.\nSussak costituisce la parte litoranea orientale della citt\u00e0 di Fiume, si estende sulla sponda sinistra del \"Delta\" del fiume Eneo che costituiva dal 1924 al 1947 il confine fra Italia ed Jugoslavia.\nL'abitato \u00e8 situato ai piedi del colle di Tersatto ed \u00e8 suddiviso nei seguenti rioni: \"Scoglietto\" rione a cavallo con Fiume, lungo entrambe le sponde dell'Eneo; \"Delta\" situato tra il braccio sinistro dell'Eneo, il \"Canal Morto\" a destra; \"Porto Baross\" \u00e8 il bacino artificiale creato sul lato sud-occidentale del Delta; \"Braidizza\" (\"Brajdica\") subito ad est del Delta, sulla costa; \"Pecine\" (\"Pe\u0107ine\") sulla costa oltre la Braidizza, lungo la \"strada Dorotea\" (com'era chiamato il primo tratto della \"Jadranska Magistrala\"); \"Bulevard\" prende il nome dal viale a tornanti che si snoda sulle pendici meridionali del colle di Tersatto, nato come quartiere residenziale dall'aspetto signorile; \"Crimea\" (\"Krimeja\") quartiere di sviluppo recente alle spalle di Pecine.\nStoria.\nIl centro di Sussak \u00e8 di origine recente, essendosi sviluppato tra la met\u00e0 del XIX secolo ed il XX secolo, a seguito della costruzione prima della \"strada Carolina\", poi della \"strada Ludovicea\" o \"Luisiana\" ed infine dell'inaugurazione della tratta ferroviaria fino a Fiume. Queste strategiche vie di comunicazione tra lo sbocco al mare e l'entroterra dell'Impero, favorirono i traffici e, con il conseguente potenziamento del porto, lo sviluppo oltrech\u00e9 di Fiume, anche di Sussak.\nFino a tutto il XVII secolo la contrada posta ad est della \"Fiumara\" ed ai piedi del colle di Tersatto, era chiamata \"San Lorenzo\", dal nome di un'antica chiesa che sorgeva sul posto ma anche \"Trans Pontem\", ossia \"Oltre ponte\" (dell'Eneo). Il toponimo \"Sussak\" o \"Susak\" (letteralmente \"luogo secco, arido\") viene invece citato nei documenti solo a partire dalla prima met\u00e0 del XVIII secolo.\nNel contesto dell'Impero, anche Sussak come Fiume dipese dalla Corona d'Ungheria: ma mentre Fiume fu eretta a \"Porto Franco\" ed in seguito a \"Corpus Separatum\", Sussak assieme a Tersatto, form\u00f2 un \"Comune locale\" a capoluogo del \"Distretto\" omonimo, inserito nel Comitato di Modrussa-Fiume, dipendente dal Regno di Croazia e Slavonia.\nL'abitato di Sussak si distingueva dal capoluogo anche perch\u00e9 presentava una popolazione meno composita, infatti l'assoluta maggioranza dei suoi abitanti era anche in passato di lingua ed etnia croata mentre fu sempre contenuto il numero di residenti italiani. A questi s'aggiunsero nel periodo del grande sviluppo a cavallo tra '800 e '900 un certo numero di abitanti tedeschi ed ungheresi.\nNegli anni tra le due guerre mondiali e poi nuovamente a partire dalla seconda met\u00e0 degli anni quaranta s'insediano a Sussak (come nella stessa Fiume, dopo la sua annessione) numerosi immigrati provenienti da tutte le comunit\u00e0 della ex-Jugoslavia, che contribuirono notevolmente alla sua crescita demografica.\nCon il Trattato di Roma, nel 1924, lo Stato libero di Fiume venne suddiviso fra l'Italia ed il Regno dei Serbi, Croati e Sloveni. Alla prima venne assegnata la citt\u00e0 di Fiume, alla seconda i suoi sobborghi orientali e settentrionali tra cui \"Porto Baross\", il bacino nuovo del porto ricavato alla fine del '800 sul \"Delta\", davanti a Sussak.\nNel 1941, in seguito all'attacco delle potenze dell'Asse contro il Regno jugoslavo, Sussak e Porto Baross vennero riunite a Fiume, nella Provincia del Carnaro del Regno d'Italia fino al settembre 1943. Al censimento del luglio 1941, sotto autorit\u00e0 italiana, la Municipalit\u00e0 di Sussak (comprendente Tersatto ed altre frazioni) contava 17.915 abitanti.\nCon la seguente occupazione nazista, anche Sussak rientr\u00f2 nella Zona d'operazioni del Litorale adriatico fino alla capitolazione tedesca e alla presa del potere dell'armata di liberazione jugoslava nel maggio del 1945. Da quel momento la cittadina, che fino ad allora era rimasta sempre comune autonomo sia sotto il governo austroungarico sia sotto il Regno jugoslavo e l'amministrazione italiana, con decreto venne inglobata nel febbraio 1948 (col rango di \"Comune cittadino\") nella nuova citt\u00e0 jugoslava di Rijeka/Fiume a cui appartiene tutt'oggi.\nEconomia.\nSussak aveva nel 1939 16.000 abitanti e costituiva il maggior porto marittimo della Jugoslavia, sede e base della societ\u00e0 \"Jugolijnea\" la compagnia marittima di bandiera e di altre societ\u00e0 minori nonch\u00e9 di importanti cantieri navali e stabilimenti industriali. Florido era pure il piccolo commercio di frontiera con l'adiacente Fiume."}
{"id": "2595063", "revid": "287204", "url": "https://it.wikipedia.org/wiki?curid=2595063", "title": "Gadarpur", "text": " \nGadarpur \u00e8 una suddivisione dell'India, classificata come \"municipal board\", di 13.638 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 03' 10 N e 79\u00b0 15' 01 E.\nSociet\u00e0.\nEvoluzione demografica.\nAl censimento del 2001 la popolazione di Gadarpur assommava a 13.638 persone, delle quali 7.305 maschi e 6.333 femmine. I bambini di et\u00e0 inferiore o uguale ai sei anni assommavano a 2.243, dei quali 1.270 maschi e 973 femmine. Infine, coloro che erano in grado di saper almeno leggere e scrivere erano 8.795, dei quali 5.031 maschi e 3.764 femmine."}
{"id": "2595072", "revid": "339392", "url": "https://it.wikipedia.org/wiki?curid=2595072", "title": "Jean-Fran\u00e7ois-Paul de Gondi", "text": ""}
{"id": "2595075", "revid": "228587", "url": "https://it.wikipedia.org/wiki?curid=2595075", "title": "Demar", "text": ""}
{"id": "2595076", "revid": "144796", "url": "https://it.wikipedia.org/wiki?curid=2595076", "title": "Alexander von Bach", "text": "Il suo maggior successo fu l'istituzione di un sistema di controllo centralizzato all'inizio del regno dell'imperatore Francesco Giuseppe I d'Austria.\nBiografia.\nFu ministro della giustizia nel periodo 1848 - 1849 ed in seguito ministro degli interni dal 1849 al 1859. Essendo noto come liberale, fu inizialmente chiamato \"ministro delle barricate\". Tuttavia nel tempo accett\u00f2 il punto di vista conservatore.\nDopo la morte di Felix Schwarzenberg nel 1852, determin\u00f2 ampiamente la politica in Austria ed in Ungheria. Bach centralizz\u00f2 l'autorit\u00e0 amministrativa per tutto l'Impero austriaco, ma sottoscrisse anche una politica reazionaria che ridusse la libert\u00e0 di stampa ed abol\u00ec i processi pubblici. Rappresent\u00f2 in seguito il dispotismo illuminato (o \"Klerikalabsolutist\"), che culmin\u00f2 nel concordato dell'agosto 1855 che diede alla Chiesa cattolica romana il controllo sull'educazione e sulla vita familiare. D'altra parte la libert\u00e0 economica crebbe significativamente negli anni 1850. Le dogane interne furono abolite.\nBach fu nominato barone (\"Freiherr\") nel 1854. Fu anche il responsabile della Accademia delle Scienze (\"Akademie der Wissenschaften\") nel 1849 - 1859. Le prigioni erano piene di prigionieri politici; durante la sua amministrazione, il nazionalista ceco Karel Havl\u00ed\u010dek Borovsk\u00fd fu esiliato a Bressanone (1851 - 1855).\nLe colonne del cosiddetto sistema Bach (\"Bachsches System\") furono, nelle parole di Adolf Fischhof, quattro \"eserciti\": \"un esercito in piedi di soldati, un esercito seduto di pubblici funzionari, un esercito in ginocchio di preti ed un esercito deferente di servitori\".\nLa sua caduta nel 1859 fu in gran parte causata dall'insuccesso nella seconda guerra di indipendenza contro il Regno di Sardegna e Napoleone III. Bach fu ambasciatore presso la Santa sede nel 1859-1867. Mor\u00ec solitario nel 1893."}
{"id": "2595083", "revid": "1543377", "url": "https://it.wikipedia.org/wiki?curid=2595083", "title": "Parco nazionale di O Le Pupu Pu'e", "text": "O Le Pupu Pu'e National Park (in italiano Parco nazionale di O Le Pupu Pu'e) \u00e8 il parco nazionale delle isole Samoa, sull'isola di Upolu.\n\u00c8 stato il primo parco ad essere dichiarato tale nell'Oceano Pacifico meridionale: \u00e8 stato inaugurato nel 1978.\nTerritorio.\nSi estende per 2857 ettari dal punto pi\u00f9 a nord, il Monte Fito (1.100 m) e il Monte Pu'e (800 m), fino alle scogliere di roccia lavica Le Pupu.\nFlora.\nIl fiore nazionale \u00e8 il \"teuila\" (\"Alpinia purpurata\"), ma il fertile suolo vulcanico offre nutrimento a una grande variet\u00e0 di piante, come il falso uccello del paradiso (\"Heliconia rostrata\").\nFauna.\nIl parco nazionale \u00e8 l'habitat della volpe volante del Pacifico (\"Pteropus tonganus\"), minacciata di estinzione a causa del bracconaggio.\nPunti di interesse.\nCon un trekking di circa quattro ore si arriva alla caverna del tubo di lava di Peapea. Inoltre si possono ammirare foreste originarie lussureggianti, e cascate come le cascate Togitogiga."}
{"id": "2595086", "revid": "287204", "url": "https://it.wikipedia.org/wiki?curid=2595086", "title": "FRI and College Area", "text": " \nFRI and College Area \u00e8 una suddivisione dell'India, classificata come \"census town\", di 5.428 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone). La sigla FRI sta per Forest Research Institute.\nGeografia fisica.\nLa citt\u00e0 \u00e8 situata a 30\u00b0 20' 32 N e 77\u00b0 59' 50 E.\nSociet\u00e0.\nEvoluzione demografica.\nAl censimento del 2001 la popolazione di FRI and College Area assommava a 5.428 persone, delle quali 2.861 maschi e 2.567 femmine. I bambini di et\u00e0 inferiore o uguale ai sei anni assommavano a 585, dei quali 326 maschi e 259 femmine. Infine, coloro che erano in grado di saper almeno leggere e scrivere erano 4.374, dei quali 2.406 maschi e 1.968 femmine."}
{"id": "2595088", "revid": "110157", "url": "https://it.wikipedia.org/wiki?curid=2595088", "title": "Grande croce di Hendaye", "text": "La grande croce di Hendaye (in francese: \"Croix d'Hendaye\"); (in euskera: \"Gurutze di Hendaia\") \u00e8 una colonna corinzia in pietra sormontata da una croce greca, che si sospetta costruita nel tardo secolo XVII. Si trova sulla piazza principale, nell'angolo sudoccidentale della chiesa di Saint Vincent, nel villaggio di Hendaye, nella regione dei Pirenei Atlantici, sudovest della Francia, presso il confine con i Paesi Baschi.\nIl villaggio di Hendaye, e la colonna stessa, vengono scelti molto spesso come punto d'inizio del tradizionale pellegrinaggio religioso del Cammino di Santiago di Compostela.\nCaratteristiche.\nBase.\nLa stele \u00e8 posta su una base cubica, base che a sua volta porta incisi da un lato un sole con una bocca furente; dal lato opposto una stella a otto punte; su una faccia laterale una mezzaluna; su un'altra faccia laterale un ovale con una croce che delimita quattro cantoni, ciascuno occupato da una figura interpretabile come una lettera \"A\" oppure come un compasso.\nColonna.\nLa colonna, relativamente semplice e priva di iscrizioni, \u00e8 di ordine corinzio, con sottocolonna e con capitello corinzio a foglie di acanto.\nCroce.\nLa croce greca in pietra, presenta un'iscrizione latina, in lettere maiuscole, su due righe incise sulla trave orizzontale:\nSulla trave verticale, nella met\u00e0 superiore, sono incise due \"X\", una sormontando l'altra.\nInterpretazioni.\nIl monumento di Hendaye \u00e8 stato collegato dallo scrittore statunitense Vincent Bridges ad antiche credenze collegabili al Chiliasmo (millenarismo precristiano del giudaismo e di altri popoli come il Ragnar\u01ebk dei norreni) delle popolazioni celtiche che all'epoca ancora abitavano questa zona relativamente remota (la persistenza dell'antica lingua basca \u00e8 un indizio della loro presenza). Anche la setta cristiana dei Catari o i loro successori potrebbero essere alla base di eventuali credenze escatologiche forse presenti in questo monumento\nLe figure ad \"A\" nei cantoni della base o \"compassi\" sono stati interpretati come un simbolo massonico; sono anche stati connessi da Bridges e Widner alla misurazione dell'angolo di precessione della rotazione terrestre, con il ritorno del virtuale sorgere del Sole durante l'equinozio di primavera fino all'astronomico \"punto vernale\" iniziale (noto come \"punto d'ariete\"), che varia di 1 grado ogni 72 anni, e che si compie in 25.920 anni. Attualmente il punto vernale si trova tra le stelle Rho Piscium e Omega Piscium, nella costellazione dei Pesci.\nAlcuni occultisti e studiosi vari, tra questi Fulcanelli (forse pseudonimo dell'astronomo Camille Flammarion), considerano le incisioni simboli alchemici che in qualche modo conterrebbero informazioni molto elementari ma decisive rispetto alla data e modalit\u00e0 di una futuribile catastrofe globale.\nSull'estremit\u00e0 superiore della croce, sopra il rotolo in pietra con la sigla in latino \"INRI\" si trova una X sormontata da un'altra X, che gli autori Weidner e Bridges collegano all'arcano ventesimo dei Tarocchi (quello del Giudizio Universale). Fulcanelli scrive: \"La X significa anche il sale ammoniaco dei saggi, o sale d'Ammone (ammoniak\u00f2s) cio\u00e8 dell'Ariete, che un tempo veniva scritto con maggior veridicit\u00e0, harmoniac (aramaico), perch\u00e9 realizza l'armonia (armonia, riunione), l'accordo tra l'acqua e il fuoco, perch\u00e9 mediatore per eccellenza tra il cielo e la terra, lo spirito e il corpo, il volatile e il fisso\"..\nSecondo un'altra teoria la croce sarebbe stata posta a Hendaye per associazione con il nome stesso della citt\u00e0 che in inglese collegherebbe a \"end - day\", cio\u00e8 alla fine dei tempi. L'iscrizione latina \"O CRUX AVE/SPES UNICA\" andrebbe interpretata con l'inglese \"ROCK SAVE SPANISH\" e indicherebbe proprio in Hendaye e nei Pirenei il luogo di salvezza dal cataclisma finale."}
{"id": "2595094", "revid": "174925", "url": "https://it.wikipedia.org/wiki?curid=2595094", "title": "Moneta locale", "text": ""}
{"id": "2595100", "revid": "30445", "url": "https://it.wikipedia.org/wiki?curid=2595100", "title": "Manio Valerio Massimo", "text": ""}
{"id": "2595102", "revid": "827882", "url": "https://it.wikipedia.org/wiki?curid=2595102", "title": "Mass Giorgini", "text": "Biografia.\nAssieme al padre, Aldo Giorgini, artista e precursore della grafica computerizzata originario di Voghera, e la madre, nata a Torino, si trasferisce in Italia prima di aver compiuto un anno, e vi rimane fino al 1978. Alla morte della madre torna in Indiana, luogo di nascita, dove \u00e8 tuttora residente.\nGiorgini inizia la carriera come bassista nel 1984 con Rattail Grenadier, per poi entrare nel 1986 negli Screeching Weasel di Chicago, Illinois con i quali, fino al 2001, anno dello scioglimento, pubblicher\u00e0 12 album di studio, 3 raccolte e 14 EP, principalmente prodotti dalla Lookout! Records.\nNel 1993 si unisce inoltre con gli Squirtgun, formati assieme agli ex compagni dei Rattail Granadier, Flav Giorgini (chitarra) e Dan Lumley (batteria), e al cantante e chitarrista dei Freaks of Nature Matt Hart. Nel 1999 forma anche i Common Rider, assieme a Dan Lumley, nuovamente, e Jesse Michaels.\nCome compositore, Giorgini ha scritto soprattutto le canzoni per gli Squirtgun, ma occasionalmente ha anche aiutato alcune formazioni di cui ha prodotto gli album. Ha inoltre partecipato alle colonne sonore di \"Generazione X\" (Gramercy Pictures) e \"Bubble Boy\" (Disney).\nCome produttore, ha collaborato assieme, tra gli altri, a Billie Joe Armstrong dei Green Day e Kris Roe dei The Ataris, ed ha prodotto album per artisti come Rise Against, Anti-Flag ed Alkaline Trio. Dal 1990, \u00e8 proprietario dei Sonic Iguana Studios di Lafayette, Indiana."}
{"id": "2595105", "revid": "628767", "url": "https://it.wikipedia.org/wiki?curid=2595105", "title": "Collipulli", "text": "Collipulli \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 22.354 abitanti."}
{"id": "2595107", "revid": "628767", "url": "https://it.wikipedia.org/wiki?curid=2595107", "title": "Curacaut\u00edn", "text": "Curacaut\u00edn \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 16.970 abitanti."}
{"id": "2595108", "revid": "729019", "url": "https://it.wikipedia.org/wiki?curid=2595108", "title": "Eusebio Gui\u00f1az\u00fa", "text": "Biografia.\nProveniente dal Mendoza Rugby Club, con il quale esord\u00ec nel campionato provinciale in Argentina, fu selezionato per la prima volta a livello internazionale nel 2003, esordendo a Montevideo contro il nel corso del Sudamericano di quell'anno.\nNel 2005 divenne professionista e si trasfer\u00ec in Francia al Tolone e, dopo una sola stagione, all'Agen.\nNel 2007 prese parte con l' alla Coppa del Mondo in Francia: bench\u00e9 inizialmente non incluso da Marcelo Loffreda nella lista dei 30 convocati, fu chiamato per sostituire l'infortunato Mario Ledesma nella finale per il terzo posto, poi vinta, contro i padroni di casa francesi.\nNel luglio 2009, dopo la retrocessione in Pro D2 dell'Agen, Gui\u00f1az\u00fa s'\u00e8 visto rescindere il contratto dal club, alle prese con una crisi economica che lo ha indotto a ridurre costi e ingaggi; solo un mese prima il giocatore aveva preso parte alla serie di incontri di met\u00e0 anno disputati dai \"Pumas\" con base nel Regno Unito.\nTornato temporaneamente in Argentina e messosi a disposizione del Mendoza in attesa di ingaggio professionistico, a novembre accett\u00f2 l'offerta della franchigia sudafricana degli Stormers, compagine che milita nel Super Rugby SANZAR, nella stagione 2010; tornato in Europa fu ingaggiato dal Biarritz e, poco meno di un anno dopo, si trasfer\u00ec al Tolosa."}
{"id": "2595109", "revid": "1543377", "url": "https://it.wikipedia.org/wiki?curid=2595109", "title": "Giovanni Cavalcanti (storico)", "text": "Biografia.\nGiovanni, membro della famiglia Cavalcanti come il famoso poeta Guido, fu autore delle \"Istorie fiorentine\", composte in carcere, dove fu rinchiuso per non aver pagato le imposte. L'opera \u00e8 organizzata in quattordici libri e abbraccia l'arco cronologica 1423-1440. Una volta scarcerato redasse una \"Seconda storia\" di sette libri, nella quale proseguiva la narrazione delle \"Istorie\" per il settennio 1440-'47. Dal testo si desume una posizione antimedicea e repubblicana.\nDi Giovanni ci \u00e8 pervenuto anche il \"Trattato di politica\", opera dove affronta il tema del governo \"di s\u00e9, della famiglia e della citt\u00e0\"."}
{"id": "2595110", "revid": "628767", "url": "https://it.wikipedia.org/wiki?curid=2595110", "title": "Ercilla", "text": "Ercilla \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 9.041 abitanti."}
{"id": "2595111", "revid": "124890291", "url": "https://it.wikipedia.org/wiki?curid=2595111", "title": "Mauro Canal", "text": "Attualmente in forza all'Italservice Pesaro, detiene il record di titoli vinti in Italia (21).\nCarriera.\nClub.\nCanal approda nel dicembre 2003 al Cornedo con la cui maglia inizia a mettersi in mostra come promessa. Dopo quattro stagioni passa alla Luparense guidata da Jes\u00fas Velasco dove migliora le proprie doti tecniche e con cui domina nelle competizioni nazionali diventando uno dei giovani pi\u00f9 forti dell'intero panorama del calcio a 5 italiano. Nel dicembre 2009 passa in prestito al Gruppo Fassina. Dopo aver vinto una Coppa Italia di Serie A2 ritorna alla Luparense nell'estate del 2010. Dopo quattro stagioni a San Martino di Lupari, nell'estate 2014 viene ceduto al Pescara in una complessa operazione di mercato che coinvolge anche Ricardo Caputo e Mauricio Guterres. Con la formazione abruzzese vince immediatamente lo scudetto e nella stagione successiva, Coppe Italia e Supercoppa italiana. Al termine dell'incontro Pescara-Luparense del 25 marzo 2016 viene trovato positivo al controllo antidoping e quindi sospeso in via cautelare. Il riscontro evidenzia l'assunzione di Clostebol Metabolita, una sostanza anabolizzante steroidea. In attesa della sentenza definitiva, il giocatore ritorna a giocare, vincendo nuovamente sia la Coppa Italia sia la Supercoppa. Il 21 aprile 2017 il Tribunale Nazionale Antidoping infligge a Canal una squalifica di 4 anni, con scadenza il 20 febbraio 2021. In secondo grado la sentenza \u00e8 tuttavia dimezzata: il calcettista potr\u00e0 fare ritorno sui campi da gioco il 21 febbraio 2019.\nNazionale.\nIn possesso della doppia cittadinanza grazie ai nonni originari di Grisignano di Zocco, gi\u00e0 nel 2006 viene convocato per uno stage con la Nazionale dal ct Alessandro Nuccorini; l'esordio con la maglia azzurra avviene quattro anni pi\u00f9 tardi, sotto la guida tecnica di Roberto Menichelli. Da quest'ultimo viene poi convocato per la Futsal Continental Cup 2014, nella quale mette a segno tre reti, contro , e ."}
{"id": "2595114", "revid": "628767", "url": "https://it.wikipedia.org/wiki?curid=2595114", "title": "Lonquimay", "text": "Lonquimay \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 10.237 abitanti."}
{"id": "2595116", "revid": "729019", "url": "https://it.wikipedia.org/wiki?curid=2595116", "title": "Girona (metropolitana di Barcellona)", "text": "Girona \u00e8 una stazione della Linea 4 della metropolitana di Barcellona situata sotto la calle Consell de Cent nel distretto dell'Eixample di Barcellona.\nLa stazione fu inaugurata nel 1973 come parte dell'antica Linea IV, con il nome di Gerona. Nel 1982 con la riorganizzazione dei numeri delle linee, cambi\u00f2 nome in Girona, (forma catalana di Gerona) e divenne una stazione della Linea 4."}
{"id": "2595118", "revid": "628767", "url": "https://it.wikipedia.org/wiki?curid=2595118", "title": "Pur\u00e9n", "text": "Pur\u00e9n \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 12.868 abitanti."}
{"id": "2595119", "revid": "287204", "url": "https://it.wikipedia.org/wiki?curid=2595119", "title": "David Live", "text": "David Live \u00e8 il primo album live ufficiale di David Bowie, pubblicato nel 1974.\nL'album \u00e8 stato registrato nel corso del tour seguito alla pubblicazione di \"Diamond Dogs\", e contiene canzoni provenienti dai suoi ultimi album pi\u00f9 i consueti classici tratti da \"The Rise and Fall of Ziggy Stardust and the Spiders from Mars\". Il Diamond Dogs Tour ebbe inizio a Montr\u00e9al, Canada, nel giugno 1974. I concerti dai quali furono selezionate le tracce da inserire nell'album sono quelli tenutisi al Tower Theater di Upper Darby, PA, un sobborgo di Filadelfia, nel luglio 1974. La seconda parte della tourn\u00e9e, pi\u00f9 orientata verso la musica soul in quanto Bowie stava incidendo a Filadelfia il materiale che avrebbe costituito il suo nuovo album \"Young Americans\", sarebbe stata rinominata \"Philly Dogs\".\nL'album cattura Bowie in un momento di transizione dal periodo glam-rock di dischi quali \"Ziggy Stardust/Aladdin Sane/Diamond Dogs\" alla sua fase \"plastic soul\" di \"Young Americans\". Anche se la copertina dell'album mostra Bowie nel suo nuovo look \"soul\" in una fotografia dell'ottobre 1974, la musica contenuta nel disco risale al luglio precedente ed attinge molto dal materiale glam dei suoi precedenti album.\nQuesto fu il tour pi\u00f9 ambizioso di Bowie fino a quel momento, con una grande scenografia a rappresentare \"Hunger City\", la citt\u00e0 post-apocalittica descritta in \"Diamond Dogs\", e una band con molti elementi, diretta da Michael Kamen. Il tour venne documentato dal regista Alan Yentob nel documentario \"Cracked Actor\" (1975).\nDescrizione.\nCatturare la musica su nastro fu problematico; la maggior parte dei cori di sottofondo, come anche le parti di sassofono, dovettero essere nuovamente incise in studio in fase di post-produzione (come indicato nelle note interne dell'album) perch\u00e9 spesso le esecuzioni erano fuori microfono. Secondo quanto riportato nelle note interne dell'album originale: \"This Live album was culled from performances on the 14th &amp; 15th July 1974 at the Tower Theatre, Philadelphia. It is complete and exact. No studio overdubs or re-recording of voices, instruments or audience have been added with the exception of several backing vocals due to loss of theatre mike contact\" (\"Questo album dal vivo \u00e8 stato tratto da esibizioni del 14 e 15 luglio 1974 al Tower Theater di Filadelfia. \u00c8 completo e preciso. Non sono state aggiunte sovraincisioni in studio o ri-registrazioni di voci, strumenti o pubblico, con l'eccezione di qualche coro a causa della perdita di contatto con il microfono\"). I concerti del Tower Theater furono anche causa di dissidi tra i componenti della band di supporto di Bowie. David Sanborn e Hugh McCracken (che erano per caso venuti a conoscenza, parlando con John Venable del Record Plant Remote, che le esibizioni sarebbero state registrate) informarono gli altri musicisti che stavano per subire una registrazione non da contratto, e quindi senza compenso extra. La band protest\u00f2 con Bowie un'ora prima dell'inizio del primo show rifiutandosi di salire sul palco. Venable cerc\u00f2 di placare gli animi proponendo che i Record Plant avrebbero trattenuto i nastri fino a quando non fosse stato raggiunto un accordo economico tra le parti. Circa venti minuti prima dell'inizio dello spettacolo, Bowie acconsent\u00ec che ogni musicista ricevesse un compenso extra di 5,000 dollari. Le esibizioni furono registrate da Keith Harwood e David Hewitt sullo studio mobile dei Record Plant Studios.\nCopertina.\nA posteriori, commentando il disco, Bowie disse che \"\"David Live\" era la morte definitiva di Ziggy... \" e che la foto di copertina dell'album era orribile: \u00abMio Dio, sembra che sia appena uscito dalla tomba. Ed era proprio come mi sentivo allora. Quel disco avrebbe dovuto intitolarsi \"David Bowie \u00e8 vivo e vegeto ma esiste solo in teoria\"\u00bb.\nAccoglienza.\nAlla sua pubblicazione l'album venne criticato per l'\"ossessione\" di Bowie di riarrangiare le proprie canzoni e per la strana tonalit\u00e0 del suo cantato. I giudizi degli ascoltatori furono discordanti, nonostante la presenza di ospiti illustri quali Michael Kamen, Earl Slick e David Sanborn, o Flowers, Mike Garson e Tony Newman provenienti dalle sessioni per \"Diamond Dogs\". Tuttavia alcune delle interpretazioni furono lodate, come la versione upbeat latin-jazz di \"Aladdin Sane\" e l'atmosferica aggiunta strumentale a \"The Width of a Circle\". Inoltre, l'album si distingue per essere il primo disco a contenere una versione cantata da Bowie di \"All the Young Dudes\", brano da lui composto e dato ai Mott the Hoople per il loro omonimo album del 1972.\nAll'epoca, Mick Jagger commentando \"David Live\" disse di ritenere \"terribile\" la versione di \"Knock on Wood\" sull'album di Bowie. Jagger si spinse anche oltre affermando: \u00abSe avessi delle recensioni come quelle che ha avuto lui per quel disco, non avrei mai pi\u00f9 inciso in vita mia. Mai pi\u00f9.\u00bb\nNonostante ci\u00f2 \"David Live\" esord\u00ec al secondo posto della classifica degli album nel Regno Unito. Negli Stati Uniti raggiunse l'ottava posizione della Billboard 200, guadagnando anche un disco d'oro.\nTracce.\n\"David Live\" \u00e8 stato distribuito per la prima volta nel 1974, in versione LP, dalla RCA Records.\nL'album \u00e8 stato successivamente distribuito in CD in due versioni differenti: la prima nel 1990 dalla Rykodisc/EMI (contenente due bonus track ed un'introduzione di Bowie stesso) e la seconda, pi\u00f9 recente, nel 2005 dalla EMI/Virgin (contenente due bonus track).\nTutte le canzoni sono state scritte da David Bowie, tranne quando indicato."}
{"id": "2595122", "revid": "767487", "url": "https://it.wikipedia.org/wiki?curid=2595122", "title": "Los Sauces", "text": "Los Sauces \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 7.581 abitanti."}
{"id": "2595124", "revid": "767487", "url": "https://it.wikipedia.org/wiki?curid=2595124", "title": "Elisabethmarkt", "text": "Il mercato Elisabetta \u00e8 un mercato permanente di generi alimentari e floreali presente nel cuore del quartiere di Schwabing a Monaco di Baviera. \u00c8 dedicato alla Elisabetta di Baviera, che nacque a Monaco, conosciuta al mondo come \"principessa Sissi\". Dal 1898 mercato e strada adiacente portano il nome dell'imperatrice, figlia del duca Massimiliano Giuseppe in Baviera. \nIl mercato fu fondato nel 1903 ed era composto in origine da una grande costruzione adibita allo scopo. Questa costruzione fu distrutta nella seconda guerra mondiale. Oggi il mercato \u00e8 costituito da bancarelle in pietra dalla forma simile a tante piccole casette."}
{"id": "2595125", "revid": "628767", "url": "https://it.wikipedia.org/wiki?curid=2595125", "title": "Lumaco", "text": "Lumaco \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 11.405 abitanti."}
{"id": "2595126", "revid": "399", "url": "https://it.wikipedia.org/wiki?curid=2595126", "title": "Armi d'assedio (storia romana)", "text": "Le armi da assedio d'epoca romana (in latino \"apparata oppugnandarum urbium\") rappresentarono una componente fondamentale nell'organizzazione dell'esercito romano. Si trattava di tutta una serie di macchine adatte a scardinare o a superare le mura delle citt\u00e0 nemiche degli assediati, oltre ad una serie di congegni di artiglieria, in parte ereditati dai Greci della vicina Magna Grecia.\nTipologia delle armi impiegate.\nMacchine d'assedio.\nIn origine l'arte dell'assedio consisteva nel raggiungere gli spalti grazie a scale, oltre alla demolizione delle mura avversarie attraverso tutta una serie di macchine adatte a ci\u00f2. Questo \u00e8 quanto accadde durante il periodo regio e buona parte della Repubblica, almeno fino a quando i Romani non vennero in contatto con la Magna Grecia, e tutta una serie di strumenti di artiglieria. Gli strumenti che qui andremo ad analizzare in questa sezione non riguarderanno pertanto armi da lancio.\nAriete.\nUno dei primi utilizzi di quest'arma da parte dell'esercito romano avvenne nel 250 a.C., durante l'assedio di Lilibeo, dove i legionari impiegarono con grande perizia tutte le tecniche d'assedio, apprese durante le guerre pirriche degli anni 280-275 a.C., tra cui le torri d'assedio, gli arieti e le vinea.\nQuest'arma veniva utilizzata per sfondare le porte di accesso degli oppida e delle fortezze, o le stesse mura quando non erano particolarmente spesse, praticandovi delle brecce. Era costituita essenzialmente da una grossa trave, solitamente ricavata dal fusto di un albero, con una estremit\u00e0 rinforzata da una calotta di metallo. La calotta spesso aveva la forma di una testa di ariete, da cui il nome della macchina. Era utilizzata facendo cozzare la testa della macchina con forza e ripetutamente contro il bersaglio fino a distruggerlo, appendendo l'ariete ad un castelletto (muscolo o testuggine), mentre il movimento del tronco era generato spesso dall'impiego di funi, agganciate nella parte posteriore. In un primo tempo queste venivano tirate in modo tale da portare indietro l'ariete; successivamente, raggiunto l'angolo massimo di trazione del tronco sul castelletto, venivano rilasciate cos\u00ec che la testa dell'arma colpisse il bersaglio con quanta pi\u00f9 veemenza possibile. Gli arieti pi\u00f9 leggeri erano imbracciati a mano da un nutrito numero di armati, in altri casi erano montati su carri e lanciati contro le strutture degli assediati, altre volte ancora erano montati in macchine d'assedio complesse come torri mobili, anche di grandi dimensioni. Questa la descrizione che fa Flavio Giuseppe di un \"ariete\" al tempo dell'assedio di Iotapata:\nGli arieti, in certi casi, potevano raggiungere dimensioni ragguardevoli come ci racconta Procopio di Cesarea durante le guerre gotiche degli anni 535-553 ai tempi di Giustiniano. Egli descrive un gigantesco ariete azionato da 50 uomini, mentre Vitruvio ne descrive un altro a cui erano preposti ben 100 soldati.\nFalce murale.\nLa falce murale (in latino \"Falx muralis\") era una macchina d'assedio utilizzata dall'esercito romano, come ci raccontano lo stesso Cesare nel suo \"Commentarii de bello Gallico\" e Vegezio: essa consisteva in una lunga pertica o asta, a cui era fissato un grosso uncino di ferro tagliente. Il veloce movimento rotatorio (sia in senso longitudinale, che trasversale) della falce con l'ausilio di corde, permetteva di togliere la calce tra i mattoni o tra i massi delle mura della citt\u00e0 assediate, agganciando e demolendo le strutture difensive lungo il parapetto delle mura degli assediati, oppure di scalfire le travi di legno delle palizzate degli accampamenti. Famoso resta il suo utilizzo durante gli assedi di Avarico, e Alesia del 52 a.C., ma anche nel corso del 54 a.C., quando un legato di Cesare, Quinto Tullio Cicerone, dovette difendersi a \"Namur\", dall'assedio di Ambiorige.\nMuscolo.\nIl muscolo era una struttura pi\u00f9 resistente e pesante rispetto alle vinea. Era spesso montata su ruote o rulli per permettere agli assalitori di posizionarsi sotto le mura e cominciare la demolizione delle stesse in sicurezza, protetti da questa struttura estremamente resistente e mobile. Poteva essere anche utilizzato prima di una torre d'assedio, quando doveva essere colmato un fossato o costruita una rampa d'assedio. Doveva pertanto poter resistere sotto i colpi degli assediati, come grossi macigni o liquidi bollenti come la pece incendiata. Era pertanto dotata di una copertura molto resistente formata da uno strato di mattoni cementati tra loro con della malta, sopra il quale era sistemato uno strato di pelli di cuoio, ed uno come se fosse un grande \"materasso\" al fine di affievolire i colpi dei macigni che venivano gettati sullo stesso. Sappiamo da Cesare che durante l'assedio di Marsiglia ne furono impiegati alcuni, le cui dimensioni erano di circa 60 piedi di lunghezza (pari a circa 18 metri).\nOsservatorio.\nDurante i numerosi assedi sostenuti dagli eserciti romani nel corso dei secoli, fu necessario l'utilizzo di queste strutture chiamate \"osservatorii\". Si trattava in sostanza di un posto di osservazione molto elevato, costruito con il medesimo principio delle scale moderne, ovvero in pi\u00f9 tronconi tra loro congiungibili, in modo da allungarsi a piacimento. Tale strumento permetteva di valutare i movimenti della citt\u00e0 assediata, lo spessore delle mura, l'entit\u00e0 delle truppe assediate, ecc. I particolari costruttivi sono elencati da Apollodoro di Damasco nella sua opera, \"Poliorcetica\".\nPluteo.\nIl pluteo era un piccolo riparo mobile, dotato di tre ruote, che poteva avere forma ad angolo retto o ricurva. Era normalmente in legno, ricoperto da pelli per limitare al minimo il rischio di incendiarsi. Le tre ruote davano, quindi, a questo strumento di difesa per gli assedianti, la possibilit\u00e0 di una grande manovrabilit\u00e0, con spostamenti repentini verso le mura avversarie, riparati dallo stesso, come ci racconta Cesare nell'assedio di Marsiglia del 49 a.C. durante la guerra civile. La loro funzionalit\u00e0 era quella di aiutare ad avvicinare macchine d'assedio pi\u00f9 grandi ed importanti ai fini dello sfondamento o assalto delle mura nemiche. In alcuni casi potevano diventare validi ripari fissi come accadde durante la conquista della Gallia, descritti da Cesare nel corso delle campagne del 51 a.C., quando lo stesso generale punt\u00f2 verso la regione che era appartenuta ad Ambiorige, per devastarla e far razzie, oppure a protezione del porto di Brindisi nel tentativo di bloccarvi Gneo Pompeo Magno.\nRampa d'assedio.\nI Romani cominciarono ad utilizzare la rampa d'assedio gi\u00e0 nella tarda Repubblica, tutte le volte che le citt\u00e0 nemiche erano poste in luoghi particolarmente elevati. Era una rampa costituita da tronchi di legno, pietre e terra, con la quale si raggiungeva l'altezza delle mura. Su questa rampa potevano essere poi trascinate le torri d'assedio per attaccare le mura della citt\u00e0 nemica.\nA tal proposito vale la pena ricordare una delle rampe d'assedio pi\u00f9 famose nella storia romana, come quella costruita ad Avarico nel 52 a.C. Qui Gaio Giulio Cesare, giunto in prossimit\u00e0 dell'oppidum gallico e posto il campo base di fronte a quella parte della citt\u00e0 dove alcuni fiumi e la palude lasciavano uno stretto passaggio, cominci\u00f2 a costruire un terrapieno (o rampa d'assedio) di fronte alle mura (il cosiddetto \"Murus gallicus\") dell'oppidum gallico, ad avvicinare le \"vineae\" ed a costruire due torri d'assedio. La natura del luogo impediva, infatti, di cingere la citt\u00e0 con una linea fortificata continua, come fece pi\u00f9 tardi ad Alesia. Sebbene vi fossero continui attacchi da parte di Galli, i legionari, pur ostacolati dal freddo e dalle frequenti piogge, riuscirono a superare tutte le difficolt\u00e0 ed a costruire nei primi venticinque giorni di assedio, un terrapieno largo quasi 100 metri ed alto quasi 24 metri, di fronte alle due porte della cittadella. Cesare, era cos\u00ec riuscito a raggiungere il livello dei contrafforti, tanto da renderli inutili per la difesa degli assediati.\nUn altro esempio di \"rampa\" d'assedio \u00e8 quella descritta a Masada dove Flavio Giuseppe ci racconta che per raggiungere la fortezza, ne fu costruita una gigantesca, alta 200 cubiti tra terra e pietre, oltre a 50 cubiti di una piattaforma in legno (per un totale di oltre 110 metri), e larga 50, a sua volta sormontata da un'imponente torre d'assedio.\nSambuca.\nSembra che uno dei primi utilizzi di questo strumento d'assedio (una scala mobile) da parte dei Romani sia stato negli anni 214-212 a.C., durante il lungo assedio di Siracusa operato dal console Marco Claudio Marcello, che si dovette scontrare con le tecniche innovative difensive adottate da Archimede. Si racconta che i Romani diedero l'assalto alle mura siracusane con tutti i mezzi a loro disposizione, tra cui torri d'assedio, arieti, vineae e proprio le sambuche. Ecco come ce lo racconta Polibio:\nLa sambuca era in sostanza una macchina da guerra ereditata dai Greci, con la forma di un \"ponte volante\" (una specie di \"ponte levatoio\" mobile, manovrato da corde), atta a scalare le mura avversarie. Fu inventata da Eraclide di Taranto attorno al III secolo a.C. Ed i Romani ne appresero l'utilizzo subito dopo le guerre pirriche degli anni 280-275 a.C. Venne chiamata \"sambuca\" in quanto una volta innalzata, assomigliava in qualche modo allo strumento musicale sambuca.\nScala d'assedio.\nLe scale d'assedio furono usate dai Romani fin dai primi assedi alle citt\u00e0 nemiche, come quello di Suessa Pometia del 502 a.C., di Fidene del 436 a.C., e di Veio del 406-396 a.C. Polibio scriveva, raccontando degli assedi durante la seconda guerra punica:\nSappiamo che verso gli inizi del II secolo, l'architetto delle imprese di Traiano in Dacia e dell'imperatore Adriano, Apollodoro di Damasco, le scale potevano essere componibili con ogni sezione non pi\u00f9 lunga di 12 piedi. Le scale dovevano oltrepassare il bordo del muro di tre piedi (quasi un metro), che tradotto in termini matematici dal Cascarino (nel suo recentissimo studio del 2008) equivaleva a dire: L = 1,15 * H + 3, dove L=lunghezza scala e H=altezza delle mura. Il materiale, sempre secondo Apollodoro, doveva essere di frassino, faggio, olmo o altro, purch\u00e9 leggero, ma resistente. Potevano essere componibili con ogni sezione non pi\u00f9 lunga di 12 piedi, dove i montanti della seconda scala andavano inseriti in quelli della prima, quelli della terza tra quelli della seconda e cos\u00ec via. Le estremit\u00e0 inferiori andavano poi fissate ad una trave circolare lunga 15 piedi, fissata al suolo di fronte alle mura avversarie per evitare scivolamenti e sollevare la scala con corde e funi, nel modo pi\u00f9 veloce possibile.\nTestuggine.\nPer testuggine (dal latino \"testudo\") si intendeva una macchina militare, che permetteva agli assedianti di avvicinarsi alle mura nemiche e poi lavorare alla demolizione delle stesse, protetti da questa struttura mobile. Era di solito montata su ruote, oltre ad essere costruita con robuste travi in legno opportunamente inclinate e protette a loro volta da un tavolato ed uno strato di argilla, per evitare che i massi, barili, tronchi, la pece infuocata o l'olio bollente, lanciati dagli assediati, potessero danneggiare la struttura. Al contrario potessero scivolare rapidamente ai piedi della struttura stessa, possibilmente senza arrecare danni agli uomini che vi lavoravano sotto. L'estremit\u00e0 inferiore della struttura, opposta alle mura avversarie, era normalmente dotata di punte, per fare in modo che la macchina rimanesse ancorata al terreno. Vi era poi un particolare tipo di \"testudo\" a rostro, chiamata \"embolon\". Si trattava di una struttura a forma di prua di nave, che serviva in caso di assedi di citt\u00e0 o fortezze che si trovavano su pendii particolarmente ripidi a garantire una migliore protezione agli assedianti. Erano strutture pi\u00f9 resistenti in caso di lancio sopra le stesse di massi, barili, tronchi, ecc.. Di questo tipo di arma se ne fece largo uso durante la conquista della Dacia, come ben testimoniato sulla Colonna Traiana durante i vari assedi alle cittadelle daciche ed alla loro capitale Sarmizegetusa Regia.\nL'evoluzione della testuggine fu la \"testudo arietata\", vale a dire l'unione tra due strumenti d'assedio facilmente identificabili. In sostanza l'ariete era mosso su rulli o ruote, e la percussione contro le mura nemiche era azionata tirando avanti e indietro, le funi ancorate alla parte posteriore. I soldati che azionavano tale macchina, erano a loro volta, protetti da una tettoia coperta di pelli resistenti al fuoco. In questo modo la parte anteriore a forma di \"ariete\" veniva sospinto contro le mura, per creare una breccia, mentre coloro che l'azionavano, erano al riparo da dardi e pietre nemiche.\nTolleno.\nIl tolleno era un altro strumento che gli assedianti utilizzavano per raggiungere le mura nemiche. Era formato da due travi tra loro collegate: una posta in modo verticale, l'altra in modo orizzontale appoggiata alla prima attraverso un montante girevole, al cui capo era ancorato un grosso cesto dove erano posti alcuni armati. Questi ultimi erano sollevati, facendo forza a mezzo di funi attraverso altri armati lasciati a terra, in modo da tirare verso il basso la parte posteriore della macchina d'assedio in questione, oltre a fare in modo di ruotare in direzione ed altezza la cesta posta al capo opposto.\nTorre d'assedio o elepoli.\nL'Elepoli o \"Torre d'assedio\", era una macchina d'assedio militare usata nell'antichit\u00e0 (nel caso dell'esercito romano se ne fa menzione per la prima volta nell'assedio di Lilibeo insieme ad arieti e ancora vinea), consistente in una grossa torre di legno quadrata (alta tra i 30 ed i 60 cubiti, pari a 13/26 metri), la quale veniva accostata dagli assalitori alle mura della citt\u00e0 assediata. Dalla sua sommit\u00e0 si lanciavano frecce, dardi incendiari e pietre sui difensori per cercare di allontanarli dalle mura. Calando, quindi, un ponte sui parapetti antistanti, gli assedianti tentavano di entrare nella citt\u00e0 fortificata. L'elepoli veniva rivestita di pelli fresche, cio\u00e8 umide, per proteggerla dalle frecce incendiarie degli assediati. Poteva avere pi\u00f9 piani, e spesso in quello pi\u00f9 basso si collocava l'ariete per abbattere le mura. Scorreva su ruote o rulli e veniva spinta o trascinata con corde o argani.\nL'esercito romano ne fece largo uso a partire dalla prima guerra punica, come abbiamo scritto poco sopra. Si ricordano tra gli altri, importanti assedi come quelli di Numanzia del 133 a.C., di Avarico del 52 a.C. o di Gerusalemme del 70. Un esempio delle misure che poteva raggiungere e di come poteva essere utilizzata, ci viene dalla descrizione di Flavio Giuseppe, il quale racconta che durante l'assedio di Masada, la torre fu posta sopra una gigantesca rampa (alta 200 cubiti tra terra e pietre, oltre a 50 cubiti di una piattaforma in legno). La torre era alta 60 cubiti (quasi 27 metri), tutta ricoperta di ferro, dall'alto della quale i Romani posero catapulte e baliste, oltre ad un grande ariete per fare piazza pulita dei difensori delle mura nemiche.\nVinea.\nDelle \"vineae\" sappiamo che la prima descrizione del loro utilizzo da parte dell'esercito romano risalirebbe al 502 a.C., proprio agli inizi della Repubblica, in occasione dell'assedio di Suessa Pometia. Da ci\u00f2 se ne deduce che, in quella circostanza, gi\u00e0 vi fossero dei tecnici militari per la costruzioni dei primi strumenti di poliorcetica. Si trattava di una struttura, come ci racconta Vegezio, consistente in una tettoia mobile alta circa 7 piedi, larga 8 piedi e lunga 16 (2,1 \u00d7 2,4 \u00d7 4,8 metri), riparata sui lati da vimini. Se ne potevano unire numerose in modo da formare un corridoio protetto e coperto per proteggere i soldati che si avvicinavano alle mura. Il punto debole era il pericolo di incendio quando gli assediati buttavano gi\u00f9 dalle loro mura materiale incendiabile. Per ovviare in parte a questi inconvenienti spesso si coprivano le \"vineae\" con pelli o coperte bagnate.\nDi queste opere ci racconta Tito Livio durante l'assedio di Sagunto del 219 a.C. ad opera dei Cartaginesi, quando Annibale fu costretto ad utilizzarle per proteggere i suoi soldati dai continui lanci degli assediati ed avvicinare alle mura un nuovo \"ariete\". Lo stesso Gaio Giulio Cesare ce le descrive durante l'assedio di Avarico, quando dopo 27 giorni, lo stesso generale approfitt\u00f2 di un temporale per avvicinare una delle torri d'assedio alle mura della citt\u00e0, nascondendo molti dei soldati all'interno delle \"vineae\", ed al segnale convenuto riuscendo ad irrompere con grande velocit\u00e0 sugli spalti della citt\u00e0.\nArtiglieria.\nPremesso che l'artiglieria (in latino \"tormenta\") fu usata anche durante le battaglie campali (come accadde a Cesare durante la conquista della Gallia tra il 58 ed il 52 a.C.; a Germanico nella campagna del 16 d.C. contro i Germani; oppure a Corbulone in quella del 62 contro i Parti;), le armi in questione servivano al lancio di proiettili anche incendiari (dardi, frecce, giavellotti, pietre e massi), atti a perforare le difese nemiche, agevolandone l'assalto, o nel caso degli assediati, la difesa. Il primo progetto di un loro utilizzo, sull'esempio dei vicini Greci dell'Italia meridionale, risalirebbe a Marco Furio Camillo, in vista della guerra da condurre contro i Volsci di Anzio. Progetto che per\u00f2 Camillo non pot\u00e9 realizzare, poich\u00e9 costretto a dirigersi a nord contro gli Etruschi. Il loro primo utilizzo sembra sia stato introdotto nell'esercito romano solo a partire dalla prima guerra punica, dove fu necessario affrontare i Cartaginesi in lunghi assedi di loro potenti citt\u00e0, difese da imponenti mura e dotate di una sofisticata artiglieria.\nQueste macchine erano di tipo nevrobalistico o a torsione, poich\u00e9 utilizzavano per il loro funzionamento l'energia liberata dal rapido svolgimento di una matassa, di solito una corda di fibre, nervi, tendini o criniere di cavalli. Non sembra, per\u00f2, cos\u00ec facile definire e differenziare ognuna di queste macchine belliche, che qui sotto andremo ad elencare. Vi \u00e8 da dire, per\u00f2, che secondo alcuni autori moderni:\nAddetti alle macchine da lancio erano poi i \"ballistarii\", i quali, grazie ad un'elevata specializzazione, appartenevano a quel gruppo di legionari privilegiati, chiamati \"immunes\". Erano alle dipendenze di un \"Magister ballistarius\" (attestato fin almeno dal II secolo d.C.), che a sua volta era coadiuvato da un \"optio ballistariorum\" (attendente al servizio del comandante) e ad un certo numero di \"doctores ballistariorum\" (sotto-ufficiali di complemento). Ogni legione, infine, poteva disporre fino a circa 60 tra catapulte e baliste.\nBalista.\nLa balista, pur avendo principi analoghi anche in termini di costruzione a quelli delle catapulte, fu progettata per il lancio di pietre o massi pesanti (fino a oltre 45\u00a0kg), non invece per tiri di precisione. In seguito alla guerre pirriche degli anni 280-275 a.C. contro la Magna Grecia, la successiva annessione delle citt\u00e0-stato della Grecia antica nel 146 a.C., la cultura ellenistica si diffuse largamente nella Repubblica romana, a partire dall'ingegneria militare acquisita dai Romani, compresa appunto la balista a torsione inventata dai Macedoni nel IV secolo a.C.\nSecondo Vitruvio (del I secolo), erano macchine destinate al lancio di dardi e giavellotti. E lo stesso Ammiano Marcellino (del IV secolo) ricorda che si trattava di macchine da lancio atte al lancio dei giavellotti. I dardi potevano risultare di piccole dimensioni (20\u201322\u00a0cm) fino a raggiungere quasi i due metri, come degli autentici giavellotti. La loro gittata era stimata in 350 metri circa.\nFlavio Giuseppe ricorda, invece, che potevano lanciare pietre o massi. Nel corso dell'assedio di Gerusalemme un proiettile in pietra del peso di un talento (pari a 33 kg) fu lanciato ad oltre due stadi di distanza (oltre i 377 metri). Sempre Flavio Giuseppe, nel raccontare durante l'assedio di Iotapata quale potenza generavano tali macchine, descrive alcuni episodi terrificanti:\nCarrobalista.\nIntrodotta nel I secolo a.C., \u00e8 un'evoluzione della balista che poteva essere montata su un traino e spostata agevolmente con l'ausilio di cavalli. Nacque dalla necessit\u00e0 di costituire un tipo di artiglieria che potesse essere utilizzata anche in battaglia e non solo durante gli assedi. La carrobalista sfrutta la potenza di molle di bronzo composte da molte anime per sparare lunghe frecce oppure \"ghiande\" di piombo. Viene manovrata da due uomini ed \u00e8 costituita da quattro parti principali: il calcio dove si trova il congegno di scatto, il telaio dove sono le corde e i bracci di metallo, un sostegno e il carro. Una specie di vite di puntamento consente di alzare o abbassare la direzione dei dardi. Venne largamente utilizzata dall'imperatore Traiano, sia nelle campagne contro i Daci sia in quelle in Mesopotamia contro i Parti. Non a caso sulla Colonna Traiana si possono vedere riproduzioni in bassorilievo di questo genere d'arma.\nCatapulta.\nLe catapulte erano costruite con il fine di effettuare tiri di precisione, pi\u00f9 che di potenza. I proiettili utilizzati erano, pertanto, frecce e dardi relativamente leggeri, considerando che i telai delle macchine stesse erano per lo pi\u00f9 sottili, e comunque pi\u00f9 leggeri di quelli delle baliste. Con il passare del tempo le catapulte andarono scomparendo, sostituite dagli scorpioni, pi\u00f9 maneggevoli, mentre le baliste furono sostituite dagli onagro, macchine di grandi dimensioni per il lancio delle pietre, seppure con traiettorie non \"dirette\" ma \"a parabola\" verso l'alto, per scavalcare il nemico nascosto dietro le mura della citt\u00e0 assediata.\nCheiroballistra.\nAttorno al 100, l'allora architetto delle campagne daciche di Traiano, Apollodoro di Damasco, progett\u00f2 un nuovo tipo di scorpione, riducendo alcune parti in legno, pesanti ed ingombranti, con strutture in ferro aventi potenza di lancio anche superiore. Si trattava della cheiroballistra (o \"manuballista\"). Si trattava sostanzialmente di uno scorpione di dimensioni poco pi\u00f9 ridotte con l'unica differenza di essere costruito quasi completamente in metallo, matasse incluse, queste ultime \"alloggiate\" in due cilindri in bronzo laterali. Il tipo di materiale permetteva di ridurre le dimensioni ed il peso, senza penalizzare le prestazioni dell'arma, dotata di una precisione anche migliore. Di quest'arma vennero costruite anche versioni trasportabili su due ruote (la carrobalista), delle dimensioni di una balestra (solo il meccanismo era differente).\nOnagro.\nL'onagro serviva a lanciare pietre di grandi dimensioni (di decine di kg), le quali erano alloggiate in una tasca all'estremit\u00e0 di un palo inserito all'interno di un fascio di corde, che veniva portato indietro e poi rilasciato. Il lancio avveniva in modo improvviso e violento (fino ad alcune centinaia di metri), con una traiettoria indiretta nei confronti del bersaglio tanto che i proiettili seguivano una parabola verso l'alto, scavalcando ostacoli e mura, prima di piombare sul nemico. Tutto dipendeva ovviamente dalla grandezza della struttura, dello spessore e lunghezza delle sue funi. Vegezio dice che non era possibile trovare arma pi\u00f9 potente di questa. Era, inoltre, in grado di abbattere oltre a cavalli e armati, anche le macchine avversarie.\nScorpione.\nGli scorpioni erano, secondo Vitruvio (attorno al 20 a.C.), armi destinate al lancio di dardi e giavellotti, similmente a come le descrive Vegezio, definendole anche \"\"balestre a mano\". Sembra cominciassero ad essere impiegati nell'esercito romano nella prima met\u00e0 del I secolo a.C., ovvero dal tardo periodo repubblicano.. Erano di dimensioni assai pi\u00f9 ridotte rispetto alle baliste. Generalmente la lunghezza dei dardi di uno scorpione era standardizzata in 3 spanne (69\u00a0cm), che potevano essere scagliati con precisione ad una distanza di 100 metri, mentre la gittata utile era di 400 metri. Durante l'et\u00e0 repubblicana e Imperiale, era la norma che ogni centuria avesse un numero tipico di scorpioni e baliste. Gli scorpioni venivano posizionati in batterie su alture in modo da sfoltire le truppe avversarie e fiaccare il nemico. Questo tipo di arma venne utilizzato largamente da Giulio Cesare nella campagna militare in Gallia (es. durante l'assedio di Avarico). La ridotta dimensione permise all'arma di essere impiegata anche su carri con gli inizi del II secolo, prendendo cos\u00ec il nome di carrobalista."}
{"id": "2595127", "revid": "287204", "url": "https://it.wikipedia.org/wiki?curid=2595127", "title": "Storie della tua vita", "text": "Storie della tua vita (\"Stories of Your Life and Others\") \u00e8 una antologia di racconti di Ted Chiang pubblicata nel 2002, che raccoglie le prime otto, pluripremiate opere di narrativa dell'autore, a partire da \"Torre di Babilonia\", del 1990, fino all'inedita \"Il piacere di ci\u00f2 che vedi: un documentario\".\nTre dei racconti contenuti hanno vinto il Premio Nebula, due il Premio Hugo e uno il Premio Locus per il miglior racconto lungo.\n\"Torre di Babilonia\".\nIl racconto \u00e8 ispirato alla versione ebraica del mito della Torre di Babele e all'immagine fantastica di un castello nel cielo, come il \"Castello dei Pirenei\" di Magritte.\n\"Capire\".\n\u00c8 il racconto pi\u00f9 vecchio della raccolta. Ha ricevuto diversi rifiuti, prima che l'autore potesse vantare nel proprio curriculum la frequentazione della Clarion University of Pennsylvania ed ottenere risposte migliori.\nIl tema di una percezione accresciuta, una \"superintelligenza\" intesa non solo come miglioramenti quantitativi ma anche come una vera e propria nuova forma di conoscenza della realt\u00e0, \u00e8 stata suggerita originariamente dall'idea che il protagonista del romanzo \"La nausea\" di Sartre, invece di vedere solo mancanza di senso attorno a s\u00e9, trovasse senso e ordine.\n\"Divisione per zero\".\nIl racconto nasce dal senso di soggezione provato di fronte alla sorprendente equazione e\u03c0 i + 1 = 0 e dall'idea che la dimostrazione dell'incoerenza della matematica sia una delle peggiori scoperte che si possano fare.\n\"Storia della tua vita\".\nIl racconto parla di un primo incontro tra alieni e umani ma dal punto di vista di una linguista che deve comunicare con gli alieni. Il racconto si concentra sul linguaggio alieno e su come il modo di concepire il tempo abbia influenzato la lingua aliena e di conseguenza la linguista che sta cercando di apprendere la nuova lingua. \nDal racconto \u00e8 stato tratto il film Arrival."}
{"id": "2595128", "revid": "27107659", "url": "https://it.wikipedia.org/wiki?curid=2595128", "title": "Tormenta (storia romana)", "text": ""}
{"id": "2595129", "revid": "279725", "url": "https://it.wikipedia.org/wiki?curid=2595129", "title": "Lyrical Ballads", "text": ""}
{"id": "2595130", "revid": "27310617", "url": "https://it.wikipedia.org/wiki?curid=2595130", "title": "Artiglieria (storia romana)", "text": ""}
{"id": "2595134", "revid": "767487", "url": "https://it.wikipedia.org/wiki?curid=2595134", "title": "Renaico", "text": "Renaico \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 9.128 abitanti."}
{"id": "2595135", "revid": "287204", "url": "https://it.wikipedia.org/wiki?curid=2595135", "title": "Macchine d'assedio (storia romana)", "text": ""}
{"id": "2595138", "revid": "2200409", "url": "https://it.wikipedia.org/wiki?curid=2595138", "title": "Euroregione Nei\u00dfe", "text": "L'Euroregione Neisse, detta anche Euroregione Neisse-Nisa-Nysa, \u00e8 la prima forma ufficialmente riconosciuta di cooperazione tra localit\u00e0 di confine nell'Europa centro-orientale. Fondata nel 1991, \u00e8 considerata come un progetto pioniere nel processo di cooperazione politica tra la Germania, la Polonia e la Repubblica Ceca.\nLocalit\u00e0 e distretti polacchi che aderiscono al progetto.\nBogatynia, Boles\u0142awiec, Powiat boles\u0142awiecki, Bolk\u00f3w, Gozdnica, Gromadka, Gryf\u00f3w \u015al\u0105ski, Janowice Wielkie, Jawor, Jelenia G\u00f3ra, Powiat jeleniog\u00f3rski, Je\u017c\u00f3w Sudecki, Kamienna G\u00f3ra, Kamienna G\u00f3ra, Powiat kamiennog\u00f3rski, Karpacz, Kowary, Le\u015bna, Luba\u0144, Powiat luba\u0144ski, Lubawka, Lubomierz, Powiat lw\u00f3wecki, \u0141\u0119knica, Marcisz\u00f3w, Mirsk, M\u015bciwoj\u00f3w, Mys\u0142akowice, Nowogrodziec, Lw\u00f3wek \u015al\u0105ski, Olszyna, Osiecznica, Paszowice, Piechowice, Pie\u0144sk, Plater\u00f3wka, Podg\u00f3rzyn, Przew\u00f3z, Siekierczyn, Sulik\u00f3w, Szklarska Por\u0119ba, \u015awierad\u00f3w-Zdr\u00f3j, \u015awierzawa, W\u0119gliniec, Wle\u0144, Wymiarki, Powiat \u017carski, Stara Kamienica, Zawid\u00f3w, Zgorzelec, Zgorzelec, Powiat zgorzelecki, Z\u0142otoryja, Z\u0142otoryja, Powiat z\u0142otoryjski"}
{"id": "2595141", "revid": "767487", "url": "https://it.wikipedia.org/wiki?curid=2595141", "title": "Traigu\u00e9n", "text": "Traigu\u00e9n \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 19.534 abitanti."}
{"id": "2595142", "revid": "991694", "url": "https://it.wikipedia.org/wiki?curid=2595142", "title": "Atesina", "text": ""}
{"id": "2595147", "revid": "628767", "url": "https://it.wikipedia.org/wiki?curid=2595147", "title": "Victoria (Cile)", "text": "Victoria \u00e8 un comune del Cile della provincia di Malleco nella Regione dell'Araucan\u00eda. Al censimento del 2002 possedeva una popolazione di 33.501 abitanti."}
{"id": "2595150", "revid": "214509", "url": "https://it.wikipedia.org/wiki?curid=2595150", "title": "Campo visivo computerizzato", "text": ""}
{"id": "2595152", "revid": "110157", "url": "https://it.wikipedia.org/wiki?curid=2595152", "title": "Carnosina N-metiltransferasi", "text": "La carnosina N-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2595154", "revid": "1543377", "url": "https://it.wikipedia.org/wiki?curid=2595154", "title": "Film su Batman", "text": "La serie di film su Batman comprende undici adattamenti tratti dal personaggio dei fumetti DC Comics \"Batman\". Il protagonista \u00e8 stato interpretato da Lewis Wilson (\"Batman\" del 1943), Robert Lowery (\"Batman and Robin\" del 1949), Adam West (\"Batman\" del 1966), Michael Keaton (\"Batman\" del 1989 e \"Batman - Il ritorno\" del 1992), Val Kilmer (\"Batman Forever\" del 1995), George Clooney (\"Batman &amp; Robin\" del 1997), da Christian Bale (\"Batman Begins\" del 2005, \"Il cavaliere oscuro\" del 2008 e \"Il cavaliere oscuro - Il ritorno\" del 2012) e da Ben Affleck (\"\", \"Suicide Squad\" e \"Justice League\").\nNonostante sia diffusa la convinzione che il primo adattamento del personaggio sia stato \"Batman\" di Tim Burton, la Columbia Pictures produsse due serial cinematografici (il primo nel 1943 e il secondo nel 1949) e la 20th Century Fox produsse nel 1966 uno spin-off della serie televisiva \"Batman\", titolato omonimamente. La trama si deline\u00f2 sugli antagonisti principali apparsi nella serie TV, vale a dire il Joker, il Pinguino, Catwoman e l'Enigmista. A supporto di Batman venne affiancato Robin.\nLa Warner Bros. chiam\u00f2 Tim Burton nel 1985 per adattare la serie a fumetti, e il film venne distribuito nel 1989, dopo quattro anni di sviluppo e produzione. La serie \u00e8 continuata sotto la direzione di Burton sino al 1992, con l'uscita di \"Batman - Il ritorno\".\nNel 1995 il ciclo prosegu\u00ec, ma con cast tecnico e artistico totalmente differente. Venne distribuito \"Batman Forever\", diretto da Joel Schumacher e interpretato da Val Kilmer. Schumacher continu\u00f2 la saga nel 1997 con \"Batman &amp; Robin\" (con George Clooney nel ruolo del protagonista), ma l'insuccesso e la critica negativa ricevuta da quest'ultimo blocc\u00f2 temporaneamente la continuazione della serie.\nUno spin-off del personaggio \"Catwoman\" (apparso in \"Batman Returns\") \u00e8 stato prodotto nel 2004, con interprete Halle Berry. Il flop recepito sia al cinema che in home video e le critiche malevoli assorbite, hanno fatto bloccare lo sviluppo di un sequel, che avrebbe nuovamente confermata la Berry come protagonista.\nIl franchise \u00e8 stato riavviato nel 2005 a opera del regista Christopher Nolan, col reboot \"Batman Begins\". Il film, che si \u00e8 rivelato un successo, ha incassato 371.853.783 $ a livello internazionale, segnando l'inizio di un nuovo ciclo cinematografico. Sempre sotto la regia di Nolan \u00e8 stato girato \"The Dark Knight\", in Italia conosciuto come \"Il cavaliere oscuro\", uscito nei cinema di tutto il mondo nell'estate 2008; quest'ultimo \u00e8 divenuto il film pi\u00f9 redditizio del franchise, totalizzando 517.680.000 $ negli Stati Uniti e ben 1.001.766.850 $ in tutto il mondo (sedicesimo maggiore incasso di sempre), fino a che il terzo e ultimo capitolo della saga, \"The Dark Knight Rises\" (\"Il cavaliere oscuro - Il ritorno\" in Italia), uscito nel 2012, si piazz\u00f2 al nono posto dei maggiori incassi della storia, e diventando il maggiore successo economico della trilogia di Christopher Nolan (compresa la sua intera filmografia), e del franchise di Batman.\nBatman \u00e8 interpretato da Ben Affleck nei film del DC Extended Universe, affiancato da Robert Pattinson e Michael Keaton, che riprender\u00e0 i panni del suo iconico personaggio nel film di Flash di Andr\u00e9 Muschetti previsto per il 2022.\nSviluppo.\nGli esordi cinematografici.\nNel 1943 Columbia Pictures produsse un serial cinematografico di quindici episodi che venivano proiettati nelle sale a distanza di una settimana l'uno dall'altro: \"Batman\", con Lewis Wilson nel ruolo dell'Uomo Pipistrello e Douglas Croft in quello di Robin. Fanno la loro prima apparizione anche i personaggi di Alfred Pennyworth (William Austin) e Linda Page (Shirley Patterson), fidanzata di Bruce Wayne.\nIl film introduce due elementi fondamentali del mito di Batman: la Batcaverna (chiamata inizialmente \"Cave The Bat\") e l'orologio che apre il passaggio del nascondiglio segreto del protagonista. William Austin, che interpret\u00f2 Alfred, aveva un fisico magro e sfoggiava un paio di baffi; ci\u00f2 era in contrasto con l'aspetto cartaceo del personaggio di Alfred in quel periodo che compariva in sovrappeso e senza baffi. Con l'uscita della serie, per\u00f2, l'aspetto del personaggio nei fumetti venne modificato e divenne molto pi\u00f9 simile alla versione interpretata da Austin.\nCinque anni dopo \u00e8 la volta di \"Batman and Robin\", un altro serial di quindici episodi. Del cast fanno parte Robert Lowery e Johnny Duncan come Batman e Robin, Jane Adams nel ruolo di Vicki Vale e Lyle Talbot in quello del commissario Gordon.\nAnni sessanta.\nNel 1965, la 20th Century Fox acquis\u00ec i diritti di Batman per trarne una serie televisiva. La prima stagione ottenne grandi ascolti, tanto che gli studi optarono per un adattamento sul grande schermo. Il film. \"Batman\", usc\u00ec nel 1966 nei soli USA, ed il tiepido successo ricavato convinse la Fox a prolungare la serie TV con un'altra stagione. Nella pellicola, Batman e Robin devono fermare Joker, l'Enigmista, il Pinguino e Catwoman, che con una potente arma minacciano i rappresentanti del Consiglio di sicurezza dell'ONU.\nI progetti di Uslan e Melniker.\nNell'aprile 1979, i fumettisti Michael Uslan, Benjamin Melniker acquistarono i diritti d'autore di \"Batman\".\nI due, contattarono Richard Maibaum per sceneggiare la pellicola, e Guy Hamilton per dirigerla; ma entrambi declinarono l'offerta. Lo stesso anno, i due fumettisti si misero alla ricerca di uno studio cinematografico che finanziasse il loro progetto; le prime scelte ricaddero sulla United Artists e sulla Columbia Pictures ma entrambe rifiutarono l'idea.\nUslan spieg\u00f2 che i rifiuti ricevuti dalle varie case cinematografiche erano dovuti alla politica di Hollywood, che non vedeva profitti negli adattamenti da fumetto.\nNell'autunno del 1979, sempre Uslan sceneggi\u00f2 un copione provvisoriamente chiamato \"Return of the Batman\", molto influenzato dalle atmosfere tenebrose del fumetto delle origini, anni prima che Frank Miller desse luce al graphic novel di culto \"Il ritorno del Cavaliere Oscuro\".\nA novembre dello stesso anno, Jon Peters e Peter Guber furono assunti come produttori. Ad Uslan e Melniker fu promulgato un contratto che avrebbe concesso loro il 40% dell'incasso al botteghino.\nLa sceneggiatura di Mankiewicz.\n\u00c8 comunque nel 1980 che l'allora sconosciuto Tom Mankiewicz venne incaricato di scrivere una sceneggiatura sull'uomo pipistrello - battezzata \"The Batman\" - che sarebbe poi servita come trampolino di lancio per il \"Batman\" di Tim Burton.\nLo script, che narrava le origini di Bruce Wayne e Dick Grayson, partoriva come antagonisti il Joker e Rupert Thorne, mostrando Silver St. Cloud come fidanzata di Batman, inoltre faceva apparizione Oswald Cobblepot per un eventuale seguito. La sceneggiatura fu il trampolino di lancio per lo sviluppo di \"Batman\", infatti verr\u00e0 utilizzato il Joker come supercriminale.\nVerso la fine del 1981, Uslan annunci\u00f2 la tanto voluta trasposizione, venne fissato il 1983 come data di distribuzione mondiale e vennero stanziati 15.000.000 $ come spesa preventiva iniziale di produzione. Nel 1982, si unirono al progetto, Peter Guber e Jon Peters. I produttori entrarono in negoziato sia con gli Universal Studios che con la Warner Brothers, ma solamente l'ultima accett\u00f2 l'idea di finanziare Batman.\nIl film entr\u00f2 in programmazione nel 1983, con un budget lordo di 20.000.000 $, Tom Mankiewicz complet\u00f2 il copione nel giugno stesso anno. Vennero commissionati alla regia Joe Dante e Ivan Reitman, ma abbandonarono il progetto poco dopo per lavorare rispettivamente a \"Gremlins\" e \"Ghostbusters\".\nLo screenplay venne revisionato nove volte, per mano di vari fumettisti e sceneggiatori, infine Mankiewicz prendendo spunto da \"Batman: Strange Apparitions\" di Steve Englehart inser\u00ec il Joker come nemico e ritorn\u00f2 a capo del progetto.\nDurante la fase di pre-produzione vennero assunti William Holden nel ruolo del Commissario Gordon, David Niven nell'interpretazione di Alfred Pennyworth ed infine Jack Nicholson nella parte del Joker. Come regista venne scelto Tim Burton.\nNonostante il completamento della sceneggiatura, la Warner Brothers voleva un film col duo Batman e Robin, per via del successo ottenuto dalla serie televisiva \"Batman\", vennero fatti i nomi di Bill Murray e di Eddie Murphy per intraprendere i due ruoli.\nLa casa di produzione cambi\u00f2 nuovamente idea dopo il successo ricavato da Frank Miller col fumetto \"Il ritorno del Cavaliere Oscuro\": qui, lo studio riprese in considerazione il progetto di \"The Batman\" appoggiato da Uslan fin dall'inizio.\nI film di Tim Burton e Joel Schumacher.\nNel 1986 gli studios ingaggiarono Tim Burton, forte del successo ottenuto con \"Pee-wee's Big Adventure\". La sceneggiatura pass\u00f2 dalle mani di Steve Englehart, Sam Hamm ed infine Warren Skaaren, Charles McKeown e Jonathan Gems. Nella trama si raccontano sia le origini di Batman che quelle del Joker, interpretati rispettivamente da Michael Keaton e Jack Nicholson. Sono inoltre presenti Kim Basinger nel ruolo della giornalista Vicky Vale, e Jack Palance in quelli del boss criminale Carl Grissom. \"Batman\" si rivel\u00f2 un successo, e ricevette riconoscimenti quali candidature ai BAFTA, ai Golden Globe ed ai Saturn Award. Anton Furst e Peter Young ricevettero l'Oscar alla migliore scenografia.\nSebbene non fosse previsto un sequel, nel 1992 Burton realizz\u00f2 \"Batman - Il ritorno\", su una sceneggiatura scritta da Daniel Waters e rimaneggiata da Wesley Strick. Come avversari di Batman, ancora interpretato da Keaton, furono scelti Catwoman (Michelle Pfeiffer) e il Pinguino (Danny DeVito)\nDopo le due pellicole gotiche di Burton, Warner Bros. decise di virare su una nuova pellicola pi\u00f9 commerciale. La regia venne affidata a Joel Schumacher, il ruolo del protagonista a Val Kilmer, e vennero introdotti i personaggi di Robin (Chris O'Donnell), Enigmista (Jim Carrey) e Due Facce (Tommy Lee Jones). \"Batman Forever\" esord\u00ec nelle sale nel 1995 e guadagno circa 350 milioni di dollari in tutto il mondo.\nNel 1997 Schumacher torn\u00f2 in cabina di regia, sostituendo Kilmer, impegnato nella lavorazione de \"Il Santo\", con George Clooney, e ingaggiando Arnold Schwarzenegger come Mr. Freeze e Uma Thurman come Poison Ivy. \"Batman &amp; Robin\" ottenne discreti risultati commerciali, ma pessime risposte in termini di critica.\nI progetti per un quinto film.\nNonostante l'insuccesso di \"Batman &amp; Robin\", la Warner Bros. prosegu\u00ec nell'ideazione di ulteriori capitoli della saga dedicata all'uomo pipistrello.\n\"Batman Triumphant\".\nNell'estate 1997 Joel Schumacher propose \"Batman Triumphant\", con Mark Protosevich incaricato di scrivere la sceneggiatura. Vista la presenza obbligatoria del cast artistico (George Clooney e Chris O'Donnell), che aveva firmato un contratto per due produzioni. Tra le prime idee per la sceneggiatura v'era di far riapparire Robin, mentre riguardo ai nemici furono elencati come possibili candidati Spaventapasseri e Harley Quinn con gli attori Jeff Goldblum, Steve Buscemi, Christopher Lloyd e Nicolas Cage in lizza per interpretare il primo e con la cantante Madonna per la seconda L'intenzione era di ricalcare le atmosfere cupe dei Batman di Tim Burton. Il film venne tuttavia annullato in conseguenza dei pessimi risultati ottenuti al botteghino da \"Batman &amp; Robin\".\n\"Batman: DarKnight\".\nNel 1998, gli sceneggiatori Lee Shapiro e Stephen Wise proposero al vice presidente della Warner, Tom Lassally, il seguito ideale di \"Batman &amp; Robin\". Per il nuovo film era gi\u00e0 stato formulato un titolo, \"DarKnight\". La trama avrebbe presentato gli antagonisti Spaventapasseri e Man-Bat. Tre mesi dopo aver presentato il film alla Bros, Shapiro e Wise spedirono il copione al regista Joel Schumacher ma, come dichiarato da Lee Shapiro nel 2005, fu cancellato nel 2000 dopo essere caduto nella \"produzione limbo\".\nNella trama prevista, Bruce Wayne ha abbandonato il mantello, mentre Dick Grayson frequenta ora l'universit\u00e0. Nell'ateneo insegnano lo psicologo Jonathan Crane e il collega Kirk Langstrom, che si detestano. Quando Langstrom subisce una mutazione in un ratto gigante che arriva a terrorizzare la citt\u00e0, Batman riprende la lotta e, sconfitto il mostro, vede Crane trasformarsi nello Spaventapasseri.\n\"Il ritorno del cavaliere oscuro\".\nTra gli altri numerosi film non andati in porto negli anni di sviluppo, la Warner Bros. si interess\u00f2 a concretizzare sul grande schermo il romanzo grafico \"Il ritorno del Cavaliere Oscuro\" di Frank Miller, incaricando i fratelli Hughes della regia. Incentrato su un Batman anziano chiamato a combattere un'ultima volta, la pellicola avrebbe significato la \"fine della storia\" del personaggio, anzich\u00e9 un riavvio utile. A distanza di alcuni anni dalla cancellazione, gli Hughes citarono Clint Eastwood come un protagonista ideale, ma concordarono come una pellicola simile avrebbe \u00abucciso\u00bb il personaggio.\n\"Batman Beyond\".\nUn live action della serie animata \"Batman Beyond\" fu oggetto di anticipazioni nell'ottobre 1999 da parte del sito di recensione e critica \"Ain't It Cool News\". Nel gennaio 2000, la Warner Bros. assunse i creatori della serie animata Paul Dini e Alan Burnett come sceneggiatori. Nell'agosto 2000, Boaz Yakin e Neal Stephenson furono assoldati rispettivamente come regista e supervisore allo script. Per la parte di Bruce Wayne/Batman furono proposti Clint Eastwood e Michael Keaton. Gli antagonisti immessi nella sceneggiatura furono Man-Bat e il Joker. Il luglio 2001, le molteplici storie scritte da Dini e Burnett furono declinate nell'attesa di essere sottoposte a revisione. Ad agosto dello stesso anno, l'adattamento di \"Batman Beyond\" fu annullato in favore della trasposizione di \"\".\n\"Batman: Anno uno\".\nDopo il flop di \"Batman &amp; Robin\", Joel Schumacher tent\u00f2 di riottenere la fiducia degli studios proponendo un adattamento della storia \"\" di Frank Miller. Nonostante il regista volesse fortemente dirigere la pellicola, lo studio di produzione gli prefer\u00ec Darren Aronofsky, il quale propose \"in primis\" di basarsi su un altro fumetto sempre di Frank Miller, \"Il ritorno del Cavaliere Oscuro\", e di girarlo a Tokyo. Sempre Aronofsky parl\u00f2 di coinvolgere Clint Eastwood per interpretare l'uomo-pipistrello. All'abbandono di Aronofsky, che declin\u00f2 per dedicarsi al film indipendente \"Requiem for a Dream\", la produzione venne arrestata fino al settembre 2000, quando Aronofsky firm\u00f2 un contratto d'assunzione per la regia con la Warner Bros.. A quel punto, il film rientr\u00f2 ufficialmente in programmazione. I caratteri di Gotham avrebbero dovuto basarsi sulle ambientazioni dei film cult anni settanta quali \"Taxi Driver\", \"Il braccio violento della legge\", \"Serpico\" e \"Il giustiziere della notte\". Il copione di Aronofsky fu considerato troppo violento e venne scartato, dato che Warner Bros. era intenzionata a produrre un film per la famiglia. Il regista allora propose di girare due film basati su \"Year One\", uno per famiglie e uno con pi\u00f9 azione e violenza, ma gli studios rifiutarono ancora, perch\u00e9 i costi sarebbero stati eccessivi. Vennero allora contattati i fratelli Wachowski, che dovettero abbandonare per il franchise di \"Matrix\". Arrivati a un punto critico, gli studi contattarono nuovamente Aronofsky, che per\u00f2 rifiut\u00f2 di rientrare nel progetto.\nUn'ultima bozza tratta da \"Batman: Year One\" fu proposta alla Warner nel dicembre 2002, per mano di Joss Whedon. Il progetto era ormai considerato \"intangibile\" e perci\u00f2 ufficialmente cancellato. Il casting non ebbe mai luogo, ma gli attori Val Kilmer, Ben Affleck, Keanu Reeves e Christian Bale mostrarono interesse per la parte di Batman.\nNella trama, l'orfano Bruce Wayne va a vivere con Big Al, co-proprietario di un'officina assieme al figlio Little Al. Spinto dal desiderio di vendetta, diventa un vigilante e conosce l'investigatore Gordon. Nel frattempo indaga su degli agenti corrotti e comprende come la giustizia sia troppo debole. Decide quindi di travestirsi con una maschera da hockey su ghiaccio, vagando minaccioso nella notte e cercando di combattere il crimine organizzato.\nAlla fine, Bale interpreter\u00e0 poi Batman nel 2005, mentre Affleck preferir\u00e0 abbandonare l'idea dei cinefumetti per un decennio (a causa del \"flop\" di \"Daredevil\" (2003), di cui \u00e8 protagonista), finch\u00e9 Zack Snyder non lo convincer\u00e0 a riprovare per \"\".\n\"Batman vs. Superman\".\nSul finire del 1999, i media specularono su un progetto, poi mai realizzato, per portare sul grande schermo i supereroi Batman e Superman, che avrebbe coinvolto Richard Donner (regista di \"Superman\"), Daniel Day-Lewis e Mel Gibson. Nell'agosto 2001, Andrew Kevin Walker propose alla Warner Brothers \"Batman vs. Superman\", la cui regia sarebbe dovuta andare a Wolfgang Petersen, mentre la sceneggiatura al duo McG e Paul Attanasio.\nPoco tempo dopo, Petersen venne incaricato come produttore esecutivo e supervisore allo script, oltre che regista., e dichiar\u00f2: \nDurante la fase di pre-produzione, venne fissata come data di inizio riprese il febbraio 2003 per una lavorazione di 5/6 mesi, e come data di distribuzione l'estate 2004. Il revival sarebbe stato un nuovo inizio per entrambe le serie cinematografiche.\nIl casting cominci\u00f2 a met\u00e0 del 2002. Per l'interpretazione di Batman vennero proposti George Clooney (gi\u00e0 partecipe in \"Batman &amp; Robin\"), Johnny Depp, Jude Law e Paul Rudd, mentre per Superman furono in lizza John Travolta, Brad Pitt, Vince Vaughn e Colin Farrell (poi entrato nel cast di Daredevil). Le scelte finali puntarono su Christian Bale come Batman e Josh Hartnett per Superman, ma a quel punto la sceneggiatura venne commissionata e il progetto ritirato in favore di singoli diversi per le due serie. Il team-up fu infatti annullato nell'agosto 2002 a causa degli impegni di Petersen nel dirigere \"Troy\", ma anche perch\u00e9 J.J. Abrams propose alla Warner un progetto promettente, \"Superman: Fly-by\".\nVerso la fine del 2001, Harry Knowles pubblic\u00f2 su \"Ain't' Cool News\" la sceneggiatura originale di Andrew Kevin Walker, nella quale Lex Luthor Jr. eredita la Luthor Corporation dopo la morte del padre e i giornalisti Clark Kent e Lois Lane viaggiano verso Gotham City per scrivere un articolo circa le attivit\u00e0 illecite della Luthor Corp. Qui Batman scopre che dietro la produzione di robot da guerra per l'esercito, vi sono progetti riguardo alla kryptonite. I due eroi infine uniscono le loro forze. Nel febbraio 2002, J. J. Abrams venne assoldato per scrivere una storia su cui partire, la Warner Bros. - a detta di Abrams - voleva un ritorno alle origini di Superman. Dopo il completamento dello scripting da parte di Abrams, anche Akiva Goldsman propose una sua storia. Entrambe vennero poi scartate. La sceneggiatura di Goldsman fu resa disponibile sul web nel 2002 e riportava come cinque anni dopo la morte di Robin, Bruce Wayne e Clark Kent siano ora amici. Il giorno del matrimonio di Bruce, il Joker uccide la sua futura sposa e l'uomo arriva a litigare con Clark per non aver vendicato la morte della compagna. I due si separano, ma in seguito scoprono come sia tutto parte di un piano ordito da Joker e Lex Luthor e gli eroi alfine riescono a sconfiggerli.\nLa trilogia del cavaliere oscuro.\nNel 2005 esce nelle sale \"Batman Begins\", riavvio della saga cinematografica ad opera di Christopher Nolan. Come protagonista viene scelto Christian Bale, e la storia si ispira in parte a \"\" di Frank Miller, narrando infatti delle origini del vigilante. La pellicola ottiene subito ottimi riscontri da parte di critica e pubblico e con un buonissimo botteghino.\nTre anni dopo il regista realizz\u00f2 il sequel della pellicola, \"Il cavaliere oscuro\", che vedeva l'eroe affrontare Joker, interpretato da Heath Ledger, per la cui interpretazione si aggiudic\u00f2 l'Oscar al miglior attore non protagonista, mentre Richard King fece conquistare al film l'Oscar al miglior montaggio sonoro. Il film si rivel\u00f2 un campione di incassi senza precedenti.\nQuasi contemporaneamente si fece largo tra i media la possibilit\u00e0 di una pellicola corale dedicato alla Justice League of America, portato in preproduzione da George Miller. All'indomani del successo della prima opera di Nolan per\u00f2 la produzione venne accantonata, ma tale progetto venne riportato in auge nei media dopo l'uscita del \"Cavaliere oscuro\". La major fece allora capire che la priorit\u00e0 riguarda il franchise del regista britannico, e non un Batman che fa squadra con altri supereroi, e lo stesso Nolan spieg\u00f2:\nAll'indomani dell'enorme successo ottenuto con \"Il cavaliere oscuro\", subito il pubblico ed i media si sono interrogati riguardo all'eventualit\u00e0 di un terzo episodio del franchise iniziato con \"Batman Begins\". Nell'aprile 2010 la casa di produzione Warner Bros. annunci\u00f2 l'uscita del film per il 20 luglio 2012. Solo terminato \"Inception\", uscito nel luglio 2010, Nolan inizi\u00f2 ad occuparsi di questo terzo capitolo, e nel frattempo conferm\u00f2 la sua partecipazione al riavvio del franchise cinematografico di un altro personaggio DC Comics, Superman. Infine Nolan ufficializz\u00f2 la sua partecipazione come regista, rivelando in seguito il titolo della pellicola, \"Il cavaliere oscuro - Il ritorno\": il terzo capitolo della trilogia \u00e8 uscito nelle sale statunitensi il 20 luglio 2012, mentre in Italia \u00e8 uscito il 29 agosto 2012.\nThe Batman.\nDopo essere stato scelto per il ruolo di Batman in \"\" (2016), Ben Affleck inizi\u00f2 a sviluppare un film di Batman per il DC Extended Universe (DCEU) con Geoff Johns, dovendo in principio dirigere, scrivere, produrre e interpretare il ruolo principale. Nel gennaio 2017, Affleck si dimise dalla regia e dalla scrittura per concentrarsi sulla sua interpretazione di Batman. Reeves assunse l'incarico di regista e sceneggiatore il mese successivo, rielaborando la storia per concentrarsi su un Batman pi\u00f9 giovane, sperando di enfatizzare l'aspetto detective del personaggio in misura maggiore rispetto ai film precedenti. Anche i collegamenti del film con il DCEU furono interrotti. Affleck si dimise dal suo ruolo di attore in gennaio 2019 e Pattinson fu scelto il maggio successivo. Le riprese principali sono iniziate a Londra, nel gennaio 2020, ma sono state sospese a marzo a causa della pandemia di COVID-19. La produzione dovrebbe riprendere all'inizio di settembre. \nLe riprese iniziarono nel gennaio 2020 a Londra, con il titolo di lavorazione \"Vengeance\". Greig Fraser \u00e8 stato scelto come direttore della fotografia, riunendosi con Reeves dopo aver lavorato insieme a \"Blood Story\" (2010). Le scene in un cimitero sono state girate nella necropoli di Glasgow a met\u00e0 febbraio. In marzo, la Warner Bros. decise di spostare la produzione a Liverpool a causa della pandemia di COVID-19. A differenza di altri studi con film in produzione, la Warner Bros. non aveva intenzione di sospendere le riprese, ma alla fine lo fece per due settimane il 14 marzo.\nIl 25 marzo, Reeves ha annunciato che le riprese erano state sospese a tempo indeterminato, con l'intenzione di riprendere una volta che fosse sicuro farlo.\nLe riprese del film sono ricominciate a settembre e si sono concluse a marzo 2021. \nAl DC FanDome \u00e8 stato presentato il primo trailer del film.\nAccoglienza.\nIl film su Batman del 1989 fu un indiscusso successo, la regia di Tim Burton seppe coniugare temi profondi, sviluppando al contempo una trama frenetica e cupa caratterizzata dalle atmosfere lugubri e oniriche. Il film ricevette un Academy Award nella categoria miglior scenografia.\nLa serie portata da Joel Schumacher tagli\u00f2 definitivamente le ambientazioni inserite da Burton nei primi due adattamenti. Nonostante fan e critica diedero recensioni negative su \"Batman Forever\", questo seppe sfondare il muro dei \u00a0$ negli USA, ricevendo inoltre tre nomination agli Academy Awards nella categoria miglior fotografia, miglior sonoro e miglior montaggio sonoro.\nNel 1997, sempre Schumacher firm\u00f2 un'altra pellicola, \"Batman &amp; Robin\". Il film venne prodotto con una spesa di \u00a0$; e guadagnandone poco meno di 110 milioni di dollari negli Stati Uniti.\nLa scarsa recitazione e la trama troppo celere contribuirono a bollare il film come il peggiore della serie. A dispetto dei film che lo hanno preceduto, \"Batman &amp; Robin\" non ricevette alcuna nomina ai premi Oscar, ed anz\u00ec l'attrice Alicia Silverstone (nel film \u00e8 Batgirl) fu \"premiata\" all'edizione dei Golden Rasperry Award come la peggior attrice non protagonista.\nIl ciclo \u00e8 rinato nel 2005, col reboot \"Batman Begins\". Il film, diretto da Christopher Nolan e con Christian Bale, ha sfondato il muro dei \u00a0$ ottenendo buone critiche e recensioni.\nIl film di Nolan ha segnato un ritorno alle origini necessario per l'Uomo Pipistrello, tagliando i ponti con il passato ed evitando qualsiasi riferimento alle atmosfere gotiche di Tim Burton e a quelle kitsch di Joel Schumacher. Prova dell'ottimo successo \u00e8 stata la nomina ricevuta alla 78\u00aa edizione della cerimonia di premiazione degli Oscar nella categoria miglior fotografia, poi vinta da \"Memorie di una Geisha\".\nNel 2008 \u00e8 uscito l'atteso sequel di \"Batman Begins\", \"Il cavaliere oscuro\". Il film \u00e8 stato oggetto di una campagna promozionale sin dagli inizi del 2007. Il film, che ha ricevuto ottime recensioni da molti critici, \u00e8 stato anche considerato il pi\u00f9 importante film supereroistico di tutti i tempi e un poliziesco in grado di rivaleggiare con \"Gli intoccabili\", \"Il padrino\" e \"Heat - La sfida\".\nIl terzo e ultimo film della trilogia di Nolan, \"Il cavaliere oscuro - Il ritorno\", \u00e8 uscito nel 2012 e complessivamente ha ottenuto lodi leggermente inferiori al precedente capitolo, ma ciononostante \u00e8 ritenuto uno dei migliori capitoli finali di saghe cinematografiche, ed \u00e8 stato definito da molti il film pi\u00f9 epico e spettacolare dell'attuale generazione di trasposizioni fumettistiche.\nFilm d'animazione.\nIn contemporanea con la serie animata \"Batman\", furono realizzati due film d'animazione che ne ricalcavano lo stile, ' nel 1993 e ' nel 1998.\nBasandosi sulla serie animata \"Batman of the Future\", nel 2000 venne realizzato \"\". \"Il mistero di Batwoman\" del 2003 riprendeva lo stile delle serie \"The New Batman Adventure\", mentre alla caratterizzazione della serie \"The Batman\" \u00e8 ispirato \"Batman contro Dracula\" del 2005.\nA partire dal 2007 Warner Bros. realizz\u00f2 una serie di produzioni direct-to-video sotto il nome di DC Universe Animated Original Movies. Batman \u00e8 il protagonista di \"Batman - Il cavaliere di Gotham\" (2008, uscito poco prima de \"Il cavaliere oscuro\" di Nolan), ' (2009), ', ' (2010), ' (2011), ' (2012) e ' (2013) e \"\" (2014).\nFilm non autorizzati.\nIl personaggio di Batman \u00e8 stato protagonista di una lunga serie di film non ufficiali e non autorizzati.\nParodie e film amatoriali.\nNel 2003 viene presentato al San Diego Comic-Con \", un cortometraggio di sei minuti diretto da Sandy Collora, in cui Batman affronta Joker, Alien e Predator. Il prodotto viene giudicato positivamente e viene definito il \u00abmiglior film mai fatto su Batman\u00bb dal regista Kevin Smith. Viene lodato anche dall'autore di fumetti Alex Ross come \u00abil Batman che ho sempre desiderato vedere\u00bb. L'anno successivo, Collora realizza un ulteriore corto dedicato ai personaggi DC Comics, intitolato \"World's Finest\".\nAl Fantasia Film Festival del 2005 viene presentato il cortometraggio-parodia \"Robin's Big Date\", interpretato da Justin Long (Robin) e Sam Rockwell (Batman). Nello stesso anno gli attori Adam West (Batman), Mark Hamill (Joker), Courtney Thorne-Smith (Catwoman) e Dick Van Dyke (Gordon) prestano la loro voce per \"Batman: New Times\", film d'animazione realizzato con i personaggi Minimates.\nNel 2010 viene prodotto un film pornografico intitolato \"\", prodotto da Vivid Entertainment.\nIl 2010 \u00e8 caratterizzato anche da un cortometraggio di circa 30 minuti intitolato \"Batman: City of Scars\". Realizzato dal giovane regista amatoriale Aaron Schoenke, narra della fuga del Joker da Arkham, manicomio criminale di Gotham City. Il film \u00e8 stato realizzato con un budget di 27.000\u00a0$ in appena 21 giorni di riprese.\nRiferimenti in altre opere audio-visive.\nNel film del 2007, \"Io sono leggenda\", durante una scena ambientata a Times Square al minuto 07:45 circa, viene mostrato il cartellone pubblicitario di \"Batman vs. Superman\", con tanto di locandina e data di uscita mondiale, 15 maggio 2010; il film era stato inizialmente concepito dallo sceneggiatore Akiva Goldsman (che ha scritto anche la sceneggiatura dello stesso Io sono leggenda), ma in seguito ad uno sviluppo travagliato la produzione della pellicola fu abbandonata e Goldsman scelse di inserire il prototipo del poster del film come Easter Egg di questo suo progetto mai realizzato."}
{"id": "2595156", "revid": "580", "url": "https://it.wikipedia.org/wiki?curid=2595156", "title": "Ideo (Iliade)", "text": "Nella mitologia greca, Ideo \u00e8 un araldo troiano, nonch\u00e9 auriga privato del carro di Priamo al tempo della guerra di Troia. Omero lo presenta come il sostituto del re nei momenti in cui Achei e Troiani trattano pacificamente per risolvere il conflitto senza scontri di massa, bens\u00ec tramite leali duelli. Il suo ruolo di guidatore di carri \u00e8 invece esplicitato nel XXIV libro del poema, quando scorta l'anziano re presso la tenda di Achille.\nIl mito.\nPrima della guerra.\nGli scritti che citano Ideo anteriormente al conflitto troiano sono scarsissimi; un frammento saffico afferma che l'araldo arriv\u00f2 correndo a Troia da Tebe Ipoplacia, annunciando l'imminente matrimonio di Ettore e Andromaca, che gli abitanti accolsero con acclamate manifestazioni di gioia ed una grandissima partecipazione emotiva.\nNel conflitto.\nNel libro III dell'\"Iliade\", Achei e Troiani stabilirono di mettere fine alle ostilit\u00e0 tramite un regolare duello tra Paride e Menelao; nel caso in cui a vincere sarebbe stato il primo, i Troiani avrebbero potuto tenersi la donna rapita, Elena; in caso contrario, quest'ultima sarebbe stata restituita al legittimo marito, Menelao appunto. Ideo, carico dei preziosi crateri e delle coppe lucenti simboleggianti il patto, rifer\u00ec personalmente a Priamo quanto era stato deciso, invitandolo a raggiungere il campo di battaglia per assistere allo scontro."}
{"id": "2595157", "revid": "486946", "url": "https://it.wikipedia.org/wiki?curid=2595157", "title": "Kaiou Michiru", "text": ""}
{"id": "2595159", "revid": "72396", "url": "https://it.wikipedia.org/wiki?curid=2595159", "title": "Omega Boost", "text": "Omega Boost \u00e8 un gioco sparatutto tridimensionale, messo in commercio dalla Polyphony Digital per la Sony PlayStation.\nTrama.\nIl gioco si apre con un filmato di apertura girato in realt\u00e0 aumentata che mostra la distruzione di Manhattan avvenuta per causa di un missile nucleare; contemporaneamente anche Tokyo viene spazzata via da un'altra bomba. A lanciarle \u00e8 \"Alpha Core\" (letteralmente \"Il nucleo Alpha\"), una sinistra intelligenza artificiale che sta distruggendo il mondo.\nNella base dove risiede il colossale Omega Boost (un enorme mecha), ultima speranza dell'umanit\u00e0, viene spiegato che Alpha Core ha intenzione di tornare indietro nel tempo e di alterare la storia prendendo il controllo di ENIAC, il primo computer mai creato, e diventare cos\u00ec invincibile.\nA pilotare il gigantesco robot \u00e8 il primo tenente Lester che impavido accetta la sua missione. Catapultato alle coordinate del tunnel spazio-temporale utilizzato da Alpha Core, torna indietro nel tempo all'anno 1946 in pieno spazio aperto dove inizia la lotta contro le navi e i robot del nemico.\nModalit\u00e0 di gioco.\nIl gioco si suddivide in 9 missioni principali, pi\u00f9 altre 9 da sbloccare, e giocabili solo in modalit\u00e0 \"Gioco Veloce\". Al termine di ogni missione, vi verr\u00e0 dato un grado, che varia da D a SS.\nNelle varie missioni si incontreranno nemici via via pi\u00f9 potenti e resistenti, che variano dai classici mech a gigantesche navi corazzate, o anche enormi ragni e serpenti robotici.\nArmi.\nPer combattere i nemici si avr\u00e0 a disposizione un armamentario composto da alcune armi: un fucile per sparare colpi a ripetizione, ideale per colpire i singoli nemici nei punti deboli; un lanciamissili automatico, che potr\u00e0 sparare dai 6 ai 14 missili; particolarit\u00e0 di quest'arma \u00e8 che se si punta il nemico, questo lo punter\u00e0 automaticamente e lo si potr\u00e0 attaccare ovunque egli vada (a meno che non esca dalla visuale di gioco). Infine vi \u00e8 il \"Viper Boost\"; quest'ultimo lo si sblocca dal 2\u00ba livello con un grado superiore a B, e lo si avr\u00e0 per il resto del gioco. Il boost permette di colpire pi\u00f9 gruppi di nemici (o un singolo nemico) pi\u00f9 volte e procurandogli ingenti danni; quando completamente esaurito, lo si potr\u00e0 ricaricare colpendo i vari nemici. Se lo si utilizza durante una missione, il grado finale vi apparir\u00e0 con la scritta \"Pixy\", che sta a significare proprio l'utilizzo del Viper Boost.\nColonna sonora.\nLa colonna sonora \u00e8 stata prodotta dai Loudmouth e dagli Static-X. Come musica d'apertura, si sono utilizzate 3 canzoni; nelle versioni Americana, Giapponese ed Europea, viene utilizzata \"Fly\" dei Loudmouth; in quella Giapponese \"Shade\" dei Feeder e in quella europea \"Dreamer\" dei Cast."}
{"id": "2595165", "revid": "36426", "url": "https://it.wikipedia.org/wiki?curid=2595165", "title": "Gondi", "text": "I Gondi furono una famiglia di diplomatici e banchieri di origine fiorentina, stabilitasi nel XV secolo in Francia dove ascese al rango nobiliare.\nStoria.\nOrigini.\nLa tradizione indica i Gondi discendenti dei Filippi, cavalieri sotto Carlo Magno, che Dante cit\u00f2 tra le pi\u00f9 antiche famiglie di Firenze nel colloquio con Cacciaguida in \"Paradiso\".\nIl pi\u00f9 antico membro noto della casata, originario di San Cresci in Val Cava (Mugello), \u00e8 Orlando di Bellicozzo, nel consiglio del Comune nel 1197. Il suo bisnipote, Gondo di Ricovero, diede poi il suo nome ai discendenti (come accadeva spesso \"di Gondo\" divenne \"Gondi\", alla maniera latina); il suo nome compare nel 1241 quando negozi\u00f2 un trattato tra Genova e Firenze. Da allora la famiglia collezion\u00f2 varie cariche pubbliche, dando alla Repubblica, tra il 1436 e il 1530, diciotto priori e un gonfaloniere di giustizia; numerosi furono poi i podest\u00e0 nelle citt\u00e0 assoggettate a Firenze, quali Prato, Pistoia, Scarperia, Castelfiorentino, Val d'Era e Montepulciano.\nAscesa a Firenze.\nUna figura di spicco fu Giuliano Gondi il Vecchio (1421-1501), che nel 1460 fu ambasciatore ad Urbino e in seguito divenne tesoriere di re Alfonso di Napoli e, nel 1468, Alto Priore e Signore della Repubblica. Fu lui a commissionare a Giuliano da Sangallo, architetto di corte a Napoli, il palazzo in piazza San Firenze e la cappella in Santa Maria Novella. Il re inoltre avrebbe voluto crearlo duca, ma egli declin\u00f2, fregiandosi per\u00f2 da allora della corona ducale sul suo stemma, in memoria dell'episodio. La sua familiarit\u00e0 con la corte napoletana era tale che quando Giuliano divenne padre (8 gennaio 1468), il re Ferdinando I avrebbe voluto portare a battesimo il nuovo nato, ma nell'impossibilit\u00e0 di recarsi a Firenze fece s\u00ec che fosse delegato, in sua vece, Lorenzo il Magnifico. Il fanciullo fu cos\u00ec battezzato Alfonso Lorenzo Gondi. Anche il fratello di Giuliano, Antonio (1443-1486?), ricopr\u00ec importanti incarichi politici a Firenze. \nIn quegli anni controversi, per la loro appartenenza ghibellina, i Gondi solamente dal 1438 rivestirono cariche pubbliche. Fra' Marco Gondi vest\u00ec l'abito dalle mani del Savonarola e partecip\u00f2 alla difesa del Convento di San Marco dall'assalto degli Arrabbiati. Girolamo e Bartolomeo di Bernardo Gondi ebbero carte del Savonarola e le custodirono gelosamente.\nLe fortune del casato crescevano e da artigiani \"battiloro\" erano ormai diventati banchieri affermati che potevano vantare sedi della propria impresa commerciale a Firenze, a Napoli, a Lione, a Lisbona e a Siviglia.\nIn Francia.\nFurono proprio due figli di Antonio, Girolamo (1472-1557) e Guidobaldo detto Antonio (1486-1560), a stabilirsi a Lione come banchieri, guadagnandosi presto le stime della futura regina di Francia, la fiorentina Caterina de' Medici. Girolamo nel 1543 ampli\u00f2 l'H\u00f4tel d'Aulnay facendone un castello con seicento ettari di parco, ribattezzato Saint-Cloud; fece inoltre ampliare a Firenze una torre in Santa Maria Maggiore nell'attuale via de' Pecori, facendone quello che poi venne chiamato palazzo dei Gondi di Francia, oggi noto come palazzo Orlandini del Beccuto.\nSuo fratello Guidobaldo/Antonio invece, che \u00e8 ritenuto il capostipite del fortunato ramo francese, riusc\u00ec a sposare nel 1516 Marie Caterine de Pierre-Vive, figlia del ciambellano di corte Nicolas, e a entrare a servizio di Caterina, gli don\u00f2 la baronia di Perron. Per lei e per il duca d'Angi\u00f2 fu amministratore e Maestro di Palazzo, mantenendo l'incarico anche quando il duca fu incoronato re col nome di Enrico II. Fu Antonio a finanziare il primo viaggio di Giovanni da Verrazzano verso le \"Indie\", con cui furono scoperte la baia di New York e la Florida: per questo il navigatore decise di battezzare un isolotto, all'imboccatura della baia di New York, in onore della moglie di Gondi \"Pietra Viva\" (Pierre-Vive). Marie de Pierre-Vive fu una fedele aiutante di Caterina durante tutta la vita: le consigli\u00f2 ad esempio di creare i giardini all'italiana delle Tuileries, dei quali studi\u00f2 anche un disegno.\nSuo figlio Alberto (1522-1602) spos\u00f2 nel 1565 Claudia Caterina di Clermont, vedova ed erede del barone di Retz, che riusc\u00ec a trasformata la baronia di Retz in ducato, ottenendo anche il marchesato di Belle-Isle. Questo ramo francese dei Gondi si estinse con Paola Francesca di Pietro (1602-1676), che port\u00f2 nella casa del marito, Francesco Emanuele duca di Lesdigui\u00e8res, titoli e ricchezze.\nDal ramo primogenito del fratello maggiore di Antonio, Girolamo, nacquero Giovanni Battista (1501-1580), pure Maestro di Palazzo, e di Francesco Maria (n. 1503), ambasciatore, il cui pronipote, Pietro Ferdinando (1658-1699), conte di Vic, fu l'ultimo esponente del ramo. Antonio invece ebbe tre figli: Alberto (1522-1602), maresciallo di Francia nel 1573, barone e poi duca di Retz e di Belle \u00cele; Pietro (1532-1616), vescovo di Langres e vescovo di Parigi, cardinale (dal 1587) e ambasciatore a Roma (1595); Carlo (1536-1574), che fu signore di La Tour e generale delle galere (una sorta di ministro plenopotenziario della Marina).\nAlberto in particolare, sposando Claudia Caterina di Clermont-Dampierre, dama di Caterina e vedova del duca Jean de Annabaut di Retz, acquis\u00ec con il matrimonio grandi ricchezze e titoli, arrivando anche a possedere una parte del castello di Versailles. Il ruolo della famiglia nella societ\u00e0 francese del tempo aveva raggiunto un'importanza tale che Alberto fu scelto da Carlo IX per rappresentarlo nel matrimonio per procura con Elisabetta d'Austria, figlia dell'imperatore Massimiliano II: in virt\u00f9 di questo ed altri servigi, il 10 luglio 1573, il sovrano lo insign\u00ec del titolo di Maresciallo di Francia, diventandone il consigliere privato e primo gentiluomo di palazzo. Suo fratello Piero fu vescovo di Parigi, venendo sepolto, accanto ad Alberto, in un monumento funebre nella cappella Gondi nell'abside della cattedrale di Notre-Dame.\nAlberto ebbe quattro figli: Carlo (1569-1596), marchese di Belle \u00cele, marito di Antonietta d'Orl\u00e9ans-Longueville; Enrico (1572-1622), arcivescovo di Parigi e cardinale, capo del consiglio di Luigi XIII; Filippo Emanuele (1581-1662), conte di Joigny, marchese di Belle \u00cele, Capitano delle galere, che per i suoi figli ebbe come precettore san Vincenzo de Paoli; Giovanni Francesco (1584-1654), primo arcivescovo di Parigi.\nFilippo Emanuele continu\u00f2 la dinastia con Pierre (1602-1676), duca di Retz per aver sposato la cugina Caterina; Giovan Francesco Paolo (1613-1679), arcivescovo di Parigi e cardinale, organizzatore della fronda contro il cardinale Mazzarino.\nPietro ebbe solo eredi femmine, tra cui: Paola Francesca (1655-1716), la primogenita, duchessa di Retz, che spos\u00f2, nel 1675, Fran\u00e7ois marchese di Cr\u00e9qui, duca di Lesdigui\u00e8res e governatore del Delfinato, e Maria Caterina Antonietta (1648-1716), monaca dell'ordine delle Benedettine di Nostra Signora del Calvario, di cui fu anche superiora generale. Con la sua morte di Maria Caterina Antonietta si estinse il ramo francese della famiglia, che aveva contato un Consigliere del re, un primo Ministro di Stato, un Generalissimo di tutte le armate, sette cavalieri dello Spirito Santo, un Generale delle Galere, due ambasciatori, tre cardinali e quattro arcivescovi di Parigi.\n Guidobaldo Gondi (1486-1560)\n = Maria Caterina di Pierrevive\n |- Alberto Gondi (1522-1602), duca di Retz\n | = Claudia Caterina di Clermont (1543-1603)\n | |- Charles de Gondi (1569-1596)\n | | = Antonietta d'Orl\u00e9ans-Longueville (1572-1618)\n | | |- Henri de Gondi (1590-1659), duca di Retz\n | | | = Jeanne de Sc\u00e9peaux (1588-1620)\n | | | |- Catherine de Gondi (1612-1677), duchessa di Retz\n | | | | = Pierre de Gondi (1602-1676), duca di Retz\n | | | |- Marguerite-Fran\u00e7oise de Gondi (1615-1670)\n | | | = Luigi di Coss\u00e9-Brissac (1625-1661)\n | | |- Eleonora de Gondi (?-1600)\n | |- Henri de Gondi (1572-1622), cardinale\n | |- Philippe Emmanuel de Gondi (1581-1662)\n | | = Fran\u00e7oise Marguerite de Silly (1584-1625)\n | | |- Pierre de Gondi (1602-1676), duca di Retz\n | | | = Catherine de Gondi (1612-1677), duchessa di Retz\n | | | |- Marie-Catherine Antoinette (1648-1716)\n | | | |- Paule-Marguerite Fran\u00e7oise de Gondi (1655-1716), duchessa di Retz\n | | | = Fran\u00e7ois Emmanuel de Blanchefort-Cr\u00e9quy (1645-1681)\n | | |- Henri (1610-1622)\n | | |- Jean-Fran\u00e7ois Paul de Gondi (1613-1679), cardinale\n | |- Jean-Fran\u00e7ois de Gondi (1584-1654), arcivescovo\n |- Pierre de Gondi (1533-1616), cardinale\nIl ramo fiorentino.\nNel frattempo anche a Firenze la famiglia continu\u00f2 ad avere un ruolo di rilievo nella societ\u00e0 dell'epoca, imparentandosi nel tempo con le maggiori casate d'Italia e di Francia, come i Savoia, gli Orl\u00e9ans, i Medici, gli Albizzi, gli Antinori, gli Strozzi. Il ramo \u00e8 ancora esistente e abita ancora palazzo Gondi nel centro della citt\u00e0. Bernardo di Antonio (n. 1482), priore nel 1527, spos\u00f2 Caterina di Pier Filippo Tornabuoni e i suoi figli Bartolomeo (n. 1518) e Amerigo (n. 1530) sono i capostipiti di due rami della famiglia. Francesco (n. 1718) di Angiolo Antonio, della linea di Amerigo, spos\u00f2 Teresa, figlia del bal\u00ec Giovan Battista Gianfigliazzi.\nTra le attivit\u00e0 familiari spicca oggi la produzione di vino Chianti Rufina e olio extra-vergine d'oliva nelle antiche tenute familiari di Bossi (Pontassieve) e Volmiano (Calenzano).\nArma.\n\"D'oro a due mazze d'arme di ferro, legate di rosso, passate in croce di S. Andrea\"\nBibliografia.\nPer le carte d'archivio:"}
{"id": "2595166", "revid": "1573940", "url": "https://it.wikipedia.org/wiki?curid=2595166", "title": "Telemonterosa", "text": "Telemonterosa o TMR \u00e8 stata un'emittente televisiva locale nata il 30 ottobre 1981 che trasmetteva da Borgosesia e copriva la zona della Valsesia.\nLa sua programmazione giornaliera era di 18 ore e mezza, comprensiva di telegiornale con le informazioni locali, programmi culturali, cartoni animati, telefilm e rubriche di vario genere.\nDal 2007 possedeva una regia virtuale per i notiziari ed \u00e8 stato possibile visionare il canale televisivo anche in streaming dal sito ufficiale tramite il servizio di Livestream.\nLa chiusura.\nA causa delle ristrette risorse economiche, nel novembre 2010, con il passaggio al digitale terrestre, l'emittente fu costretta a dismettere il ripetitore situato a Varallo, limitando la visione alla sola cittadina di Borgosesia. Le trasmissioni in digitale proseguirono sino al 29 luglio 2011, quando l'emittente sub\u00ec uno sfratto esecutivo da parte dei proprietari dell'immobile da cui trasmetteva, con la conseguenza della cessazione delle trasmissioni. Anche il sito internet fu rapidamente disattivato.. Nel settembre 2011 fu annunciata la chiusura di TMR con un messaggio sulla pagina facebook del canale. Tra le cause della fine delle trasmissioni, oltre alla precaria situazione economica, vi fu anche l'imminenza della dismissione dei canali UHF dal 61 al 69 a favore della tecnologia telefonica LTE, che avrebbe posto comunque fine all'esistenza del canale. TMR, che disponeva di un canale su UHF 68, sarebbe stata pertanto costretta a spegnere il proprio impianto a fine 2012 e, non facendo parte di intese con altre emittenti e per le limitate potenzialit\u00e0 economiche (che avrebbero limitato l'attribuzione del punteggio, perlopi\u00f9 determinato dalla copertura e dal numero di dipendenti in carico, con particolare riferimento a quello giornalistico), sarebbe stata quasi certamente estromessa dalle graduatorie per le riassegnazioni emesse nell'autunno (2012), condividendo la sorte di altre emittenti in Lombardia, Friuli, Emilia-Romagna e Lazio. L'eredit\u00e0 del canale \u00e8 stata ufficiosamente raccolta da un must-carrier locale, \"Valsesia Tv\".\nCuriosit\u00e0.\nLa giornalista di Mediaset Beatrice Ghezzi ha lavorato per Telemonterosa."}
{"id": "2595175", "revid": "422548", "url": "https://it.wikipedia.org/wiki?curid=2595175", "title": "Amanda Marie Elizabeth Wibben", "text": ""}
{"id": "2595178", "revid": "1305772", "url": "https://it.wikipedia.org/wiki?curid=2595178", "title": "Radio Piemonte Stereo", "text": "Radio Piemonte Stereo (sebbene all'epoca non trasmettesse ancora in stereofonia) \u00e8 stata una delle prime radio libere del Piemonte: inizi\u00f2 le trasmissioni il 18 dicembre del 1975 da Biella (che all'epoca era ancora in provincia di Vercelli) e nonostante potesse contare solo su un piccolo trasmettitore, riusc\u00ec a coprire tutta l'area del vercellese grazie ai pochissimi segnali a quel tempo presenti.\nIn pochi mesi pass\u00f2 dalle due alle dodici ore giornaliere di trasmissione e per alcuni anni ha avuto tra i suoi collaboratori anche l'attore e conduttore televisivo Ezio Greggio.\nNata da un'idea di Rodolfo Cirio e Loredana Favaretto, parteciparono alla realizzazione degli studi Doriano Francescon e Lamberto Sanna.\nNel 1978 la radio pass\u00f2 ad una diffusione in stereofonia e con il collegamento con la discoteca \"Charlie Brown\" e il notturno le ore di trasmissione divennero 24.\nNel 1997 venne costituita \"RADIO&amp;RADIO\" s.r.l. che possiede Radio Piemonte e Radio Amica.\nNell'aprile 2008 Radio Piemonte Stereo e Radio Amica annunciano con un comunicato in onda la chiusura immediata delle emittenti."}
{"id": "2595190", "revid": "584834", "url": "https://it.wikipedia.org/wiki?curid=2595190", "title": "Loibl-Pass", "text": ""}
{"id": "2595193", "revid": "438678", "url": "https://it.wikipedia.org/wiki?curid=2595193", "title": "Il carniere", "text": "Il carniere \u00e8 un film del 1997 diretto da Maurizio Zaccaro.\nTrama.\nNell'estate del 1991, tre italiani raggiungono una riserva di caccia in Croazia. Vanno a cervi, ma, ignari di quel che da mesi bolle in pentola, non sanno decifrare gli enigmatici segnali che li circondano. A caccia, uno dei tre \u00e8 ferito al ginocchio da un proiettile di provenienza ignota. Passano in un ospedale e finiscono in un albergo preso di mira notte e giorno dai cecchini. La vacanza si \u00e8 trasformata in un incubo di paura, sangue e morte."}
{"id": "2595194", "revid": "767487", "url": "https://it.wikipedia.org/wiki?curid=2595194", "title": "Parce que tu crois", "text": "Parce que tu crois (\"Perch\u00e9 tu credi\") \u00e8 una canzone del cantante armeno-francese Charles Aznavour, presente negli album del 1966 \"La boh\u00e8me\" e \"Charles Aznavour chante Paris au mois d'ao\u00fbt\".\nLa canzone \u00e8 stata campionata da numerosi artisti, tra i quali Dr. Dre con la canzone \"What's the Difference\", presente nell'album \"The Chronic\" del 2001.\nNel 2003 Blu Cantrell (featuring Sean Paul) la campiona in \"Breathe\". Nel 2006 Bitter:Sweet la us\u00f2 per \"Dirty Laundry\". Nel 2007 la francese Koxie con la sua \"Gar\u00e7on\" riutilizza la base di Dr. Dre."}
{"id": "2595200", "revid": "599013", "url": "https://it.wikipedia.org/wiki?curid=2595200", "title": "Meli Lupi", "text": "I Meli Lupi di Soragna sono una nobile famiglia italiana che si fregia dei titoli di marchesi e principi di Soragna, principi del Sacro Romano Impero.\nStoria.\nI Lupi.\nLa famiglia Lupi ha origini probabilmente longobarde o, come da leggenda familiare, dalla regina Lupa del Regno di Le\u00f3n. Secondo il genealogista seicentesco Ippolito Calandrini, la famiglia discende da Sisulfo o Gisulfo, figlio di Lupo del Friuli, a sua volta discendente di San Lupo da Troyes . La fortuna della famiglia cominci\u00f2 nel XIII secolo quando Guido Lupi spos\u00f2 una Pallavicino. Si parla anche del nobile Azzo da Lucca, personaggio di origini longobarde, quale capostipite della famiglia. I Lupi ebbero la signoria di Soragna almeno a partire dal 1198 e, con diploma dato in Praga il 20 settembre 1347, venne investita del marchesato di Soragna dall'imperatore Carlo IV (nomina confermata nel 1364 e nel 1368). L'insigne casata, che dette numerosi esponenti politici e podest\u00e0 a vari comuni del nord e centro Italia, fu esiliata da Parma e dal feudo di Soragna a causa delle annessioni dei Visconti duchi di Milano nel XIV secolo. Rifugiatisi con i Rossi di San Secondo, con quali erano imparantati, presso i da Camino signori di Padova. Alcuni Lupi furono valorosi capitani di ventura come Bonifacio Lupi e i nipoti Simone, Antonio e Antonio Biancardo. La linea anziana e primogenita si estinse nel 1514. Sussistono, tuttora, presso la basilica del Santo a Padova la cappella di San Giacomo ove \u00e8 tumulato il marchese Bonifacio e nella piazzetta adiacente l'oratorio di San Giorgio, mausoleo familiare.\nI Meli di Cremona.\nAntica nobile famiglia cremonese, ascritta al patriziato veneto dal 1499, si propag\u00f2 nel corso dei secoli, in diverse regioni italiane. Capostipite fu Andreolo Meli, vissuto nel XV secolo. Membri illustri della famiglia furono: Antonio (XIV secolo) giureconsulto alla corte dei Visconti, Gianfilippo (XV secolo) consigliere di Francesco Sforza, Gabriele (?-1505) decurione di Cremona. \nNel 1530 Giampaolo I Meli, discendente della storica famiglia, figlio di Giovanni e di Caterina Lupi, prese possesso del feudo di Soragna, assumendo il nome Meli Lupi.\nI Meli Lupi di Soragna.\nPrivo di eredi diretti, con testamento del 24 ottobre 1513, il marchese Diofebo I Lupi scelse come suo successore il pronipote Giampaolo I Meli (1508-1539), nipote \"ex filio\" di sua sorella Caterina e di Giovanni Meli (?-1478), appartenente all'omonima illustre famiglia cremonese ascritta (dal 1499) al patriziato veneziano: nonostante le ripetute contestazioni e appelli degli esponenti degli altri rami familiari, Giampaolo vide confermati i suoi diritti sul feudo di Soragna da Carlo V con diploma sottoscritto in Mantova il 10 aprile 1530, con il quale gli veniva conferito il rango di nobile del Sacro Romano Impero e autorizzato a inserire nel suo stemma l'aquila bicipite imperiale. In virt\u00f9 di tale decreto, la famiglia Meli assunse la denominazione di Meli Lupi e adott\u00f2 l'arma dei Lupi (\"d'argento, al lupo rapace d'azzurro, armato e linguato di rosso) abbassata sotto un capo di concessione con le armi dell'Impero (d'oro, all'aquila bicipite di nero, rostrata e membrata del campo\").\nIl 4 agosto 1709 Giampaolo IV Meli Lupi ottenne da Giuseppe I la dignit\u00e0 di principe di Soragna e del Sacro Romano Impero, trasmissibile in linea maschile primogenita e, in caso di estinzione di questa, al ramo collaterale pi\u00f9 prossimo: con lo stesso diploma riceveva il trattamento di \"Illustrissimus\", \"Dilectio\" e \"Consanguineus Charissimus\". L'arma principesca concessa dall'imperatore riuniva quelle delle famiglie Lupi e Meli: nel primo partito recava l'arma dei Lupi di Soragna come risultante dalla concessione del 1530 (il \"capo dell'impero\", per ragioni di simmetria, veniva per\u00f2 esteso al punto che il primo partito risulta troncato); nel secondo, quella dei Meli di Cremona (\"troncato, nel primo d'argento, al cervo slanciato al naturale, nel secondo di rosso, a due bande d'oro\").\nNel 1729 Giampaolo IV Maria mor\u00ec senza prole: suo fratello Nicol\u00f2 I ottenne dall'imperatore Carlo VI la successione nel feudo e il titolo principesco (diploma dato in Laxenburg il 19 maggio 1731).\nI Meli Lupi di Soragna Tarasconi.\nNel 1857 il marchese Luigi Lupo Meli Lupi di Soragna fu nominato erede universale dal conte Luigi Tarasconi, ultimo discendente della stirpe. Dall'anno seguente il ramo secondogenito dei principi aggiunse al proprio il cognome Tarasconi, unendo gli stemmi gentilizi delle due casate, per decreto del 12 febbraio 1858 firmato dalla duchessa reggente Luisa Maria di Borbone."}
{"id": "2595202", "revid": "599013", "url": "https://it.wikipedia.org/wiki?curid=2595202", "title": "John Frederick Byrne", "text": ""}
{"id": "2595205", "revid": "30610", "url": "https://it.wikipedia.org/wiki?curid=2595205", "title": "Barchessa", "text": "La barchessa, barc\u00f2n o barco \u00e8 un edificio rurale di servizio, tipico dell'architettura della villa veneta, destinato a contenere gli ambienti di lavoro, dividendo lo spazio del corpo centrale della villa, riservato ai proprietari, da quello dei contadini. Di norma le barchesse erano caratterizzate da una struttura porticata ad alte arcate a tutto sesto ed adibite ai servizi: dalle cucine, alle abitazioni dei contadini, alle stalle e agli annessi rustici (rimessa per arnesi agricoli, magazzino per scorte alimentari ed altro).\nDescrizione.\nNell'area della Repubblica di Venezia le barchesse - spesso pi\u00f9 d'una - quasi sempre si dispongono lateralmente alla casa \"dominicale\" o padronale (il corpo centrale della villa che ospita la residenza del proprietario) e, di norma, sono parte integrante di un grande complesso agricolo produttivo. Andrea Palladio diede dignit\u00e0 architettonica alle barchesse, affiancandole, allineandole e collegandole alla casa padronale, conferendo all'insieme maggiore simmetria e monumentalit\u00e0. Anche l'orientamento era importante: nei suoi \"Quattro libri dell'architettura\" (Venezia, 1570), Palladio afferma che le barchesse dovrebbero essere esposte a Sud in modo da tenere asciutta la paglia, per evitare che fermenti e bruci.\nNelle campagne venete - e in particolare lungo la riviera del Brenta - non \u00e8 infrequente trovare oggi barchesse prive della villa: a causa della tassazione sulle ville, durante l'Ottocento molti edifici del patriziato veneziano vennero abbattuti, lasciando solo le barchesse, utili come rustici o magazzini.\nEsempi.\nTra le pi\u00f9 famose e caratteristiche barchesse ci sono quelle abbinate alle seguenti ville:\nOppure le singole barchesse, oggi prive della villa:"}
{"id": "2595208", "revid": "1543377", "url": "https://it.wikipedia.org/wiki?curid=2595208", "title": "Celebration (album Madonna)", "text": "Celebration \u00e8 la quarta raccolta della cantautrice statunitense Madonna, la prima a raccogliere i suoi maggiori successi discografici dal 1982 al 2009, e segna l'addio della cantante all'etichetta discografica Warner Bros. Records.\nDescrizione.\nLe canzoni del disco sono state tutte rimasterizzate e selezionate da Madonna e dai suoi fans, coprendo l'intera carriera della cantante con brani come \"Everybody\", \"Express Yourself\", \"Vogue\" e \"4 Minutes\".\nAlcuni dei brani sono stati \"rieditati\" apposta per questa raccolta (\"Everybody\", \"Express Yourself\", \"Lucky Star\"), altri sono presenti in forma originale o in una versione \"Edit\" gi\u00e0 esistente.\nLa raccolta, pubblicata in Italia il 18 settembre 2009, \u00e8 stata anticipata dal singolo \"Celebration\", pubblicato il 3 agosto 2009 ed inedito, incluso nella raccolta insieme a \"Revolver\".\nI brani nella raccolta sono in ordine sparso, mentre l'artwork, sia dell'album che del DVD, \u00e8 stato creato dallo street pop artist \"Mr. Brainwash\".\n\"Celebration\" \u00e8 uscito sia come doppio album sia con una versione contenente un unico disco.\nDal 25 settembre \u00e8 disponibile anche una versione in doppio DVD col nome di \"\", che racchiude i migliori video musicali di Madonna in ordine cronologico, alcuni per la prima volta su DVD e altre vere e proprie rarit\u00e0 incluso il video del singolo omonimo.\nIl secondo singolo, uscito il 14 dicembre 2009, \u00e8 \"Revolver\".\nL'edizione digitale Deluxe di iTunes include in esclusiva la canzone \"It's So Cool\", originariamente uno dei demo dell'album \"American Life\" con il titolo \"Cool Song\".\nL'Album nel 2012 rientra nelle classifiche italiane.\nAccoglienza.\n\"Celebration\" ottenne recensioni positive. \"The Daily Telegraph\" scrisse: \"La \"Celebration\" di Madonna riflette appieno la costanza con cui ci ha confezionato hit come 'Music', 'Ray of Light', 'Frozen' o 'Don't Tell Me'\", ospitando solo un paio di canzoni non indispensabili.\" Slant Magazine comment\u00f2 che \"in realt\u00e0, quello che Madonna e i suoi fan stanno festeggiando con la pubblicazione di \"Celebration\" \u00e8 la prova tangibile che il repertorio della popstar \u00e8 talmente sconfinato e variegato da poter pubblicare una massiccia raccolta che in due dischi strizza 36 canzoni e riuscire a trasmettere solo in maniera incompleta il mito di Madonna\", ma aggiunse che \"all'album mancano canzoni, non tutte quelle contenute sono quelle giuste, e sembra essere stato assemblato da una playlist automatica non particolarmente intuitiva.\" AllMusic sostenne che \"la raccolta si attiene fantasticamente al titolo; senza dubbio \u00e8 una \"celebrazione\" della carriera di Madonna che contiene alcuni dei brani di musica pop pi\u00f9 memorabili e affascinanti mai creati.\"\n\"Rolling Stone\" scrisse che \"\"Celebration\" si apre sprizzando gioia e non perde mai colpi. Si tratta di un inebriante viaggio non cronologico tra gli anni di Madonna, anni in cui sei grato di aver vissuto. Il suo talento nel produrre hit \u00e8 impareggiabile e [...] ancora vivo\", ma sostenne che la canzone \"Angel\" avrebbe dovuto essere presente. \"Entertainment Weekly\" sostenne che l'album \"si mantiene sorprendentemente buono per tutta la sua durata\". L\"'Houston Chronicle\" scrisse entusiasta che \"ogni canzone contenuta in \"Celebration\" rappresenta un momento preciso del passato, in cui abbiamo cantato con la radio accesa, in cui abbiamo volteggiato sulla pista da ballo. Si tratta di un testamento vivente delle prodezze pop di Madonna, spesso minimizzate, dai fruscianti inizi elettropop di 'Everybody' e 'Burning Up' fino ai volteggi retro disco di 'Beautiful Stranger' e 'Hung Up', che resta un indiscutibile inno da mani al cielo.\"\n\"NME\" scrisse una recensione negativa, \"Madonna ovviamente concepisce questa raccolta come una testimonianza della sua longevit\u00e0 musicale [...] quando in realt\u00e0 evidenzia i suoi recenti fallimenti\", sebbene sia \"ingiusto sottovalutare il tocco magico di Madge nel mondo della musica fino al 1990\". Anche Pitchfork sottoline\u00f2 le differenze tra la qualit\u00e0 del materiale di Madonna prodotto nei primi anni e negli ultimi, commentando come \"'Hung Up' [sia] veramente l'unica canzone dell'era successiva al \"GHV2\" che si sia insinuata nell'immaginario collettivo pop americano\", aggiunse che \"[Madonna] si merita una retrospettiva pi\u00f9 mirata che questa operazione commerciale piena di riempitivi\", e lod\u00f2 le prime canzoni sul disco, definendole \"incredibilmente forti, un argomento a favore del genio di Madonna.\"\nTracce.\nEdizione CD: disco singolo.\nNote\nEdizione CD: disco doppio.\nCD2.\nNote\nFormati e versioni.\nLa raccolta \"Celebration\" \u00e8 stata pubblicata su CD, in un'edizione standard, con una lista tracce di 18 brani compreso l'inedito \"Celebration\", oppure in un'edizione speciale con due CD, contenente 36 brani con un secondo inedito, \"Revolver\".\n\"Celebration\" \u00e8 disponibile anche in formato digitale dove, nell'edizione speciale, si aggiungono altre tre \"bonus tracks\": la versione \"Benny Bennassi Remix\" di \"Celebration\", \"It's So Cool\" ed un altro remix di \"Celebration\".\nSuccesso commerciale.\nL'album ha venduto nella prima settimana 189.000 copie, 30.000 delle quali in Italia, e ha debuttato alla numero 1, oltre che in questo paese, anche in Gran Bretagna ed Irlanda.\nL'album ha raggiunto poi la 1\u00aa posizione in Belgio (Fiandre), Danimarca e Germania, mentre in Austria, Stati Uniti, Belgio (Vallonia), Finlandia, Paesi Bassi, Norvegia, Portogallo, Spagna, Svezia e Svizzera l'album ha debuttato nella top ten.\nFino ad oggi l'album ha venduto 4 milioni di copie\nIn Italia \u00e8 alla 21\u00aa posizione nella classifica stilata dalla FIMI riguardante gli album pi\u00f9 venduti nel 2009; mentre la raccolta dei video in DVD al n.6.\nClassifiche.\nNel 2012, in seguito all'uscita del brano \"Give Me All Your Luvin\"' e della disponibilit\u00e0 in pre-ordine dell'album \"MDNA\", \"Celebration\" \u00e8 rientrato in classifica nella \"Billboard 200\" alla posizione numero 24."}
{"id": "2595211", "revid": "33888", "url": "https://it.wikipedia.org/wiki?curid=2595211", "title": "Luigi Cortesi", "text": "Biografia.\nLuigi Cortesi partecipa giovanissimo alla Resistenza negli ultimi mesi prima della Liberazione. Nel dopo-guerra, inizia il suo itinerario di studioso del movimento operaio e di militante, anche se poco ortodosso, del Partito Comunista Italiano. A Milano collabora con altri storici quali Franco Della Peruta, Stefano Merli e Giuliano Procacci presso l'Istituto Giangiacomo Feltrinelli, diventandone anche direttore della Biblioteca. Successivamente, diventa anche direttore della \"Rivista storica del socialismo\". Nel 1988 ha fondato e ha diretto la rivista \"Giano. Pace ambiente problemi globali\". \u00c8 stato professore ordinario di \"Storia contemporanea\" all'Istituto Universitario Orientale di Napoli.\nIl suo ultimo libro, cui ha lavorato fino alla fine dei suoi giorni, \u00e8 \"Storia del comunismo. Da Utopia al termidoro sovietico\", un lavoro che \"giunge al culmine di una esperienza umana e intellettuale in cui il marxismo \u00e8 stato, al contempo, oggetto di riflessione teorica e motore dell\u2019agire politico\"."}
{"id": "2595213", "revid": "76963", "url": "https://it.wikipedia.org/wiki?curid=2595213", "title": "Graciela St\u00e9fani", "text": "Biografia.\nInizia la sua carriera negli anni '70. Ha studiato recitazione insieme a Agust\u00edn Alezzo e Lito Cruz, canto con An\u00edbal Silveyra, Rodolfo Vals e Mabel Moreno oltre che studiare danza. I suoi primi ruoli furono in teatro nelle opere \"Olvida los tambores\", \"Todos son sospechosos menos el muerto\" e \"\u00c9rase una vez Buenos Aires\".\nIn televisione debutta nel 1983 con \"Illusione d'amore\" e un anno dopo alla serie televisiva \"Luc\u00eda Bonelli\" nel ruolo di Dora. Negli anni '90 ha preso parte a \"Monta\u00f1a rusa, otra vuelta\", \"Chiquititas\" e \"Gasoleros\". Nel 2001 \u00e8 tra i co-protagonisti della telenovela \"El sodero de mi vida\", in seguito a \"Soy gitano\". \nTra il 2004 e il 2005 \u00e8 l'antagonista principale della telenovela \"Flor - Speciale come te\" dove interpreta Malala, personaggio presente anche in qualche episodio della telenovela \"Teen Angels\". Nel 2008 \u00e8 nel cast co-protagonista di \"Don Juan y su bella dama\" e nel 2013 partecipa a \"Mi amor, mi amor\". Da pi\u00f9 di dieci anni tiene lezioni di recitazione.\nDoppiatrice italiane.\nNelle versioni in italiano dei suoi film, Graciela St\u00e9fani \u00e8 stata doppiata da:"}
{"id": "2595214", "revid": "287204", "url": "https://it.wikipedia.org/wiki?curid=2595214", "title": "Codex Monacensis", "text": "Il Codex Monacensis (Gregory-Aland: X o 033; Soden: A3) \u00e8 un manoscritto onciale in lingua greca datato al X secolo, contenente i vangeli canonici.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ) e di Matteo 16,2b-3."}
{"id": "2595217", "revid": "889336", "url": "https://it.wikipedia.org/wiki?curid=2595217", "title": "Codex Sangallensis 48", "text": "Il Codex Sangallensis 48 (Gregory-Aland: \u0394 o 037; Soden: \u03b5 76) \u00e8 un manoscritto onciale diglotto greco-latino datato al IX secolo, contenente i vangeli canonici.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" )."}
{"id": "2595221", "revid": "1924342", "url": "https://it.wikipedia.org/wiki?curid=2595221", "title": "Junior Eurovision Song Contest 2007", "text": "La quinta edizione del Junior Eurovision Song Contest si \u00e8 svolta l'8 dicembre 2007 presso l'Ahoy di Rotterdam, nei Paesi Bassi.\nIl concorso si \u00e8 articolato in un'unica finale condotta da Sipke Jan Bousema e Kim-Lian van der Meij, ed \u00e8 stato trasmesso in 21 paesi (inclusa l'Australia). La durata totale del concorso \u00e8 stata di 2 ore e 15 minuti.\nIn questa edizione hanno debuttato l'Armenia, la Bulgaria, la Georgia e la Lituania. Mentre la Croazia e la Spagna, le vincitrici rispettivamente della prima e della seconda edizione del concorso, hanno annunciato il proprio ritiro.\nA partire da quest'edizione la fascia d'et\u00e0 di partecipazione viene ridotta, infatti solo gli artisti di et\u00e0 compresa tra i 10 e 15 sono ammessi al concorso.\nIl vincitore \u00e8 stato Aljaksej \u017dyhalkovi\u010d per la Bielorussia con \"S druz'jami\".\nOrganizzazione.\nCome \u00e8 gi\u00e0 accaduto nell'edizioni precedenti, l'Unione europea di radiodiffusione (UER), ha annunciato che sarebbero state le emittenti interessate a presentare una candidatura per organizzare la manifestazione.\nIl 13 luglio, \u00e8 stato annunciato che i Paesi Bassi con l'emittente nazionale AVRO avrebbe avuto l'onore di organizzare la manifestazione, battendo le candidature della Croazia (HRT) e quella di Cipro (CyBC).\nScelta della sede.\nL'11 settembre 2006, AVRO conferm\u00f2 che la sede sarebbe stata l'Ahoy Rotterdam, arena ed uno tra maggiori centro congressi del paese, collocato nel centro della citt\u00e0 di Rotterdam. Successivamente l'emittente olandese ha annunciato che sarebbero stati stanziati 2 milioni di euro come quota budget per la manifestazione.\nPresentatori.\nI presentatori incaricati di condurre l'evento sono stati: Sipke Jan Bousema e Kim-Lian van der Meij.\nFinale.\nLa finale si \u00e8 svolta l'8 dicembre 2007 alle 18:00 CEST; vi hanno gareggiato 17 paesi.\nNegli \"interval acts\" si sono esibiti: Katie Melua, i Ch!pz e tutti i partecipanti che si sono esibiti con la common song \"One World\".\n12 punti"}
{"id": "2595223", "revid": "1305772", "url": "https://it.wikipedia.org/wiki?curid=2595223", "title": "Codex Sangallensis", "text": ""}
{"id": "2595224", "revid": "228587", "url": "https://it.wikipedia.org/wiki?curid=2595224", "title": "Fenula", "text": ""}
{"id": "2595226", "revid": "125818595", "url": "https://it.wikipedia.org/wiki?curid=2595226", "title": "Maria Antonietta Torriani", "text": "Con lo pseudonimo di Marchesa Colombi entr\u00f2 nella storia del romanzo popolare e del femminismo.\nBiografia.\nIl nome di \"Marchesa Colombi\" era in realt\u00e0 uno pseudonimo, tratto dalla commedia \"La satira e Parini\" di Paolo Ferrari, in cui i marchesi Colombi sono personaggi futili e frivoli.\nOrfana di padre, visse con la madre Carolina Imperatori e con il secondo marito di lei, Martino Moschini, fino al 1865. Dopo il diploma di maestra elementare si dedic\u00f2 alla pittura e alla scrittura e alcuni suoi articoli vennero pubblicati su diversi giornali, come ad esempio il Giornale delle Donne. Nel 1868 si trasfer\u00ec a Milano in via San Pietro in Gessate; nella capitale lombarda conobbe Anna Maria Mozzoni, protofemminista lombarda, con la quale inizi\u00f2 a collaborare. Nel 1871 scrisse il saggio \"Della letteratura nell'educazione femminile\", in cui sostenne l'importanza della cultura e della lettura nel percorso di formazione della donna.\nIl matrimonio.\nNegli anni settanta il giornalista Eugenio Torelli Viollier, nato a Napoli nel 1842 e trasferitosi a Milano nel 1865, era redattore di una rivista a quei tempi molto diffusa, \"L'Illustrazione Universale\", che pubblicava anche racconti e novelle. Incontrata la Torriani, che si era recata alla redazione del periodico per offrire la propria collaborazione, se ne innamor\u00f2. Il matrimonio fu celebrato il 30 ottobre 1875. L'anno seguente Torelli fonder\u00e0 il \"Corriere della Sera\".\nSar\u00e0 in questo periodo che la Torriani assumer\u00e0 definitivamente lo pseudonimo di Marchesa Colombi - gi\u00e0 usato in precedenza assieme ad altri nomi d'arte - diventando anche la prima firma femminile del quotidiano milanese. La collaborazione continu\u00f2 anche dopo il 1888, quando si separ\u00f2 dal marito.\nGli ultimi anni.\nNel 1900 lasci\u00f2 Milano e si trasfer\u00ec in provincia di Torino, a Cumiana, dove visse i suoi ultimi vent'anni.\nNella parte finale della sua vita scrisse ancora romanzi a sfondo sociale, libri per fanciulli, operette morali e racconti.\nMor\u00ec a Milano nel 1920 e fu sepolta a Cumiana.\nLa sua opera, pur oggetto di interesse da parte dei critici a lei contemporanei, che le valsero l'inclusione in prestigiose bibliografie quali la \"Bibliografia femminile italiana del XIX secolo\" (1875) di Oscar Greco e il \"Dizionario biografico degli scrittori contemporanei\" di Angelo De Gubernatis (1878), venne tuttavia spesso riduttivamente classificata come letteratura d'intrattenimento e fu gradualmente dimenticata. Questa trascuratezza da parte dell\"'establishment\" culturale perdur\u00f2 a lungo; va tuttavia segnalato come Benedetto Croce le dedicasse un breve saggio critico apparso nel 1934 presso \"Aggiunte alla \"Letteratura della nuova Italia\"\", ponendola in relazione, per tematiche trattate e stile letterario, con altri autori \"minori\" a lei contemporanei. La Torriani venne tuttavia riscoperta nel secondo dopoguerra grazie a Natalia Ginzburg e Italo Calvino, che ne apprezzarono lo stile asciutto e insieme ironico.\nNel 1973 i due curarono la pubblicazione di \"Un matrimonio in provincia\" presso la collana \"Centopagine\" della Einaudi, segnando l'inizio di un rinnovato interesse da parte della critica per la sua ricca produzione letteraria.\nCultura di massa.\nIl suo romanzo pi\u00f9 noto, \"Un matrimonio in provincia\", fu adattato per il piccolo schermo nel 1980. Lo sceneggiato, diretto da Gianni Bongioanni, and\u00f2 in onda in due puntate, con Erica Beltrami nel ruolo principale e con la partecipazione di Laura Betti."}
{"id": "2595232", "revid": "228587", "url": "https://it.wikipedia.org/wiki?curid=2595232", "title": "Jalo", "text": ""}
{"id": "2595234", "revid": "729019", "url": "https://it.wikipedia.org/wiki?curid=2595234", "title": "Franz Moritz von Lacy", "text": "Biografia.\nI primi anni.\nSuo padre, il conte Peter Lacy era un feldmaresciallo russo ma discendente da una famiglia irlandese, e aveva pertanto preferito seguire le sorti dell'esiliato Giacomo II d'Inghilterra, scozzese e cattolico, il quale aveva dovuto abbandonare l'Inghilterra coi suoi cortigiani per non essere perseguitato dall'anglicanesimo imperante. Franz Moritz venne educato in Germania affinch\u00e9 intraprendesse come il padre una carriera militare ed entr\u00f2 pertanto al servizio degli Asburgo. Egli prest\u00f2 servizio in Italia, Boemia, Slesia e nei Paesi Bassi durante la Guerra di Successione austriaca, venendo ferito per ben due volte, e risultando al termine della guerra col grado di Luogotenente Colonnello. All'et\u00e0 di 25 anni divenne Colonnello a capo di un reggimento di fanteria.\nLa carriera militare.\nNel 1756 con l'apertura della Guerra dei Sette anni egli era ancora in servizio, e nella prima battaglia (Battaglia di Lobositz) egli si distinse a tal punto da venire promosso sul campo al grado di Maggiore Generale. Egli ricevette la propria terza ferita in quell'occasione, combattendo poi nella battaglia di Reichenberg e ricevendo la sua quarta ferita nella battaglia di Praga del 1757. Nel 1757 Lacy prese parte con vigore alla grande vittoria della battaglia di Bratislava ed a quella di Leuthen ove venne ferito per la quinta volta, coprendo il ritiro delle armate sconfitte. Dopo questo atto inizi\u00f2 la sua collaborazione col feldmaresciallo Leopold Joseph Daun, il nuovo \"generalissimo\" delle forze imperiali e questi due comandanti, assistiti dal genio di Ernst Gideon von Laudon, tennero testa a Federico il Grande per la restante parte della guerra.\nVenne cos\u00ec creato uno staff generale e Lacy, allora Luogotenente Feldmaresciallo alla sola et\u00e0 di 32 anni, divenne capo di questa squadra che si rifaceva al comando diretto di Daun. Dopo la Battaglia di Hochkirch (15 ottobre 1758) Lacy ricevette la Gran Croce dell'Ordine Militare di Maria Teresa. Nel 1759 sia Daun che Lacy caddero per\u00f2 in disgrazia in quanto fallirono la vittoria di azioni giudicate semplicissime strategicamente, ma Lacy ne usc\u00ec comunque positivamente ottenendo il grado di \"Feldzeugmeister\" solo grazie al fatto che lo stesso Laudon aveva ricevuto questo stesso incarico per la sua brillante condotta nella Battaglia di Kunersdorf. Ad ogni modo le responsabilit\u00e0 di Lacy nella perdita delle battaglie era risultata pesantissima, a tal punto che la sua capacit\u00e0 di comando supremo era stata messa in dubbio persino da Daun, che si era rifiutato di concedergli il comando di Feldmaresciallo nel periodo in cui egli stesso era stato ferito alla Battaglia di Torgau ed era convalescente.\nDopo la firma del Trattato di Hubertusburg si apr\u00ec per Lacy una nuova epoca di splendore per i grandi scopi. Maria Teresa d'Austria aveva posto il suo figlio primogenito, Giuseppe II a capo degli affari militari austriaci, e Lacy era in ottimi rapporti col giovane principe che lo nomin\u00f2 Feldmaresciallo nel 1766, devolvendo quasi completamente a lui l'occupazione di riformare accuratamente l'esercito. Egli inizi\u00f2 subito con l'emanare nuovi decreti per la regolazione delle armi, un nuovo codice di leggi militari e un buon sistema di logistica. Il risultato del suo lavoro fu un esercito pi\u00f9 numeroso, meglio equipaggiato e meno costoso di quando non si fosse mai visto. Giuseppe II lo nomin\u00f2 presto suo consigliere militare il che gli apr\u00ec le porte non solo in campo militare, ma ad un pieno accesso agli affari di corte, nonch\u00e9 alla questione della spartizione della Polonia.\nNella breve Guerra di Successione bavarese, Lacy e Laudon si trovavano a capo delle armate austriache contro il re di Prussia e quando Maria Teresa mor\u00ec nel 1780, Giuseppe II divenne sovrano di tutti i territori austriaci e imperiali, il che ravvicin\u00f2 ancora di pi\u00f9 l'influenza di Lacy al vero potere centrale. Pi\u00f9 impegnativi furono gli scontri con l'Impero Ottomano ed anche quando Giuseppe II venne a mancare, Lacy continu\u00f2 a svolgere un ruolo di rilievo sotto il suo successore, Leopoldo II. Egli trascorse gli ultimi anni della propria vita nel suo castello di Neuwaldegg presso Vienna, dove mor\u00ec il 24 novembre 1801.\nLa sua statua, tra le personificazioni dei comandanti militari pi\u00f9 noti dell'Impero, \u00e8 presente nel Monumento a Maria Teresa a Vienna."}
{"id": "2595237", "revid": "144796", "url": "https://it.wikipedia.org/wiki?curid=2595237", "title": "Guerra di Successione bavarese", "text": ""}
{"id": "2595238", "revid": "1718925", "url": "https://it.wikipedia.org/wiki?curid=2595238", "title": "Rai uno", "text": ""}
{"id": "2595243", "revid": "339392", "url": "https://it.wikipedia.org/wiki?curid=2595243", "title": "Rai due", "text": ""}
{"id": "2595253", "revid": "47767", "url": "https://it.wikipedia.org/wiki?curid=2595253", "title": "Karazhan", "text": ""}
{"id": "2595254", "revid": "247933", "url": "https://it.wikipedia.org/wiki?curid=2595254", "title": "Fiume Futaleuf\u00fa", "text": ""}
{"id": "2595256", "revid": "1305887", "url": "https://it.wikipedia.org/wiki?curid=2595256", "title": "Futaleuf\u00fa", "text": ""}
{"id": "2595258", "revid": "339392", "url": "https://it.wikipedia.org/wiki?curid=2595258", "title": "Mortal Kombat Konquest", "text": ""}
{"id": "2595261", "revid": "30445", "url": "https://it.wikipedia.org/wiki?curid=2595261", "title": "Valerii", "text": ""}
{"id": "2595262", "revid": "125369943", "url": "https://it.wikipedia.org/wiki?curid=2595262", "title": "Universit\u00e0 di Aberdeen", "text": "L'Universit\u00e0 di Aberdeen (\"Varsity o Aiberdeen\" in scozzese) \u00e8 una delle universit\u00e0 di Aberdeen. Fondata nel 1495, \u00e8 la quinta pi\u00f9 antica universit\u00e0 nel Regno Unito ed una delle pi\u00f9 antiche del mondo anglosassone.\nFu fondata dapprima con il nome di King's College dal vescovo William Elphinstone e dal Cancelliere di Scozia, per effetto di una Bolla papale di Papa Alessandro VI dopo invito di Giacomo IV di Scozia.\nL'attuale universit\u00e0 si \u00e8 formata nel 1860 quando il King's College si fuse con il Marischal College, fondato nel 1593.\nStoria.\nFra le pi\u00f9 antiche universit\u00e0 della Scozia, fu fondata nel 1495 da William Elphinstone, dal vescovo di Aberdeen e dal cancelliere di Scozia. L'universit\u00e0 ( \"King's College\") fu fondata nei pressi della cattedrale di San Machar, e la sua cappella, consacrata nel 1509, fu dedicata alla Trinit\u00e0 e alla Beata Vergine Maria. Il primo direttore fu Hector Boece. George Keith, il quinto conte Marischal modernizz\u00f2 il college secondo la riforma di Pietro Ramo. Nell'aprile 1593 fond\u00f2 una seconda universit\u00e0 nella citt\u00e0, il Marischal College. Il Marischal College era spesso in conflitto con il King's College poich\u00e9, trovandosi nel cuore della citt\u00e0, offriva maggiori possibilit\u00e0 ai loro studenti. Nel 1641 si ha l'unione dei due college prendendo il nome di \"Caroline University of Aberdeen\". Un'altra unione avviene nel 1654 da parte di Oliver Cromwell, ma per quella definitiva bisogna attendere fino al 15 settembre 1860. Nel 1858 viene introdotto l'indirizzo di medicina.\nOrganizzazione.\nL'Universit\u00e0 \u00e8 divisa in tre college, i quali sono suddivisi in accademie e altre istituzioni.\nStrutture.\nGli edifici originari sono ancora utilizzati, anche se con il tempo si sono affiancate strutture pi\u00f9 moderne.\nIl \"King's college\" \u00e8 molto esteso e si trova a pochi chilometri dal centro della citt\u00e0.\nIl \"Marischal College\" \u00e8 in stile gotico e si trova al centro di Aberdeen.\nIl \"Foresterhill\" \u00e8 una struttura moderna (1938) e contiene l'indirizzo di medicina e la biblioteca scolastica.\nL\"'Hilton\" si trova vicino al King's College ed \u00e8 un edificio assai recente.\nSport.\nL'attivit\u00e0 sportiva all'interno dell'universit\u00e0 \u00e8 gestita dall'AUSA (\"Aberdeen University Student Association\"). Gli impianti sportivi pi\u00f9 importanti si trovano nei pressi del King's College e sono: un campo da calcio (sintetico), una sala fitness, una piscina, campi da squash e altre strutture."}
{"id": "2595272", "revid": "1480390", "url": "https://it.wikipedia.org/wiki?curid=2595272", "title": "Osorno", "text": "Osorno \u00e8 un comune del Cile, capoluogo della provincia di Osorno nella Regione di Los Lagos. Al censimento del 2002 possedeva una popolazione di 145.475 abitanti.\nOsorno si trova in un territorio fertile, in quanto laghi e fiumi sono sempre presenti in quelle zone. La zona di Osorno \u00e8 la zona coltivata intensamente pi\u00f9 a sud del mondo. La citt\u00e0 si trova a met\u00e0 fra l'Oceano Pacifico ed i fiumi glaciali delle Ande.\nOsorno \u00e8 anche una citt\u00e0 fra le metropoli di Valdivia e Puerto Montt."}
{"id": "2595276", "revid": "287204", "url": "https://it.wikipedia.org/wiki?curid=2595276", "title": "Cilindri Pugliese", "text": "Il sistema di protezione subacquea denominata cilindri assorbitori modello Pugliese consisteva in una \"struttura ad assorbimento\" costituita da grossi cilindri di scarsa resistenza, contenuti nei serbatoi del combustibile, e prendeva il suo nome dall'ingegnere e generale del Genio Navale Umberto Pugliese che ne fu il progettista. \nIl sistema venne sperimentato sulle cisterne \"Brennero\" e \"Tarvisio\", si dice con ottimi risultati. Fu quindi adottato nella ricostruzione delle vecchie corazzate (classi \"Cavour\" e \"Duilio)\" e nella costruzione delle nuove Littorio. \nDescrizione.\nIl cuore del sistema consisteva in due cilindri deformabili mantenuti vuoti, collocati dentro una intercapedine tra lo scafo interno e la murata esterna, che era adibita a serbatoio per la nafta e veniva riempita d'acqua quando questa era esaurita. In caso di esplosione di un siluro o di una mina, il liquido avrebbe scaricato l'onda d'urto su tutta la parete del cilindro, che si sarebbe deformato o rotto, assorbendo (da cui il nome) buona parte della potenza esplosiva e riducendo quindi i danni allo scafo interno. \nSulle Littorio i cilindri erano lunghi 120 m (quindi proteggevano circa la met\u00e0 della nave, dalla prima alla terza torre) ed avevano un diametro massimo di 3,80 m. Sulle corazzate ricostruite correvano fra la prima e la quarta torre, ossia per circa il 60% della lunghezza, ma il diametro era minore e l'efficacia ne risentiva. \nValutazione.\nI siluramenti delle navi protette con questo sistema furono: \nLa perdita della Novorossijsk (nome della \"Giulio Cesare\" nella marina sovietica) fu dovuta ad una esplosione subacquea sotto la chiglia, ossia un attacco molto simile a quello subito dalla \"Cavour\".\nIn definitiva, l'efficacia di questa protezione rimane controversa: c'\u00e8 chi sostiene che proteggeva adeguatamente buona parte del centronave delle \"Littorio\" e una parte pi\u00f9` piccola sulle corazzate ricostruite. Certamente il sistema non fu messo alla prova dai ben pi\u00f9 temibili siluri giapponesi da 610 mm."}
{"id": "2595285", "revid": "124891810", "url": "https://it.wikipedia.org/wiki?curid=2595285", "title": "Rauf M\u0259mm\u0259dov", "text": "\u00c8 stato per quattro volte campione di Azerbaijan, ha partecipato a tre Olimpiadi degli scacchi con la nazionale azerbaigiana. \u00c8 dal gennaio del 2009 nella top 100 della classifica mondiale FIDE.\nCarriera.\nNel 2004 vinse a \u00dcrg\u00fcp il campionato europeo dei giovani U16, realizzando la norma definitiva di Grande Maestro. Nello stesso anno si classific\u00f2 2\u00ba nel forte open di Dubai, dietro a \u015e\u0259hriyar M\u0259mm\u0259dyarov. Sempre nel 2004 vinse per la prima volta il campionato azerbaigiano. e partecipa alle Olimpiadi di Calvi\u00e0 2004.\nNel 2005 ha vinto di nuovo il campionato nazionale.\nNel 2006 ha partecipato alle Olimpiadi degli scacchi di Torino 2006.\nNel 2008 ha vinto per la terza volta il campionato nazionale azerbaigiano. In novembre ha partecipato alle Olimpiadi di Dresda 2008 con la nazionale che arriv\u00f2 sesta con Teymur R\u0259c\u0259bov, \u015e\u0259hriyar M\u0259mm\u0259dyarov, V\u00fcqar H\u0259\u015fimov, Q\u0259dir H\u00fcseynov.\nNel 2015 ha vinto per la quarta volta il campionato nazionale.\nNel 2017 ha vinto in novembre a Creta il Campionato Europeo a squadre con la nazionale.\nStatistiche.\nHa raggiunto il rating FIDE pi\u00f9 alto in gennaio 2018, con 2709 punti Elo, numero 40 al mondo e 3\u00b0 nel suo paese.\nHa partecipato con la nazionale azera a tre Olimpiadi degli scacchi dal 2004 al 2008, realizzando complessivamente +9 \u20136 =8.\nVita privata.\n\u00c8 sposato con il grande maestro femminile Natalija Buksa."}
{"id": "2595290", "revid": "599013", "url": "https://it.wikipedia.org/wiki?curid=2595290", "title": "Alain Rochat", "text": "Caratteristiche tecniche.\nPoteva essere schierato come difensore centrale o come terzino sinistro.\nCarriera.\nClub.\nHa giocato nella prima divisione svizzera ed in MLS.\nNazionale.\nHa partecipato agli Europei Under-21 del 2002 ed a quelli del 2004. Nel 2005 ha invece giocato la sua unica partita in carriera nella nazionale maggiore svizzera."}
{"id": "2595291", "revid": "262457", "url": "https://it.wikipedia.org/wiki?curid=2595291", "title": "Ji\u01d4qu\u00e1n", "text": ""}
{"id": "2595292", "revid": "729019", "url": "https://it.wikipedia.org/wiki?curid=2595292", "title": "Archer Daniels Midland", "text": "La Archer Daniels Midland \u00e8 una multinazionale statunitense attiva nel settore alimentare.\nAttivit\u00e0.\nI suoi principali settori di attivit\u00e0 sono la lavorazione dei semi oleosi (soia, lino, colza, girasole), dei cereali (mais, frumento) e del cacao. La Archer Daniels Midland \u00e8 principalmente un fornitore di ingredienti per l'industria alimentare e mangimistica, ricavati dalla lavorazione di semi e cereali (dolcificanti, lecitine, aminoacidi). Negli ultimi anni si \u00e8 dedicata anche alla produzione di biocarburanti e materiali plastici di origine vegetale.\nStoria.\nL'azienda fu fondata nel 1902 da George A. Archer e John W. Daniels con il nome di \"Archer-Daniels Linseed Company\", la cui\nattivit\u00e0 principale era la lavorazione dei semi di lino. Nel 1923 acquis\u00ec la Midland Lindseed Company, assumendo il nome di Archer Daniels Midland. Successivamente l'azienda allarg\u00f2 la sua attivit\u00e0 all'industria molitoria e, soprattutto dagli anni sessanta, alla lavorazione della soia, specializzandosi nella produzione dei suoi derivati, largamente impiegati nell'alimentazione umana ed animale."}
{"id": "2595297", "revid": "124808", "url": "https://it.wikipedia.org/wiki?curid=2595297", "title": "Episodi di The Class", "text": ""}
{"id": "2595300", "revid": "27111435", "url": "https://it.wikipedia.org/wiki?curid=2595300", "title": "Fotografia artistica", "text": ""}
{"id": "2595302", "revid": "27111453", "url": "https://it.wikipedia.org/wiki?curid=2595302", "title": "Storia della pubblicit\u00e0", "text": ""}
{"id": "2595304", "revid": "38120", "url": "https://it.wikipedia.org/wiki?curid=2595304", "title": "Parce Que Tu Crois", "text": ""}
{"id": "2595306", "revid": "110157", "url": "https://it.wikipedia.org/wiki?curid=2595306", "title": "Tetracosactide", "text": "Il tetracosactide \u00e8 un analogo sintetico dell'ormone adrenocorticotropo.\nL'utilizzo principale \u00e8 come test diagnostico dell'ipofunzionalit\u00e0 del corticosurrene. Viene anche utilizzato come terapia per la sclerosi multipla e per l'encefalopatia mioclonica infantile con ipsaritmia.\n\u00c8 indicato anche come terapia, purch\u00e9 a breve termine, in quelle patologie per le quali \u00e8 richiesto l'uso di glucocorticoidi in pazienti che tollerano scarsamente i cortisonici orali."}
{"id": "2595307", "revid": "197586", "url": "https://it.wikipedia.org/wiki?curid=2595307", "title": "Richard Nugent O'Connor", "text": ""}
{"id": "2595313", "revid": "984922", "url": "https://it.wikipedia.org/wiki?curid=2595313", "title": "\u0130lhan \u00c7ay\u0131", "text": "Il fiume di \u0130lhan (\"\u0130lhan \u00c7ay\u0131\") \u00e8 un fiume turco tagliato dalla diga di Asartepe nella provincia di Ankara. \u00c8 un affluente del fiume di Kirmir (\"Kirmir \u00c7ay\u0131\"), esso stesso affluente del fiume Sakarya a cui si congiunge al livello del lago formato dalla diga di Sar\u0131yar."}
{"id": "2595319", "revid": "453768", "url": "https://it.wikipedia.org/wiki?curid=2595319", "title": "Alvin Superstar 2", "text": "Alvin Superstar 2 (\"Alvin and the Chipmunks: The Squeakquel\") \u00e8 un film del 2009, sequel di \"Alvin Superstar\" (2007). Creato nei Fox 2000 Pictures, Regency Enterprises e Bagdasarian Company e prodotto da 20th Century Fox, \u00e8 stato diretto da Betty Thomas ed \u00e8 il secondo film della serie di film con attori in carne e ossa. \nHa avuto un sequel nel 2011, \"Alvin Superstar 3 - Si salvi chi pu\u00f2!\"\nTrama.\nDurante un concerto di beneficenza in Francia, Alvin ferisce accidentalmente il manager Dave, che viene ricoverato in ospedale. Una volta tornati a Los Angeles i Chipmunks vengono cos\u00ec affidati alla zia Jackie. All'aeroporto, Toby, nipote immaturo della zia Jackie, la fa cadere involontariamente dalle scale, facendo finire anche lei all'ospedale. Tocca cos\u00ec a Toby occuparsi dei Chipmunks a casa di Dave. La prima sera in cui i quattro stanno a casa insieme, Alvin e fratelli si divertono, senza pensare alle regole di casa. Il giorno seguente Toby, per volere di Dave, porta i Chipmunks alla scuola West Eastman, essendo loro di mente superiore come gli umani. Il primo giorno combinano un disastro dopo l'altro: prima vengono inseguiti da dei bulli, poi Simon viene immerso nel water e Theodore viene punzecchiato sul sedere. Subito dopo una rissa tra bulli e Chipmunks, questi ultimi vengono chiamati nell'ufficio del preside che risparmia loro la sospensione, a patto che si esibiscano al concorso indetto per raccogliere fondi per il programma musicale della scuola. Con riluttanza, i tre accettano.\nNel frattempo Ian Hawke incontra Brittany, Jeanette ed Eleonore, ossia le Chipette, un gruppo di scoiattoline-chipmunk intelligenti e parlanti come i Chipmunks, venute dalla foresta su di un camion della FedEx per vedere dal vivo i concerti dei Chipmunks e per mostrare anche loro il proprio talento canoro. Ian dopo una piccola dimostrazione coglie al volo l\u2019occasione di sfruttarle, esattamente come ha sfruttato i Chipmunks, per riavere denaro e successo. Quando le Chipette chiedono dei Chipmunks, Ian dice di non averli pi\u00f9 come musicisti da lui rappresentati e raccontando bugie per infangare la loro immagine in modo da farle perdere ammirazione per loro, e le incoraggia a superarli in fama e popolarit\u00e0. Cos\u00ec Ian, per sfidare i Chipmunks, iscrive le Chipette nella loro stessa scuola.\nDal giorno seguente le cose sembrano migliorare per Alvin che viene accettato dal bullo Ryan nella sua cerchia e nella squadra di football, trascurando per\u00f2 sempre di pi\u00f9 i fratelli. Poco dopo, i tre scoiattoli incontrano e si innamorano delle Chipette. Durante le prove, Ian si presenta davanti ai Chipmunks insieme alle Chipette. Con sorpresa scoprono che le Chipette stanno dalla parte di Ian, che vuole che cantino al loro posto il giorno della gara, ma la preside rifiuta. Ian le fa esibire, riuscendo a convincerla a organizzare una gara amichevole tra le Chipette e i Chipmunks: il vincitore canter\u00e0 al concorso, rappresentando la West Eastman contro le altre scuole. Arrivato il giorno della sfida per\u00f2, Alvin nonostante avesse promesso di essere presente, partecipa a un\u2019importante partita di football e non arriva in tempo, dando cos\u00ec la vittoria alle Chipette. Simon e Theodore, delusi, non gli rivolgono la parola per tutto il resto della giornata. Theodore, dispiaciuto per questa cosa, scappa di casa per unirsi ai suricati allo zoo di Los Angeles, ma questi sono stati trasferiti in un altro zoo e finisce cos\u00ec con un'aquila. Alvin e Simon arrivano in tempo a salvarlo, e i tre fratelli fanno pace.\nArriva finalmente il giorno del concorso tra tutte le scuole di Los Angeles tenuto proprio alla West Eastman, ma Ian comunica alle Chipette che non parteciperanno, in quanto ha organizzato un concerto vero e proprio allo Staples Center. Non approvando il modo di fare di Ian, Le Chipette rifiutano ma l\u2019uomo le rinchiude in una gabbia e le costringe a obbedire. Le tre scoiattoline riescono comunque a telefonare ai Chipmunks: mentre Simon tenta di spiegargli come aprire la gabbia, Alvin corre in loro aiuto con uno scooter-giocattolo. Dopo essere stati inseguiti da Ian e averlo finalmente fermato anche grazie a una talpa forestale delle fogne, Alvin e le Chipette riescono a raggiungere la gara, appena in tempo per riunirsi a Simon e Theodore ed esibirsi al concorso tutti e sei vincendo cos\u00ec la gara, e Toby, avendo cantato prima tra il pubblico per non farli squalificare per il ritardo, conquista il cuore della ragazza che ama, e decide di essere un cantautore di successo. Allo Staples Center, Ian cerca di intrattenere il pubblico con una buffonata, ma viene fischiato e cacciato fuori dal teatro. Dopo il concorso musicale, le Chipette vanno a vivere a casa del guarito e ritornato Dave insieme ai Chipmunks, formando cos\u00ec un unico gruppo di successo, \"I Chipmunks e le Chipettes\". Quella sera, quando tutti si preparano per dormire Alvin continua a dire che non ha sonno, Dave allora si arrabbia e mentre va da Alvin scivola su uno skateboard cadendo per terra, Alvin allora cerca di giustificarsi e Dave urla la sua solita frase furiosa: \"ALVIIIIIIIIIIIIIIIIIN!!!!!.\nIn una scena durante i titoli di coda vengono mostrati Ryan e i suoi compagni che puliscono delle tribune da varie sporcizie dalla preside per punizione.\nIn un'altra scena dopo i titoli di coda viene mostrato Ian che viene portato fuori dallo Staples Center dalle guardie e infine viene buttato dentro un cassonetto dei rifiuti.\nDistribuzione.\nDistribuito dalla 20th Century Fox nel 2010 a Roma, ha ricevuto molto successo al botteghino.\nColonna sonora.\nLa colonna sonora del film \u00e8 stata pubblicata il 1\u00ba dicembre 2009, due settimane prima dell'esordio del film nelle sale.\nIn questo film, a differenza del prequel, le canzoni sono pi\u00f9 recenti infatti troviamo singoli come Single Ladies di Beyonc\u00e9 o Hot 'N Cold di Katy Perry.\nQuasi tutte le canzoni sono cantate dai Chipmunks o dalle Chipettes, a parte No One.\nL'album contiene in tutto 14 tracce:\nSequel.\nLa 20th Century Fox produrr\u00e0 in seguito un sequel del film chiamato \"Alvin and the Chipmunks: Chipwrecked\". In italiano il titolo sar\u00e0 \"Alvin Superstar 3 - Si salvi chi pu\u00f2!\".\nLa trama \u00e8 basata sul naufragio su un'isola deserta dei 6 piccoli protagonisti, in seguito a una crociera organizzata da Dave come vacanza di famiglia.\nNel film ritorna il pentito Ian Hawke (David Cross), presente e determinante nei primi due film della serie. Il film \u00e8 stato distribuito il 16 dicembre 2011 in America, mentre in Italia il 3 gennaio 2012.\nIn America il 18 dicembre 2015 uscir\u00e0 infine il quarto capitolo: \"Alvin and the Chimpmunks: The Road Chip\". In Italia il 23 dicembre con il titolo \"Alvin Superstar - Nessuno ci pu\u00f2 fermare\".\nVideogioco.\nDal film \u00e8 stato un videogioco musicale sviluppato da ImaginEngine e pubblicato da Majesco Entertainment per Wii e Nintendo DS il 1\u00ba dicembre 2009 in America del Nord e il 5 febbraio 2010 in Europa. Nella versione originale Alvin e Simon vengono doppiati da Ross Bagdasarian Jr. mentre Theodore e le Chipette da Janice Karman."}
{"id": "2595321", "revid": "2151778", "url": "https://it.wikipedia.org/wiki?curid=2595321", "title": "GeForce 400 series", "text": "GF100 (nome in codice Fermi) \u00e8 un'architettura per GPU sviluppata da NVIDIA Corporation e presentata dalla fine del 2009. Il nome dell'architettura deriva dal fisico Enrico Fermi e il produttore ha dichiarato che l'architettura \u00e8 stata sviluppata al fine di ottimizzare al meglio le elaborazioni basate su GPU. L'integrato che implementa l'architettura Fermi \u00e8 prodotto con una tecnologia a 40 nm, \u00e8 basato su tre miliardi di transistor, verr\u00e0 prodotto da TSMC e sar\u00e0 la prima GPU NVIDIA a gestire le DirectX 11. Le prime schede video della serie Fermi sono stati consegnati alla stampa specializzata nella settimana del 22 marzo 2010, i prodotti arriveranno sugli scaffali il 12 aprile.\nL'integrato integra 480 unit\u00e0 d'elaborazione CUDA, ogni unit\u00e0 CUDA ha al suo interno una pipeline per le operazioni sui numeri interi e una sui numeri in virgola mobile. Le operazioni vengono gestite con lo standard IEEE-754 2008. I core CUDA a differenza della precedente architettura GT200 hanno una gestione migliore dei calcoli in virgola mobile, questi core hanno una velocit\u00e0 di picco di 1/2 rispetto ai calcoli su numeri interi, il precedente core GT200 eseguiva i calcoli in virgola mobile con velocit\u00e0 di picco di 1/8 rispetto ai calcoli con i numeri interi quindi questi core sono quattro volte pi\u00f9 veloci di quelli utilizzati dalla precedente architettura. Le unit\u00e0 d'elaborazione sono raggruppa in blocchi da 32 chiamati \"Streaming Multiprocessor\" (SM); ogni SM include 4 \"Special Function Unit\", queste unit\u00e0 vengono utilizzate per eseguire operazioni aritmetiche trascendenti e interpolazioni. Ogni SM ha 16 unita load/store e ha una propria memoria di 64 Kbyte, questa memoria pu\u00f2 essere suddivisa come memoria cache L1 o memoria condivisa in rapporto 1:3 (16/48) o 3:1 (48:16) a seconda delle necessit\u00e0. Ogni blocco tramite un bus accede a una memoria cache L2 di 768 Kbyte.\nIl processore gestisce memorie GDDR5 collegate tramite un bus a 384 bit, il controller della memoria \u00e8 in grado di gestire anche memorie ECC. Il produttore al fine di migliorare la gestione degli accessi alla memoria cache ha sviluppato una tecnologia chiamata \"NVIDIA Parallel DataCache technology\" mentre per meglio utilizzare l'elevato numero di unita di calcolo parallelo ha sviluppato la tecnologia \"NVIDIA GigaThread engine\", questa tecnologia ottimizza lo scheduling dei thread da eseguire al fine di utilizzare al meglio le unit\u00e0 d'elaborazione. Il processore \u00e8 in grado di processare fino a 24.576 thread e pu\u00f2 far eseguire pi\u00f9 thread in parallelo all'interno di ogni SM al fine di ottimizzare l'utilizzo dei core CUDA. Nella applicazioni dedicate alla grafica tridimensionale normalmente un thread \u00e8 sempre in grado di occupare tutte le unit\u00e0 di calcolo mentre nelle applicazioni di calcolo generiche questo non \u00e8 necessariamente vero."}
{"id": "2595324", "revid": "842", "url": "https://it.wikipedia.org/wiki?curid=2595324", "title": "Stream Processor", "text": ""}
{"id": "2595329", "revid": "72396", "url": "https://it.wikipedia.org/wiki?curid=2595329", "title": "Studebaker National Museum", "text": "Lo Studebaker National Museum \u00e8 un museo a South Bend nell'Indiana, Stati Uniti d'America, che espone automobili, carri, carrozze e veicoli militari costruiti dalla Studebaker, ed altri aspetti della storia degli Stati Uniti d'America.\nIl museo.\nLo Studebaker National Museum \u00e8 connesso, e divide un'entrata, con il Northern Indiana Center for History. I visitatori possono acquistare un biglietto per visitare uno o entrambi musei.\nIl museo \u00e8 organizzato in tre livelli. Quello principale mostra la storia della Studebaker e i veicoli costruiti tra la fine del XIX secolo al 1934. Al piano superiore sono esposte vetture dal 1934 in avanti, mentre al piano inferiore sono mostrati veicoli militari.\nLa collezione.\nLa maggior parte della collezione del museo \u00e8 una raccolta di autovetture che hanno fatto la storia della Studebaker, sebbene ancora oggi c'\u00e8 un incremento periodico di nuovi esemplari acquisiti dal museo. Esso include pi\u00f9 di 70 veicoli e numerose fotografie, oltre ad un vasto archivio di foto e documenti non esposti al pubblico.\nSebbene la collezione \u00e8 focalizzata sulle vetture, sulle carrozze, sui carri, sugli autocarri e sui veicoli militari prodotti dalla Studebaker, la raccolta include anche una variet\u00e0 di altri veicoli prodotti localmente.\nTra gli esemplari collezionati ci sono:\nLocalizzazione.\nNel novembre del 2005 il museo apr\u00ec una nuova sede su Chapin Street, vicino al Northern Indiana Center for History. L'architettura del nuovo edificio richiamava lo stile degli stabilimenti produttivi Studebaker."}
{"id": "2595332", "revid": "1543377", "url": "https://it.wikipedia.org/wiki?curid=2595332", "title": "Pila a combustibile rigenerativa", "text": "Una pila a combustibile rigenerativa o pila a combustibile inversa (PCI) \u00e8 una pila a combustibile fatta funzionare in modalit\u00e0 inversa, che consuma elettricit\u00e0 e la sostanza chimica B per produrre la sostanza chimica A. Per definizione, il processo di qualsiasi pila a combustibile potrebbe essere invertito. Tuttavia, un determinato dispositivo di solito \u00e8 ottimizzato per funzionare in un'unica modalit\u00e0 e potrebbe non essere costruito in modo da poter essere azionato in senso inverso. Le normali pile a combustibile fatte funzionare in senso inverso generalmente non costituiscono sistemi molto efficienti, a meno che non siano appositamente costruite per farlo con elettrolizzatori ad alta pressione, pile a combustibile rigenerative, pile con elettrolizzatori ad ossido solido e pile a combustibile reversibili.\nDescrizione del processo.\nUna pila a combustibile con membrana a scambio protonico alimentata ad idrogeno, ad esempio, utilizza idrogeno (H2) e ossigeno (O2) in forma gassosa per produrre elettricit\u00e0 e acqua (H2O); una pila a combustibile di idrogeno rigenerativa utilizza invece elettricit\u00e0 ed acqua per produrre idrogeno ed ossigeno."}
{"id": "2595334", "revid": "1876984", "url": "https://it.wikipedia.org/wiki?curid=2595334", "title": "58\u00aa Divisione fanteria &quot;Legnano&quot;", "text": "La 58\u00aa Divisione fanteria \"Legnano\" fu una grande unit\u00e0 del Regio Esercito durante la seconda guerra mondiale. Nel 1943 -1944 fu trasformata nel Primo Raggruppamento Motorizzato e Gruppo di Combattimento \"Legnano\". Il 15 ottobre 1945 fu ricostituita come Divisione fanteria motorizzata \"Legnano\" del nuovo Esercito Italiano e nel 1975 fu riorganizzata in Brigata meccanizzata \"Legnano\".\nStoria.\nLa \"58\u00aa Divisione fanteria \"Legnano\"\" fu costituita l'8 febbraio 1934 per trasformazione della 6\u00aa Divisione militare territoriale di Milano, inquadrando il 7\u00ba Reggimento fanteria \"Cuneo\", l'8\u00ba Reggimento fanteria \"Cuneo\" ed il 67\u00ba Reggimento fanteria \"Palermo\" con il supporto del 27\u00ba Reggimento artiglieria divisionale. \nIl primo comandante \u00e8 stato il Generale di Divisione Riccardo Moizo, gi\u00e0 comandante della 6\u00aa Divisione militare territoriale di Milano dal dicembre 1932 rimanendovi fino a settembre 1934.\nNel 1936 mobilit\u00f2 i suoi uomini per la campagna d'Etiopia. Il 24 maggio del 1939 i reparti confluirono in due distinte divisioni: la 6\u00aa Divisione fanteria \"Cuneo\" e la \"58\u00aa Divisione fanteria \"Legnano\"\". Quest'ultima dispose dei reggimenti 67\u00ba e 68\u00ba fanteria \"Legnano\" (il primo con il Comando nella caserma Cadorna a Legnano, il secondo a Como) e del 58\u00ba Reggimento artiglieria \"Legnano\".\nDurante la seconda guerra mondiale oper\u00f2 in Francia fin dal 1940 nella zona Fenestrelle-Colle delle Finestre, in riserva alla 4\u00aa Armata. Terminate le ostilit\u00e0 contro la Francia, la divisione rimase in territorio metropolitano fino al gennaio 1941, quando venne inviata sul fronte greco-albanese ed inquadrata nel XXV Corpo d'armata della 11\u00aa Armata. Dislocata sul litorale, contribu\u00ec a frenare la controffensiva greca. Il 26 gennaio partecip\u00f2 alla rottura del fronte su Arza. Dall'8 marzo si schier\u00f2 a difesa di Tepelen\u00eb. Raggiunse Klisura il 16 aprile nell'ambito di una pi\u00f9 vasta offensiva italiana. Terminate le operazioni si port\u00f2 a Kumani, a disposizione della 9\u00aa Armata. Il 21 giugno iniziarono le operazioni di imbarco da Valona e, rimpatriata, venne inviata prima in Lombardia poi in Liguria.\nNel novembre 1942 venne inviata nella zona di occupazione italiana della Francia meridionale, schierandosi in funzione antisbarco sulla costa tra Cannes e Saint-Tropez. Nel luglio 1943 inizia il rimpatrio con destinazione Puglia. L'8 settembre 1943 coglie i reparti ancora in trasferimento, con alcuni reparti concentrati tra Francavilla Fontana e Brindisi, mentre altri erano frazionati tra Bologna e le zone di transito. Tuttavia le unit\u00e0 rimasero salde e coese e fornirono reparti per la costituzione del 1\u00ba Raggruppamento motorizzato e successivamente del Corpo Italiano di Liberazione.\nIl 15 novembre 1943 la divisione perse il 58\u00ba Reggimento artiglieria e nel gennaio 1944 fu effettuato l'avvicendamento presso il 1\u00ba Raggruppamento motorizzato del 67\u00ba fanteria con il 68\u00ba, senza per\u00f2 che il 67\u00ba tornasse alla divisione, che cos\u00ec il 17 febbraio 1944 si scioglie. Il 24 settembre 1944 fu costituito il Gruppo di Combattimento \"Legnano\" per trasformazione della I Brigata del CIL, con in forza il 68\u00ba Reggimento fanteria \"Palermo\", rinforzato dal IX Reparto d'assalto, il Reggimento fanteria speciale, costituito con il personale veterano del 3\u00ba Reggimento alpini e del 4\u00ba Reggimento bersaglieri e l'11\u00ba Reggimento artiglieria (gi\u00e0 in forza alla 104\u00aa Divisione fanteria \"Mantova\", al 1\u00ba Raggruppamento ed infine al CIL).\nIl 15 ottobre 1945 il Gruppo di Combattimento riassunse la denominazione di Divisione fanteria motorizzata \"Legnano\", che nel 1975 fu riorganizzata come Brigata meccanizzata \"Legnano\", inquadrata nella Divisione corazzata \"Centauro\".\nBibliografia.\nGeorge F.Nafziger \"Italian Order of Battle: An organizational history of the Italian Army in World War II\" (3 vol)"}
{"id": "2595342", "revid": "47767", "url": "https://it.wikipedia.org/wiki?curid=2595342", "title": "Custode del bosco", "text": ""}
{"id": "2595343", "revid": "287204", "url": "https://it.wikipedia.org/wiki?curid=2595343", "title": "Andras Herczeg", "text": ""}
{"id": "2595346", "revid": "729019", "url": "https://it.wikipedia.org/wiki?curid=2595346", "title": "Aeroporto Internazionale di Honiara", "text": "L'Aeroporto Internazionale di Honiara (IATA:HIR, ICAO:AGGH), noto storicamente come Henderson Field, \u00e8 un aeroporto situato sull'isola di Guadalcanal, nelle Salomone. \u00c8 il maggior aeroporto dell'arcipelago ed \u00e8 anche l'unico che effettua voli internazionali. Durante la campagna di Guadalcanal fu obiettivo primario delle forze armate giapponesi, che organizzarono due grandi offensive terrestri per tentare di riconquistarlo dopo che reparti dei marine lo avevano occupato (ancora incompiuto) il 7 agosto 1942: il secondo scontro campale \u00e8 infatti noto come battaglia di Henderson Field. Il nome deriva da quello del maggiore marine Lofton R. Henderson, rimasto ucciso durante la battaglia delle Midway mentre stava guidando la sua squadra aerea contro una portaerei giapponese. Dopo la conclusione vittoriosa della lotta a Guadalcanal, l'aeroporto fu riparato e ingrandito, sostenendo lo sforzo bellico statunitense lungo la catena delle Salomone fino alla fine del 1944."}
{"id": "2595347", "revid": "339392", "url": "https://it.wikipedia.org/wiki?curid=2595347", "title": "Mission statement", "text": ""}
{"id": "2595352", "revid": "362150", "url": "https://it.wikipedia.org/wiki?curid=2595352", "title": "Henderson Field", "text": ""}
{"id": "2595358", "revid": "1305772", "url": "https://it.wikipedia.org/wiki?curid=2595358", "title": "Black Mass", "text": ""}
{"id": "2595361", "revid": "106908", "url": "https://it.wikipedia.org/wiki?curid=2595361", "title": "Comitato Olimpico Francese", "text": ""}
{"id": "2595363", "revid": "111540041", "url": "https://it.wikipedia.org/wiki?curid=2595363", "title": "Villa Cristina (Napoli)", "text": "Villa Cristina, a Napoli, \u00e8 una delle ville vesuviane del Miglio d'oro; \u00e8 sita in corso San Giovanni n. 879.\nL'edificio storico, costituito da tre piani, trae le proprie origini nel XVIII secolo; in seguito, venne profondamente rimaneggiato in chiave neoclassica. Tuttavia, sono ancora riscontrabili vari elementi del primitivo progetto: come ad esempio gli stucchi delle finestre e le aperture ellittiche su uno dei fronti; anche la disposizione a C dei corpi di fabbrica, chiusi in contrapposizione all'atrio e giardino, \u00e8 rimasta intatta.\nOggi, l'antica struttura \u00e8 in precarie condizione conservative; infatti, si registrano profonde crepe sulle scale del complesso e solai."}
{"id": "2595365", "revid": "118031", "url": "https://it.wikipedia.org/wiki?curid=2595365", "title": "Max Mirny", "text": ""}
{"id": "2595366", "revid": "118031", "url": "https://it.wikipedia.org/wiki?curid=2595366", "title": "Maksim Mirny", "text": ""}
{"id": "2595373", "revid": "1751063", "url": "https://it.wikipedia.org/wiki?curid=2595373", "title": "Villa Nasti", "text": "Villa Nasti, anche conosciuta come Villa Letizia a Napoli, \u00e8 una delle ville vesuviane del Miglio d'oro; \u00e8 sita in zona orientale, nel quartiere di Barra.\nStoria.\nFu costruita nel XVIII secolo ed appartenne alle nobili famiglie Cantalupo e Nasti; in seguito, la si riscontra con il nome di villa Letizia. Venne rimaneggiata nel XIX secolo in chiave neoclassica. La sua impostazione planimetrica \u00e8 costituita da una doppia L con corpo di fabbrica centrale a tre piani e due braccia laterali di un unico piano. La struttura, oggi, \u00e8 di propriet\u00e0 del Comune di Napoli che l'ha resa protagonista di un accurato restauro: i suoi ambienti ospitano spesso vari convegni e assemblee su questioni inerenti all'urbanistica.\nIl Parco.\nIl parco della villa versa attualmente (2016) in condizioni di estremo degrado.."}
{"id": "2595374", "revid": "767487", "url": "https://it.wikipedia.org/wiki?curid=2595374", "title": "Hating Alison Ashley (film)", "text": "Hating Alison Ashley \u00e8 un film del 2005 diretto da Geoff Bennett, e tratto dal romanzo \"Ti odio, Alison! Come osi essere perfetta?\" di Robin Klein del 1984. \u00c8 stato girato a Melbourne, in Australia, e prodotto da Elizabeth Howatt-Jackman. Il film non \u00e8 stato distribuito in Italia."}
{"id": "2595384", "revid": "149485", "url": "https://it.wikipedia.org/wiki?curid=2595384", "title": "Comitato Nazionale Olimpico Georgiano", "text": "Il Comitato Nazionale Olimpico Georgiano (noto anche come \"\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10d4\u10e0\u10dd\u10d5\u10dc\u10e3\u10da\u10d8 \u10dd\u10da\u10d8\u10db\u10de\u10d8\u10e3\u10e0\u10d8 \u10d9\u10dd\u10db\u10d8\u10e2\u10d4\u10e2\u10d8\" in georgiano) \u00e8 un'organizzazione sportiva georgiana, fondata il 6 ottobre 1989 a Tbilisi, Georgia.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Georgia e, in particolare, la preparazione degli atleti georgiani, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nIl presidente dell'organizzazione dal 2012 \u00e8 Leri Chabelov, mentre la carica di segretario generale \u00e8 occupata da Emzar Zenaishvili."}
{"id": "2595385", "revid": "287204", "url": "https://it.wikipedia.org/wiki?curid=2595385", "title": "Nikolaj Aleksandrovi\u010d Dobroljubov", "text": "Biografia.\nFiglio di un pope, comp\u00ec gli studi presso il seminario della citt\u00e0 natale fino al 1853, quando si trasfer\u00ec a San Pietroburgo per frequentare i corsi dell'Istituto di pedagogia.\nGi\u00e0 durante gli studi si interess\u00f2 di giornalismo, facendo parte della redazione de \"Le voci\", piccola pubblicazione curata dagli attivisti di un circolo studentesco di cui era socio, connotata dal taglio critico nei confronti della societ\u00e0 russa dell'epoca. \nFu proprio durante il periodo di studi che inizi\u00f2 a sviluppare e definire la sua visione politica fortemente democratica e materialistica. Il primo indizio di questo lo troviamo gi\u00e0 nel suo primo articolo pubblicato nel 1856 sui numeri 8 e 9 di Sovremennik dal titolo \"Conversazione con gli amici della letteratura\". \nQuesto primo contatto lo port\u00f2 a conoscere Nikolaj Nekrasov, editore della rivista, e Nikolaj \u010cerny\u0161evskij, con cui instaur\u00f2 una profonda e reciproca amicizia, divenendone il pi\u00f9 stretto collaboratore, vista la convergenza degli ideali e della visione del ruolo della cultura e dell'arte all'interno del dibattito politico sulla funzione e l'influsso delle stesse in relazione con il tessuto sociale. Fino alla fine degli studi, nel 1857, partecip\u00f2 alla redazione della rivista in forma anonima, dopo ne divenne curatore della rubrica di critica e bibliografia. In seguito Sovremmennik ospit\u00f2 i suoi scritti critici, tra cui saggi su Michail Saltykov-\u0160\u010dedrin, sul poeta Aleksandr Pole\u017eaev, sulle traduzioni di Goethe e Schiller, e vari articoli: \"Sul grado di partecipazione dell'elemento popolare nella letteratura russa, Lo sviluppo organico dell'uomo, I primi anni del regno di Pietro il grande, La civilt\u00e0 russa.\"\nLa rivista di Nekrasov pubblicava \"Svistok\" (Il fischietto) come supplemento satirico, e Dobroljubov ne divenne direttore nel 1859. Contestualmente scrisse \"Le inezie letterarie dello scorso anno\", \"Che cos'\u00e8 l'oblomovismo\", \"Il regno delle tenebre\" e \"Quando dunque verr\u00e0 il vero giorno\", all'inizio dell'anno successivo.\nNella sua impostazione prettamente pedagogica, riteneva la letteratura un mezzo fondamentale ed utile per veicolare istanze politiche, sociali ed etiche, e la critica ad essa correlata un efficace strumento di guida del pensiero della societ\u00e0. \nI suoi saggi di critica letteraria sono una esplicativa prova delle sue tesi. Uno di questi \u00e8 il noto e gi\u00e0 citato \"\u010cto takoe oblomov\u0161\u010dina\" (Che cos'\u00e8 l'oblomovismo), che port\u00f2 ad una larghissima diffusione dell'aggettivo, gi\u00e0 utilizzato nel romanzo Oblomov dallo stesso Gon\u010darov, ma che Dobroljubov utilizz\u00f2 per stigmatizzare \"il tipo sociale dell'uomo superfluo\", trovando in questo un'icona simbolica della profonda carenza, a suo modo di vedere, di vero idealismo nella societ\u00e0 della Russia dell'epoca.\nNel 1860 part\u00ec per un viaggio, resosi necessario per tentare di curare la tubercolosi da cui era affetto, recandosi in Svizzera, Germania, in Francia e in Italia, in cui soggiorn\u00f2 a lungo e dove ebbe modo di scrivere \"Tratti caratteristici dell'uomo semplice russo\", \"Un raggio di luce nel regno delle tenebre\" e alcune cronache sull'Italia, \"Padre Gavazzi e le sue prediche\", \"Lettere dall'Italia\", \"Vita e morte del conte Cavour\", \"I due conti\", \"Da Torino\". Ritornato a San Pietroburgo, bench\u00e9 non migliorato nella malattia riprese l'intenso lavoro critico-giornalistico. Il suo ultimo lavoro, un saggio su Umiliati e offesi, di F\u00ebdor Dostoevskij, fu pubblicato sul nono numero di \"Sovremennik\". Le sue condizioni di salute continuarono per\u00f2 a peggiorare e la tisi lo port\u00f2 alla morte, nel novembre del 1861, a soli venticinque anni. \nProfondamente addolorato per la prematura perdita dell'amico, che aveva vegliato negli ultimi giorni, \u010cerny\u0161evskij scrisse: \u00abIo pure sono un uomo utile, ma sarebbe stato meglio se fossi morto io e non lui. Il popolo russo ha perso con lui il suo miglior difensore\u00bb."}
{"id": "2595386", "revid": "121609591", "url": "https://it.wikipedia.org/wiki?curid=2595386", "title": "Villa Giulia (Napoli)", "text": "Villa Giulia (o De Gregorio di Sant'Elia) \u00e8 una delle ville storiche di Napoli; \u00e8 locata nel quartiere di Barra e fa parte delle ville vesuviane del Miglio d'oro.\nStoria.\nL'antica struttura, una delle pi\u00f9 belle della zona, \u00e8 ricordata gi\u00e0 nella famosa Mappa del Duca di Noja (XVIII secolo).\nLa struttura, a quel tempo, denominata \"villa e delizia di San Nicandro\", era composta dal solo cortile di fabbrica, orfana del vasto emiciclo aggiunto in seguito.\nRilevanti fonti dicono che nella forma attuale sia stata progettata dal celebre architetto Luigi Vanvitelli.\nI lavori del cantiere furono seguiti da Francesco Collecini, Pietro e Carlo Vanvitelli, che nel giugno 1760 presero le misure della piazza irregolare e della facciata e riportarono la pianta su una tavoletta pretoriana.\nIn altre missive al fratello Urbano, Vanvitelli raccont\u00f2 dell'episodio di tonsillite che colp\u00ec Carlo e il 14 febbraio 1761 Pietro e Marcello Fonton compirono un sopralluogo che sar\u00e0 ripetuto tre giorni dopo; Vanvitelli fu accompagnato da Pietro al cantiere per piantare la facciata.\nIl Vanvitelli in queste ultime fasi, secondo le lettere spedite al fratello, intervenne pi\u00f9 volte al cantiere per inesperienza dei figli, allora poco pi\u00f9 che ventenni ed avviati immediatamente alla professione. La villa fu ampliata dall'architetto Nicola Breglia a fine XIX secolo.\nFu fatta modificare da don Domenico Cattaneo Della Volta, III principe di San Nicandro, aio del re di Napoli Ferdinando IV, trasformando un casino di campagna, acquistato dal nonno Domenico, in \"villa\" per seguire il Re quando la corte si trasferiva nella Reggia di Portici, in occasione della caccia. La villa fu chiamata Giulia in onore della moglie del principe di San Nicandro: Giulia di Capua, principessa di Roccaromana e duchessa di Termoli.\nIl principe Domenico negli ultimi anni della sua vita si ritir\u00f2 nella sua villa di Barra, oramai ristrutturata, dove mor\u00ec nel 1782 e nel 1785 la sua salma fu traslata nella chiesa di S. Maria della Stella attigua al palazzo del Principe di San Nicandro.\nLa villa fu ampliata dall'architetto Nicola Breglia nel 1886 e trasformata secondo il gusto dell'epoca, per volere della duchessa Giulia Cattaneo Pignatelli, dama di corte di casa Savoia, moglie di Diego Pignatelli Aragona Cortes, duca di Monteleone. Da Donna Giulia Cattaneo Pignatelli la Villa fu lasciata a Diego de Gregorio di Sant'Elia, che aggiunse il cognome Cattaneo per volont\u00e0 testamentaria, ed \u00e8 tutt'oggi di propriet\u00e0 dei discendenti de Gregorio Cattaneo principi di Sant'Elia.\nDa menzionare soprattutto l'appartamento storico, decorato da Ignazio Perricci e Salvatore Cepparulo, ed il vasto giardino che mostra ancora le specie dell'antico parco, con le camelie e varie statue allegoriche."}
{"id": "2595390", "revid": "1271241", "url": "https://it.wikipedia.org/wiki?curid=2595390", "title": "Lancia Beta Montecarlo Turbo", "text": "La Lancia Beta Montecarlo Turbo \u00e8 un'automobile da competizione classificata come Gruppo 5, progettata dalla Lancia nel 1978 per gareggiare nel Campionato del mondo sportprototipi, all'epoca denominato \"Mondiale marche\". Con questa vettura la Lancia ha vinto i campionati del 1980 e del 1981.\nContesto storico.\nPer promuovere e incentivare le vendite della Beta Montecarlo, una piccola coup\u00e9 stradale presentata nel 1975, la Lancia sviluppa due versioni da competizione. Nel 1978 nasce la \"Beta Montecarlo Turbo\", una silhouette Gruppo 5 per gareggiare nel Campionato Mondiale Marche, e nel 1981 viene presentata la 037 per il Campionato del mondo rally. Le due vetture hanno in comune, oltre all'origine, i grandi successi ottenuti nelle rispettive specialit\u00e0.\nLa Federazione Internazionale dell'Automobile e la Commissione Sportiva Internazionale nel 1973 cambiano completamente i regolamenti del Mondiale Marche che dal 1976 sar\u00e0 riservato alle silhouette invece che ai prototipi cui verr\u00e0 dedicato un Campionato parallelo. Il nuovo regolamento impone che le vetture denominate Gruppo 5 vengano realizzate su una scocca di serie e che rispettino le linee dell'automobile stradale da cui derivano potendo elaborare motore, telaio e carrozzeria senza limitazioni. Il Campionato vede le Gruppo 5 suddivise in base alla cilindrata in Divisioni che dal 1978 sono due, oltre ed entro i due litri. Il regolamento prevede che vengano assegnati gli stessi punti in ogni Divisione concedendo a vetture di qualunque cilindrata la possibilit\u00e0 di vincere il Titolo assoluto, oltre a quello di Divisione. Dal 1978 vengono ammessi al Campionato anche i prototipi che per\u00f2 non possono ottenere punti validi per il Campionato potendo solo puntare alla vittoria nelle singole gare.\nNegli anni settanta la Lancia partecipa al Mondiale Marche con la Stratos affidata a squadre private ottenendo alcuni successi di categoria oltre a una vittoria assoluta alla Targa Florio non pi\u00f9 valida per il Campionato. Nel 1978 la Lancia decide di impegnarsi ufficialmente realizzando la Lancia Beta Montecarlo Turbo, sulla base della piccola Beta Montecarlo coup\u00e9 stradale, che parteciper\u00e0 al Campionato dal 1979 nella categoria fino a due litri.\nSviluppo tecnico.\nLa Beta Montecarlo Turbo deriva dalla Beta Montecarlo coup\u00e9, berlinetta stradale a due posti con motore e trazione posteriori, adeguatamente trasformata in silhouette.\nLa carrozzeria studiata dai tecnici Pininfarina viene costruita con materiali compositi e resine artificiali e pur mantenendo la somiglianza con quella originale viene esasperata con spoiler, minigonne e alettoni. L'ingegnere Gian Paolo Dallara progetta e realizza un telaio monoscocca portante in acciaio e alluminio con un'intelaiatura anteriore per l'avantreno e una posteriore per retrotreno e motore. Vengono montate sospensioni a ruote indipendenti con barra stabilizzatrice anteriore e ammortizzatori doppi al posteriore, freni a disco forati e cerchi in lega anteriori da 16 pollici anteriori e posteriori da 19.\nLa parte motoristica viene seguita da Gianni Tonti dell'Abarth e Claudio Maglioli e Nicola Materazzi della Lancia. Nella fase sperimentale i meccanici provano a installare nella Montecarlo il quattro cilindri boxer della Lancia Gamma, anche in versione sovralimentata, ma viene quasi subito abbandonato in favore di un nuovo quattro cilindri turbocompresso di 1,4259 litri (pari a 1996,3 cm\u00b3 secondo il coefficiente di incremento della cilindrata di 1,4 previsto per i motori sovralimenti) in grado di erogare 480 CV a 7200 giri al minuto nella versione da gara ma, che nei test di resistenza e durata era arrivato a sviluppare 540 CV girando al massimo dei giri per cinque ore prima di cedere. In alcune gare del 1980 viene utilizzato un motore con cilindrata leggermente maggiorata di 1,4294 litri (pari a 2001 CC) per rientrare nella categoria superiore ai 2000 cm\u00b3 ed erodere punti alle Porsche, mentre nel 1981, si prova un 1773 cm\u00b3 che incrementa la potenza di 10 CV. Il motore viene abbinato a un cambio manuale a cinque rapporti e retromarcia con differenziale autobloccante e frizione bidisco a secco.\nIl 18 dicembre 1978, nella galleria del vento degli stabilimenti torinesi di Pininfarina, viene presentata ufficialmente la Lancia Beta Montecarlo Turbo che parteciper\u00e0 al Campionato Mondiale Marche&lt;ref name=\"GROUP 5/6 MONTECARLO\"&gt;&lt;/ref&gt;. Nel febbraio del 1979, il primo pilota assunto dalla Lancia, Riccardo Patrese incomincia i collaudi in pista e il 22 aprile, in occasione del Fiat Day all'Autodromo di Vallelunga, porta per la prima volta la macchina in pista pubblicamente.\nStoria agonistica.\n1979.\nLa gestione delle Beta Montecarlo Turbo in gara viene affidata all'esperienza e professionalit\u00e0 di Daniele Audetto, ex Direttore sportivo Ferrari e successivamente a Cesare Fiorio, gi\u00e0 Direttore Sportivo plurititolato con Lancia e Fiat nel Campionato del mondo rally. Per la prima stagione, il 1979, assume Riccardo Patrese che partecipa anche allo sviluppo e ai collaudi, Walter R\u00f6hrl, Carlo Facetti, Eddie Cheever, Giorgio Pianta e Markku Al\u00e9n, piloti provenienti da competizioni su pista e su strada. Le vetture vengono iscritte alle corse per la scuderia ASA Corsa Marche 38. Nel Mondiale Marche del 1979 la avversarie della Lancia sono le BMW 320i, nella divisione fino a due litri, e le Porsche 935 e 911 RSR.\nLa Montecarlo esordisce nel Mondiale Marche il 6 maggio 1979 alla 6 Ore di Silverstone pilotata da Patrese e R\u00f6hrl che sono costretti al ritiro per problemi al motore dopo quattro giri. Alla successiva 1000 km del N\u00fcrburgring lo stesso equipaggio ottiene il diciottesimo posto mentre alla 6 Ore di Pergusa Patrese e Facetti ottengono la pole position, il secondo posto assoluto, la vittoria di classe e divisione battuti solo da un prototipo Osella-BMW. Alla 6 Ore di Brands Hatch Patrese e R\u00f6hrl sono quinti assoluti e primi di divisione, mentre le due vetture iscritte alla 6 Ore di Vallelunga per le coppie Cheever-R\u00f6hrl e Pianta-Al\u00e9n e si ritirano per problemi al cambio. La Lancia si aggiudica il Titolo Costruttori nella divisione fino a due litri con 50 punti contro i 32 della BMW e i 30 della Ford.\nLe due vetture iscritte al Giro automobilistico d'Italia per la Scuderia Abarth e pilotate dagli equipaggi Villeneuve-R\u00f6hrl-Geistdorfer e Patrese-Al\u00e9n-Kivim\u00e4ki vengono squalificate per aver percorso un tratto di autostrada durante un trasferimento.\n1980.\nIl Mondiale Marche del 1980 vede come protagoniste le Porsche 935, senza rivali nella Divisione oltre i due litri, e le Lancia Beta Montecarlo, che gareggiano praticamente da sole non avendo avversari in grado di lottare n\u00e9 per la vittoria nelle singole prove n\u00e9 per il campionato nella divisione entro i due litri.\nLa Lancia schiera due Beta Montecarlo Turbo ufficiali Lancia Corse, gestite da Cesare Fiorio e portate in gara da Riccardo Patrese, Walter R\u00f6hrl, Eddie Cheever e Michele Alboreto, occasionalmente sostituiti da altri piloti, e una del Jolly Club per Carlo Facetti e Martino Finotto. La Lancia partecipa a dieci delle undici prove del Mondiale ottenendo altrettante vittorie nella divisione entro i due litri: Facetti e Finotto vincono la 24 Ore di Daytona, Patrese e R\u00f6hrl la 6 Ore di Brands Hatch dove sono anche primi assoluti, R\u00f6hrl e Alboreto la 6 Ore del Mugello, ancora Patrese con R\u00f6hrl la 1000 km di Monza, Alboreto e R\u00f6hrl la 6 Ore di Silverstone, Patrese e Heyer la 1000 km del N\u00fcrburgring, Facetti e Finotto la 24 Ore di Le Mans, nuovamente Patrese e Heyer la 6 Ore di Watkins Glen, R\u00f6hrl e Heyer la 6 Ore di Mosport, Darniche e Pianta la 6 Ore di Vallelunga. Alla 6 Ore del Mugello e di Vallelunga Patrese e Cheever gareggiano con una Montecarlo dotata di un nuovo motore con cilindrata di 2001 cm\u00b3 e centrano la vittoria nella divisione oltre i due litri e al Mugello anche quella assoluta. La Lancia ottiene quindi tre vittorie assolute come la Porsche, due nella divisione oltre i due litri, dove la 935 ne vince nove, e dieci nella divisione inferiore. Le due squadre ottengono lo stesso punteggio e si aggiudicano il titolo nelle rispettive divisioni e la Lancia grazie alle maggiori vittorie di divisione conquista il suo primo Campionato Mondiale Marche.\nTre Beta Montecarlo partecipano al Giro d'Italia e le due ufficiali si piazzano al primo e secondo posto con Patrese, Al\u00e9n e Kivim\u00e4ki che precedono Alboreto, Bettega e Bernacchini. Alcune squadre private partecipano con la Montecarlo a Campionati nazionali e gare non titolate riuscendo a ottenere vittorie assolute e di categoria.\n1981.\nNel 1981 la Lancia si trova ancora senza rivali nella divisione fino a due litri, mentre in quella superiore si sfidano le solite Porsche 935 e le BMW M1.\nPer il Campionato mondiale marche del 1981 le Beta Montecarlo ufficiali vengono gestite dal Martini Racing, dirette in gara da Cesare Fiorio e pilotate tra gli altri da Riccardo Patrese, Michele Alboreto, Piercarlo Ghinzani, Eddie Cheever e Andrea De Cesaris. Altre vetture vengono schierate da scuderie private tra cui il Jolly Club, Germano Nataloni, Lubrifilm Racing e GS Tuning. La Lancia prende parte a sette delle quindici prove del Campionato ottenendo sei vittorie di Divisione: alla 24 Ore di Daytona vincono Finotto, Facetti e Pirro, alla 1000 km di Monza Nataloni e Ricci, alla 1000 km di Silverstone Gabbiani, Pianta e Sch\u00f6n, alla 1000 km del N\u00fcrburgring Ghinzani e Hans Heyer, alla 24 Ore di Le Mans Cheever, Alboreto e Facetti, alla 6 Ore di Watkins Glen Patrese e Alboreto che centrano anche l'unica vittoria assoluta della stagione. Pur non disputando tutte le prove del Campionato la Lancia domina la sua Divisione e si aggiudica per la terza volta consecutiva il Titolo, e con gli stessi punti della Porsche ma con una vittoria di Divisione in pi\u00f9 conquista il suo secondo Campionato mondiale assoluto.\nLe Montecarlo private partecipano anche ai Campionati nazionali per vetture sport vincendo alcune gare.\nAnni successivi.\nAnche a causa del nuovo regolamento, che estrometteva le \"Gruppo 5\" dal Mondiale del 1982 a favore delle Gruppo C la Lancia e il Martini Racing portano in gara la nuova LC1, un prototipo Gruppo 6 (che prendeva per\u00f2 solo punti per il mondiale piloti) che riprendeva il motore (posizionato tra i due assi in posizione centrale-longitudinale, anzich\u00e9 trasversale) della Beta Montecarlo, affidando le vecchie vetture alle squadre private come la Scuderia Vesuvio e Germano Nataloni, che ottengono solo qualche piazzamento, mentre il Toni Fischhaber centra la vittoria di classe in una gara non titolata.\nNel 1983 il Campionato del mondo endurance \u00e8 riservato esclusivamente ai prototipi e la Montecarlo viene utilizzata solo in prove non titolate. In una di queste gare, in Finlandia, il Campione del mondo in carica di Formula 1 Keke Rosberg riesce a centrare la vittoria assoluta."}
{"id": "2595391", "revid": "1602064", "url": "https://it.wikipedia.org/wiki?curid=2595391", "title": "Black Mass (romanzo)", "text": "Black Mass - L'ultimo gangster (\"Black Mass: The True Story of an Unholy Alliance Between the FBI and the Irish Mob\") \u00e8 un libro-inchiesta pubblicato il 22 maggio 2001 e scritto da Dick Lehr e Gerald O'Neill, autori del giornale \"Boston Globe\".\nIl libro \u00e8 trattato come un romanzo e si svolge in gran parte in South Boston. Tratta un arco di storia oscura degli Stati Uniti d'America nell'apogeo della mafia irlandese, specialmente della \"Winter Hill Gang\" di James Bulger e delle sue guerre per il controllo del territorio, trattando di conseguenza le implicazioni nell'intera vicenda dei servizi segreti deviati, celebre il caso dell'agente John Connolly della FBI e la sua amicizia con Bulger.\nTrama.\nSouth Boston. John Connolly e James \"Whitey\" Bulger sono amici d'infanzia e crescono assieme fino all'adolescenza per le strade dell'indigente periferia bostoniana, per poi perdersi dopo diverse scelte di vita.\nA met\u00e0 degli anni settanta, Connolly e Bulger si incontrano di nuovo: il primo \u00e8 un importante figura d'ufficio della Federal Bureau Investigation, e il secondo \u00e8 diventato capo della leggendaria \"Winter Hill Gang\", potente clan alla guida della mafia irlandese. In un clima di violenza quasi perpetua, dove la criminalit\u00e0 organizzata irlandese-americana nella metropoli statunitensi \u00e8 all'apice del potere, si accenna a un'implicazione senziente dei servizi segreti in tutta la vicenda: catene di omicidi fuori controllo, spaccio di droga, processi giudiziari annullati, estorsioni violente. Ma la situazione implode da tutte le parti, i mafiosi infiltrati nella FBI vengono scoperti e gli agenti corrotti della stessa processati; \u00e8 la fine di una storia trentennale che lascia come ricordo una lunghissima scia di sangue conclusasi con uno sconvolgente scandalo giudiziario interno all'FBI e alla fuga di Bulger, per lungo tempo latitante.\nRiconoscimenti.\nIl romanzo ha vinto il premio Edgar Allan Poe (Mystery Writers of America) per l'edizione edita da \"PublicAffairs\".\nDettagli.\nIl codice di identificazione del libro \u00e8 ISBN 9780060959258, ha 424 pagine e l'edizione \u00e8 pubblicata per dei lettori d'et\u00e0 superiore ai 18 anni.\nAdattamento cinematografico.\nPer il 2009 era prevista l'uscita nelle sale cinematografiche di una trasposizione diretta da Jim Sheridan e scritta con la collaborazione di Nye Heron.\nPrima che Sheridan entrasse a capo del progetto, diverse altre persone si interessarono a un film ispirato al libro-inchiesta sulla \"Winter Hill Gang\". Qualche tempo dopo la pubblicazione del libro, Matt Damon e Ben Affleck ne presero in opzione i diritti cinematografici con l'intenzione di trarne un film, ma la cosa, per\u00f2, non and\u00f2 in porto.\nDopo diversi tentativi di sviluppo falliti, Jim Sheridan si interess\u00f2 al libro per la possibilit\u00e0 di girare un film tutto d'un tiro solo a Boston, opzionandone i diritti e riuscendo per la prima volta a mandarne avanti la realizzazione. Con l'aiuto di Nye Heron per la scrittura della sceneggiatura, Sheridan ne annunci\u00f2 ufficialmente la produzione il 14 gennaio 2009 in concomitanza al suo ingaggio come regista.\nDaniel Day-Lewis venne preso in considerazione per il ruolo di Bulger essendo, egli, sotto contratto con la BFF di Sheridan. Mark Wahlberg venne confermato per interpretare il presidente del Senato, mentre si parl\u00f2 di Matt Damon per John Connolly. Secondo il coproduttore Michael Cerenzie il film sarebbe stato una sorta di anti-\"padrino\", dando a notare le differenze tra la mafia tradizionale (di stampo italiano) e quella irlandese.\nSheridan, intenzionato a girare gran parte della pellicola a South Boston, fiss\u00f2 di cominciare la lavorazione nell'aprile 2009 per una durata totale di tre mesi. Lehr, uno dei due autori del libro d'inchiesta, dichiar\u00f2 d'essere contento del fatto che Sheridan si sarebbe curato di un adattamento cinematografico della sua opera, perch\u00e9 essa sarebbe stata in buone mani e questo lo faceva sentire \"al settimo cielo\".\nNell'agosto 2009, fu riportato come il film fosse ancora in sviluppo, ma che Sheridan prima avrebbe dovuto dedicarsi a \"Dream House\" con Daniel Craig. Il mese seguente, Sheridan intervenne in prima persona parlando dei suoi progetti per il futuro, spiegando che \"Black Mass\" sarebbe stato girato entro due anni - non prima del 2011, dopo il completamento di \"Brothers\" e \"Emerald City\"."}
{"id": "2595393", "revid": "339392", "url": "https://it.wikipedia.org/wiki?curid=2595393", "title": "17\u00aa Divisione Aviotrasportata", "text": ""}
{"id": "2595397", "revid": "75421", "url": "https://it.wikipedia.org/wiki?curid=2595397", "title": "Episodi di Fullmetal Alchemist (prima serie)", "text": ""}
{"id": "2595399", "revid": "647919", "url": "https://it.wikipedia.org/wiki?curid=2595399", "title": "Frati francescani cappuccini", "text": ""}
{"id": "2595400", "revid": "33689", "url": "https://it.wikipedia.org/wiki?curid=2595400", "title": "Esperimento di Compton", "text": ""}
{"id": "2595402", "revid": "93556", "url": "https://it.wikipedia.org/wiki?curid=2595402", "title": "Karnaprayag", "text": " \nKarnaprayag (o Karnprayag) \u00e8 una suddivisione dell'India, classificata come \"municipal board\", di 6.976 abitanti, situata nel distretto di Chamoli, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 16' 0 N e 79\u00b0 15' 0 E e ha un'altitudine di 1.450 .\nSociet\u00e0.\nEvoluzione demografica.\nAl censimento del 2001 la popolazione di Karnaprayag assommava a 6.976 persone, delle quali 3.910 maschi e 3.066 femmine. I bambini di et\u00e0 inferiore o uguale ai sei anni assommavano a 883, dei quali 488 maschi e 395 femmine. Infine, coloro che erano in grado di saper almeno leggere e scrivere erano 5.273, dei quali 3.152 maschi e 2.121 femmine."}
{"id": "2595405", "revid": "1305772", "url": "https://it.wikipedia.org/wiki?curid=2595405", "title": "Menze", "text": "La famiglia Menze (nelle fonti anche \"de Menze\", in croato \"Men\u010deti\u0107\" o \"Min\u010deti\u0107\") fu una delle pi\u00f9 importanti famiglie nobili della Repubblica di Ragusa.\nStoria.\nLa famiglia provenne a Ragusa forse dalla Bosnia, ed \u00e8 attestata fin dai primi documenti scritti ancora conservati nell'archivio di Ragusa - del XIII secolo - col nome originario \"Menze\". Un'antica tradizione li vuole di probabile ascendenza romana.\nI Menze furono fra i pi\u00f9 influenti e ricchi di Ragusa, suddivisi in vari rami e uniti alle altre famiglie nobili ragusee da una serie di matrimoni che a loro volta diedero luogo ad ulteriori rami della casata, tanto che nel 1500 risultano presenti a\nRagusa oltre quaranta maschi della famiglia Menze.\nNel XIV secolo e XV secolo, i Menze diedero alla Repubblica di Ragusa ben 570 alti funzionari statali, pari al 6,46% sul totale nell'intero periodo. Allo stesso modo, essi fra il 1440 e il 1640 contarono 105 membri del Maggior Consiglio, pari al 4,77% sul totale. In questi duecento anni, ottennero anche 161 cariche senatoriali (4,93%), 140 volte la qualifica di Rettore della Repubblica (5,88%), 141 membri del Minor Consiglio (6,51%) e 50 Guardiani della Giustizia (6,09%).\nSu terreno di propriet\u00e0 della famiglia Menze venne costruita a partire dal 1319 la pi\u00f9 importante torre difensiva rivolta a terra delle imponenti mura di Ragusa, nota quindi come \"torre Menze\" (oggi \"Min\u010deta\").\nLa nobilt\u00e0 dei Menze venne riconosciuta dalla Casa d'Austria nel 1817, ma il ramo principale si estinse nel 1818 con la morte di Clemente Biagio (Klement Vlaho) Menze."}
{"id": "2595406", "revid": "110157", "url": "https://it.wikipedia.org/wiki?curid=2595406", "title": "Comitato Olimpico Tedesco", "text": "La Deutscher Olympischer Sportbund, o DOSB, \u00e8 un'organizzazione sportiva tedesca, fondata il 20 maggio 2006 a Francoforte sul Meno, Germania.\nQuesta nasce dalla fusione dal Comitato Olimpico Tedesco (\"Nationales Olympisches Komitee f\u00fcr Deutschland\" o \"NOK\"), fondato e riconosciuto dal Comitato Olimpico Internazionale (CIO) nel 1895, e il \"Deutscher Sportbund\", unione avvenuta per questioni economiche. Ha lo scopo di curare l'organizzazione, il potenziamento dello sport in Germania, in particolare, la preparazione degli atleti tedeschi, per consentire loro la partecipazione ai Giochi olimpici. Fanno parte di quest'ultima associazione circa 27.000.000 di tedeschi, circa un terzo della popolazione totale. L'attuale presidente del DOSB \u00e8 Alfons H\u00f6rmann; il precedente Presidente Thomas Bach \u00e8 stato eletto nel 2013 Presidente del CIO.\nIl fiore all'occhiello del DOSB \u00e8 il Deutsches Sportabzeichen meglio conosciuto come DSA il Brevetto Sportivo Tedesco che viene praticato in Germania ed in altri 36 Paesi tra cui l'Italia, che dal 2014 \u00e8 al primo posto nel mondo (al di fuori della Germania) come numero di Brevetti conseguiti."}
{"id": "2595408", "revid": "1543377", "url": "https://it.wikipedia.org/wiki?curid=2595408", "title": "Evangelizzazione di strada", "text": "Per evangelizzazione di strada si intende l'insieme delle iniziative, delle proposte, delle motivazioni che portano gruppi di cristiani ad annunciare il Vangelo in contesti non istituzionali, quali la strada, le piazze, le spiagge, le discoteche, i pub, e in tutte le occasioni che si trovano al di fuori delle convenzioni ecclesiastiche tradizionali.\nIl termine \"evangelizzazione di strada\" pu\u00f2 quindi essere sinonimo di primo annuncio di fede cristiana e contempla tutte le varie iniziative nell'ambito della nuova evangelizzazione.\nEvangelizzazione cattolica.\nIl Magistero della Chiesa cattolica nel documento \"Redemptoris Missio\" al n.33 fornisce chiarimenti riguardo all'evangelizzazione, spiegando che si possono distinguere tre situazioni:\nIl primo annuncio consiste nella proclamazione della salvezza a chi non ne \u00e8 a conoscenza o ancora non crede. Ha come obiettivo la scelta fondamentale di aderire a Cristo e alla Chiesa. Si configura come un'opzione di vita che costituisce il momento fondante e decisivo della vita cristiana.\nIl primo annuncio \u00e8 distinto dalla catechesi, che presuppone la scelta fondamentale della fede e della sequela a Cristo nella Chiesa.\nL'invito ripetuto dal Magistero della Chiesa Cattolica alla \"nuova evangelizzazione\", l'elaborazione di documenti curati dalla CEI spingono i cattolici ad assumere un atteggiamento sempre pi\u00f9 spiccatamente missionario.\nPapa Paolo VI afferm\u00f2 che \"la Chiesa esiste per evangelizzare\".\nSecondo il Direttorio Generale per la Catechesi, che riprende l'Evangelii Nuntiandi, l'evangelizzazione, intesa in senso ampio, comprende numerosi aspetti tra loro inscindibilmente connessi: Annunciate (Mc 16,15), Fate discepoli e insegnate (Cfr Mt 19,20), Siate miei testimoni (At 1,8), Battezzate (Mt 28,19), Fate questo in memoria di me (Lc 22,19), Amatevi gli uni gli altri (Gv 15,12). \u00c8 evidente che in questa accezione rientra praticamente tutta l'azione pastorale della Chiesa.\nTuttavia nei documenti ecclesiali, per esempio nel Documento Base, esiste anche un altro significato della parola \"evangelizzazione\", pi\u00f9 ristretto, secondo cui essa \u00e8 quell'azione diretta a suscitare la fede in chi non ha compiuto la scelta fondamentale per Cristo e la Chiesa. In questo senso particolare e puntuale, l'evangelizzazione riconosce, a partire da presupposti biblici, il suo punto di forza e il suo tratto qualificante nel servizio del primo annuncio.\nUna pastorale orientata in senso missionario si interroga su come annunciare il Vangelo oggi e su come poi condurre a piena maturit\u00e0 la fede suscitata.\nLa nuova evangelizzazione cattolica.\nL'evangelizzazione di strada trova il suo fondamento nello slancio missionario che \u00e8 proprio del cristianesimo, i cui fedeli sono invitati a trasmettere la propria fede ad altre persone. Tradizionalmente per\u00f2 la missione era affidata soltanto ai presbiteri e agli ordini religiosi, che intraprendevano lunghi viaggi per raggiungere terre lontane dove il cristianesimo non era ancora arrivato.\nNella societ\u00e0 contemporanea le chiese cristiane si sono via via orientate verso l'adesione del laicato al processo di evangelizzazione pubblica. Sul tema dell'estensione della missione evangelica anche ai laici si \u00e8 espresso esplicitamente Giovanni Paolo II: \u00abQuesta passione non mancher\u00e0 di suscitare nella Chiesa una nuova missionariet\u00e0, che non potr\u00e0 essere demandata a una porzione di 'specialisti', ma dovr\u00e0 coinvolgere la responsabilit\u00e0 di tutti i membri del popolo di Dio\u00bb.\nIn questi anni il Magistero della Chiesa Cattolica ha insistito molto sulla \"nuova evangelizzazione\". Cosa significhi \"nuova evangelizzazione\" per la Chiesa Cattolica \u00e8 stato chiarito sempre da Giovanni Paolo II: \u00abla nuova evangelizzazione non consiste in un \"nuovo vangelo\", non deve riguardare i contenuti, ma gli atteggiamenti, lo stile, lo sforzo, la programmazione, il metodo di apostolato, il linguaggio, che devono essere tali da rendere accessibile, penetrante, valida e profonda la risposta all'uomo di oggi, senza per nulla alterare o modificare il contenuto del messaggio evangelico\u00bb.\nL'evoluzione del processo di evangelizzazione in Italia e nel mondo.\nMagistero della Chiesa cattolica.\nPapa Pio XII avvi\u00f2 una Missione a Roma in vista dell'Anno Santo del 1950 aprendo la via a nuove modalit\u00e0 di evangelizzazione. Il tema ripreso dal Concilio Vaticano II, dai documenti della CEI degli anni \u201870, dal Direttorio Catechistico Generale, trov\u00f2 sistematicit\u00e0 organica nell'Esortazione Apostolica post sinodale \"Evangelii Nuntiandi\" promulgata dal Papa Paolo VI nel 1975. Giovanni Paolo II ha trattato in modo ampio il tema della \"nuova evangelizzazione\" e durante il magistero di Benedetto XVI il progetto si \u00e8 concretizzato nell'istituzione di un Pontificio consiglio per la nuova evangelizzazione affidato a S.E. Mons Rino Fisichella.\nIl 15 ottobre 2011 si \u00e8 tenuto, presso il Vaticano, il I Congresso dei Nuovi Evangelizzatori promosso dal Pontificio Consiglio per la Nuova Evangelizzazione e che ha visto la partecipazione di 8.000 persone.\nEsperienze in Italia.\nIn Italia la pastorale di strada di numerose nuove realt\u00e0 ecclesiali, nate dopo il Concilio Vaticano II, ha dato un'importante base esperienziale sulla quale si \u00e8 sviluppata la riflessione teologico pastorale.\nIl termine \"evangelizzazione di strada\" si \u00e8 diffuso dagli anni novanta in poi grazie all'azione di Chiara Amirante a Stazione Termini(Roma) e alle \"missioni di strada\" sistematizzate e diffuse in un progetto di evangelizzazione della Comunit\u00e0 Nuovi Orizzonti.\nLe \"Sentinelle del Mattino\" fondate da don Andrea Brugnoli a Verona hanno diffuso un proprio \"progetto pastorale\" e una loro declinazione del progetto \"Una Luce nella Notte\" adottata da diverse diocesi italiane.\nA Firenze don Gianni Castorani, fondatore dell'associazione \"Sentinelle del Mattino di Pasqua\" ha aperto una \"Scuola di evangelizzazione\" legata al progetto \"Jeunesse Lumi\u00e8re\" di padre Daniel-Ange.\nSono state particolarmente importanti nella diffusione di materiale formativo le opere realizzate dalla \"Scuola di evangelizzazione Sant'Andrea\" di Napoli.\nIl progetto \"Una Luce nella notte\" \u00e8 nato dalla comunione di diverse realt\u00e0 ecclesiali nella missione di Riccione del 2013 ed \u00e8 stato diffuso da tutti i diversi Movimenti con nomi diversi e adattamenti specifici.\nNel sud Italia l'esperienza della \"Comunit\u00e0 Missionaria della Via\" nata dal carisma della comunit\u00e0 religiosa dei Missionari e le Missionarie della Via, che vede cristiani laici prodigarsi nell'evangelizzazione e nelle missioni di strada, in quelli che chiamano i \"nuovi pozzi\", dove cercano di intercettare la sete di verit\u00e0 che l'uomo ha nel cuore.\nAccanto alle proposte delle nuove associazioni cattoliche, vengono riscoperte le missioni al popolo affermatesi a partire dalla seconda met\u00e0 del XVI secolo, con un rinnovamento delle modalit\u00e0 al fine di aggiornare questa forma di pastorale straordinaria. La Congregazione dei Missionari del Preziosissimo Sangue sta svolgendo una particolare opera di nuova evangelizzazione attraverso settimane di Animazione missionaria in varie parrocchie d'Italia.\nEsperienze in Francia.\n\"Jeunesse Lumi\u00e8re\" \u00e8 la prima \"scuola di evangelizzazione\" residenziale con un proprio metodo esportato in Italia, Polonia e in diversi altri Paesi ed \u00e8 nata grazie a padre Daniel Ange.\nIn Francia \u00e8 particolarmente attiva nella nuova evangelizzazione la \"Communaut\u00e9 de l'Emmanuel\".\nEsperienze in Spagna.\nKiko Arg\u00fcello con il Cammino Neocatecumenale ha ideato uno specifico itinerario di formazione cattolica e di evangelizzazione con specifici progetti pastorali di missione porta a porta diffusi in tutto il mondo.\nEsperienze in Brasile.\nIn Brasile l'evangelizzazione di primo annuncio \u00e8 svolta da diverse realt\u00e0 ecclesiali anche venute da altri Paesi. Le comunit\u00e0 o movimenti nati nel territorio sono principalmente la Comunidade shalom fondata da Moys\u00e9s Louro Azevedo e la Comunit\u00e0 Can\u00e7\u00e3o Nova fondata da Padre Jonas Abib che evangelizza soprattutto attraverso i new media o mass media.\nParticolarmente attiva \u00e8 la comunit\u00e0 \"Alianca de Misericordia\" fondata dai missionari italiani padre Antonello Cadeddu e padre Enrique Porcu che organizzano missioni di strada, scuole e centri di evangelizzazione.\nIniziative.\nGi\u00e0 da un decennio in diverse parti d'Italia \u00e8 nata una nuova pastorale di annuncio, che viene pi\u00f9 comunemente definita pastorale o \"evangelizzazione di strada\". La pastorale di strada richiede che tutta la Chiesa riscopra il suo essere permanentemente in stato di missione. \u00c8 un'esperienza di evangelizzazione e di pastorale che ha assunto ormai delle connotazioni complesse e ampie, divise nelle seguenti voci.\nLe missioni di strada.\nLe \"missioni di strada\" sono una modalit\u00e0 pastorale di \"nuova evangelizzazione\". Questa specifica evangelizzazione di strada contempla un'azione di primo annuncio programmata, strutturata e circoscritta nel tempo.\nLe missioni di strada sono azioni pastorali di \"primo annuncio\", fedeli al modello biblico dell'annuncio. Il missionario \u00e8 presente e opera in virt\u00f9 di un mandato ricevuto e, anche se si trova solo, \u00e8 collegato mediante vincoli invisibili, ma profondi, all'attivit\u00e0 evangelizzatrice di tutta la chiesa.\nLe \"missioni di strada\" appartenenti al \"progetto della Comunit\u00e0 Nuovi Orizzonti\" si pongono come una delle possibili risposte concrete ai richiami del Magistero della Chiesa cattolica. Si tratta di una pastorale di primo annuncio che punta a creare il ponte mancante tra la parrocchia e la strada, tra l'oratorio e i giovani.\nLe missioni di strada durano una o due settimane e sono momenti di straordinaria intensit\u00e0 che vedono un'\u00e9quipe stabile e numerosi volontari fortemente impegnati nelle varie iniziative di evangelizzazione, in collaborazione\u00a0\u2013 l\u00e0 dov'\u00e8 possibile - con altre comunit\u00e0, movimenti, gruppi e realt\u00e0 diocesane. Dopo un'accurata mappatura del territorio incontrano i giovani nelle scuole, nei locali o pub, nelle discoteche, nelle piazze, alle stazioni e ovunque si incontrino, raggiungendoli con colloqui, \"animazione di strada\", spettacoli, musical, incontri, tavole rotonde, testimonianze, momenti di meditazione e preghiera, stand, work-shop."}
{"id": "2595420", "revid": "1226", "url": "https://it.wikipedia.org/wiki?curid=2595420", "title": "Il giudizio di Paride", "text": ""}
{"id": "2595426", "revid": "767487", "url": "https://it.wikipedia.org/wiki?curid=2595426", "title": "Dear Agony", "text": "Dear Agony \u00e8 il quarto album in studio della band statunitense Breaking Benjamin, pubblicato il 29 settembre 2009 dalla Hollywood Records.\nL'album ha esordito al quarto posto nella classifica Billboard con 138\u00a0000 copie. \u00c8 stato successivamente certificato disco d'oro e ad oggi ha venduto circa 700\u00a0000 copie negli Stati Uniti (con 47 settimane di permanenza in classifica), risultando uno degli album di genere rock pi\u00f9 venduti dell'anno. Tre i singoli estratti: \"I Will Not Bow\", che ha raggiunto la numero 1 sia nella Hot Mainstream Rock Tracks che nella Rock Songs, \"Give Me a Sign\" e \"Lights Out\"."}
{"id": "2595430", "revid": "666668", "url": "https://it.wikipedia.org/wiki?curid=2595430", "title": "Deutscher Olympischer Sportbund", "text": ""}
{"id": "2595442", "revid": "599013", "url": "https://it.wikipedia.org/wiki?curid=2595442", "title": "Villa Bozzi", "text": "Villa Bozzi (originariamente villa Macedonio poi villa Dupont) \u00e8 una delle ville storiche di Napoli; \u00e8 locata in via Ponti Rossi, sulla collina di Capodimonte.\nStoria.\nSul suolo dove oggi sorge la struttura, agli inizi dell'ottocento, sorgeva un casino di propriet\u00e0 di Filippo de Angelis; questo edificio, il 20 maggio 1808 fu donato da Giuseppe Bonaparte al suo intendente di Casa Reale, Luigi Macedonio, il quale anche dopo il ritorno al trono di re Ferdinando I delle Due Sicilie riusc\u00ec a mantenerne la propriet\u00e0 e, in pi\u00f9, la trasform\u00f2 ispirandosi ai rustici chalet svizzeri. Anche l'area verde venne rifatta e furono creati sentieri, piccoli viali, boschetti, ecc..\nTuttavia, nell'ottobre del 1825, quando pass\u00f2 a Maurizio Dupont, ispettore generale dei Dazi Indiretti, la struttura acquist\u00f2 una veste neoclassica, essendo stata rifatta da Luigi e Stefano Gasse (1830-1831). La villa fu venduta a Lady Errichetta Drummond. La villa storica appartiene alla Curia arcivescovile di Napoli che la acquist\u00f2 dalla famiglia Bozzi nel 1984. Ha ospitato per anni il seminario minore, intitolato a papa Paolo VI.\nArchitettura.\nLa struttura in oggetto, nel corso del tempo, ha subito numerosi rimaneggiamenti ed oggi si presenta come una graziosa struttura neoclassica bianca, con un'ampia e raffinata loggia a colonne doriche, chiusa da finestroni che precedentemente non esistevano. L'edificio \u00e8 concluso da una vasta terrazza scoperta che sovrasta il parco adiacente e la vista sulla baia di Napoli.\nIl parco, di gusto inglese (molto probabilmente a causa delle vecchie proprietarie Lady Drummond e Carlotta Vanneck), \u00e8 stato anch'esso ripetutamente rimaneggiato. Nel XIX secolo, l'area verde venne impreziosita da un'ulteriore costruzione: la villa Anna, di pregevole gusto eclettico."}
{"id": "2595445", "revid": "702184", "url": "https://it.wikipedia.org/wiki?curid=2595445", "title": "Daniele Gilardoni", "text": "Carriera.\nCresciuto nelle file dell'Unione Sportiva Bellagina, attualmente milita nelle file della Canottieri Milano.\nLe sue vittorie in ambito internazionale lo rendono uno dei pesi leggeri pi\u00f9 forti in circolazione nella vogata di punta e di coppia.\n\u00c8 il canottiere pi\u00f9 volte iridato della storia, avendo colto l'undicesimo oro nel 2011 e superato i dieci titoli di Matthew Pinsent.\nDal luglio 2020 \u00e8 allenatore della Canottieri Tritium."}
{"id": "2595455", "revid": "36426", "url": "https://it.wikipedia.org/wiki?curid=2595455", "title": "Chiavi di volta", "text": ""}
{"id": "2595461", "revid": "36426", "url": "https://it.wikipedia.org/wiki?curid=2595461", "title": "Neoplatonici", "text": ""}
{"id": "2595462", "revid": "36426", "url": "https://it.wikipedia.org/wiki?curid=2595462", "title": "Neoplatoniche", "text": ""}
{"id": "2595466", "revid": "2091899", "url": "https://it.wikipedia.org/wiki?curid=2595466", "title": "Koh Kong", "text": "Koh Kong (in lingua khmer:\u1780\u17d2\u179a\u17bb\u1784\u1780\u17c4\u17c7\u1780\u17bb\u1784, traslitterato come \"Krong Koh Kong\" e conosciuta anche come Khemarak Phoumin) \u00e8 la capitale della provincia omonima di Koh Kong. Si trova vicino all'estuario del fiume Kah Bpow, nel distretto di Smach Mean Chey, affacciato sul golfo della Thailandia. La citt\u00e0 si trova a soli 10\u00a0km dal confine con la Thailandia. Il collegamento stradale principale con la capitale Phnom Penh avviene tramite una strada secondaria, la Strada Nazionale 48 (NH48), per 138\u00a0km fino a Sre Ambel, da dove mancano ancora 133\u00a0km sulla Strada Nazionale 4 (NH4).\nCitt\u00e0 di frontiera.\nKoh Kong ha avuto a lungo la reputazione di una selvaggia cittadina di frontiera. Oltretutto fino a pochi anni fa l'accesso alla citt\u00e0 dalla Cambogia avveniva prevalentemente via mare o aria, date le miserrime condizioni delle strade. In tale condizione di relativo isolamento erano proliferati il disboscamento abusivo, il contrabbando di animali protetti, il banditismo, il gioco d'azzardo e la prostituzione, accompagna da un tasso crescente di infezione\nda HIV, da cui la pessima reputazione di Koh Kong. La costruzione del ponte thai-cambogiano attraverso il fiume e il miglioramento della NH48 hanno portato ad investimenti industriali e turistici nella zona e la citt\u00e0 ha iniziato ad essere considerata come met\u00e0 turistica, seppur di passaggio.\nStoria recente.\nFino alla fine degli anni Novanta Koh Kong rimase uno dei posti meno sicuri del paese, in quanto i khmer rossi ancora presenti nella zona dei monti Cardamomi costituivano ancora una seria minaccia nei confronti degli abitanti e soprattutto degli stranieri di passaggio. L'area fu teatro di sporadici scontri a fuoco fino al 1998, anno della resa degli ultimi gruppi organizzati di guerriglieri comunisti.\nIl 21 aprile 1984 i khmer rossi catturarono la citt\u00e0 e la mantennero in loro possesso per una notte e un giorno. Annunciarono alla loro radio di aver ucciso 1.107 soldati vietnamiti e feriti 125 durante la battaglia.\nIl 16 novembre 1998 avvenne uno degli ultimi attacchi attribuiti ai khmer rossi prima della resa degli ultimi reparti alle forze governative, avvenuta vicino al confine internazionale a pochi chilometri da Koh Kong. Alle 18.10 il casin\u00f2 adiacente al Koh Kong International Resort fu attaccato da guerriglieri khmer. L'attacco con razzi, mortai e fucili caus\u00f2 il ferimento di un giocatore thailandese. Il capo della polizia di Trat pi\u00f9 tardi affermo che l'attacco era stato causato dal rifiuto del casin\u00f2 di pagare la \"protezione\" al gruppo dei ribelli. Per dare un'idea del clima violento di quegli anni, proprio lo stesso giorno, un anno pi\u00f9 tardi, nel casin\u00f2 vennero uccisi il manager thailandese dello stesso e una segretaria."}
{"id": "2595504", "revid": "37401", "url": "https://it.wikipedia.org/wiki?curid=2595504", "title": "Azione (diritto)", "text": ""}
{"id": "2595505", "revid": "2044019", "url": "https://it.wikipedia.org/wiki?curid=2595505", "title": "Myles Jeffrey", "text": "Biografia.\nFratello minore di Ryan Rickman e Kyle Jeffrey, Myles ha preso parte a molti film e telefilm diventando prestissimo, ancora ragazzino, noto e apprezzato al pubblico e anche alla critica cinematografica, come dimostrato dai risultati raggiunti dall'attore.\nRiconoscimenti.\nJeffrey ha ottenuto 4 nomination concernenti gli \"Young Artist Awards\": 2 nel 1999, poi nel 2002 e nel 2003. Ha conseguito altres\u00ec 3 importanti vittorie di cui una nel 1999 per gli \"YoungStar Awards\" e successivamente, ancora per gli \"Young Artist Awards\", negli anni 2000 e 2001.\nDoppiatori italiani.\nNelle versioni in italiano dei suoi lavori, Myles Jeffrey \u00e8 stato doppiato da:\nDa doppiatore \u00e8 sostituito da:"}
{"id": "2595506", "revid": "72396", "url": "https://it.wikipedia.org/wiki?curid=2595506", "title": "Sventramento di San Berillo", "text": "Il cosiddetto \"sventramento di San Berillo\" \u00e8 consistito nell'operazione di abbattimento di gran parte dello storico quartiere di San Berillo a Catania. Realizzato a partire dal febbraio 1957 nell'ambito di un piano di risanamento, ma portato a termine solo parzialmente, determin\u00f2 una ferita nel volto della citt\u00e0, lasciando un vuoto ancora visibile nel suo tessuto urbano e un contenzioso tra i privati proprietari delle aree interessate e il Comune di Catania.\nPremesse storiche.\nIl terremoto e la ricostruzione settecentesca.\nIl terremoto del Val di Noto del 1693 rappresent\u00f2 una cesura nella storia urbanistica di Catania. La ricostruzione fu coordinata da Giuseppe Lanza, duca di Camastra, che orient\u00f2 l'asse principale viario dell'abitato verso l'Etna, ponendo nei cosiddetti Quattro Canti il fulcro della ricostruzione della citt\u00e0 nel Settecento.\nIl XIX secolo.\nNel corso del tempo (nella prima met\u00e0 del XIX secolo) il centro si era mosso verso piazza Stesicoro: qui vi si trovavano, nel Palazzo Tezzano, l'Ospedale San Marco e il Tribunale. La piazza, nella seconda met\u00e0 del XIX secolo, trov\u00f2 una sua sistemazione intorno ai resti dell'Anfiteatro romano (di cui rest\u00f2 visibile solo uno scorcio). La centralit\u00e0 della piazza venne sottolineata dal Monumento a Vincenzo Bellini. Il quartiere di San Berillo prendeva corpo proprio da piazza Stesicoro, protendendosi ad est di via Etnea in direzione della zona ove nel 1866, fu inaugurata lungo la costa la Stazione della ferrovia.\nIl quartiere, in virt\u00f9 della sua centralit\u00e0 avrebbe potuto divenire zona nobile, all'interno del tessuto urbano, anche in relazione al movimento ferroviario, con la realizzazione di strade di larghezza non inferiore ai 10 metri, ma ci\u00f2 non avvenne, secondo l'architetto e ingegnere barone Bernardo Gentile Cusa, a causa della contrariet\u00e0 della proprietaria dei terreni, Maria li Destri Trigona, duchessa di Misterbianco, forse attenta all'opportunit\u00e0 di sfruttare la speculazione con maggiore cubatura.\nNel 1852 l'espansione del quartiere aveva raggiunto la Chiesa del Santissimo Crocifisso della Buona Morte e l'antistante piazza Alfredo Cappellini (oggi dedicata a Giovanni Falcone). Le strade di San Berillo apparivano allora quasi ortogonali tra loro e assai strette ma senza alcun collegamento diretto con il luogo ove sarebbe sorta la Stazione Centrale.\nNel 1882 quindi viene affidato a Gentile Cusa il compito di completare il quartiere in rapporto alla stazione. Si tratta di un ampliamento a nord-est, che finisce per diventare la base per il primo Piano Regolatore Generale di Catania (egli lo firmer\u00e0 nel 1888, con il titolo \"Piano regolatore pel risanamento e per l'ampliamento della citt\u00e0 di Catania\"). Il nuovo progetto sembra riprendere la suggestione del duca di Camastra e le centralit\u00e0 allora espresse, trasferendole verso nord e mantenendo delle corrispondenze, come accade per via Santa Caterina (oggi via Umberto I, inaugurata nel 1890), che dal giardino \"Vincenzo Bellini\" si dirige verso la zona industriale dove si raffinava lo zolfo (fra la Stazione centrale e l'attuale piazza Galatea, nella zona detta Arm\u00ecsi), e per l'incrocio fra via Etnea con quella che verr\u00e0 da l\u00ec in poi denominata la \"Passeggiata delle Carrozze\" (i viali Regina Margherita e XX Settembre, che collegano piazza Santa Maria di Ges\u00f9 con l'attuale piazza Giovanni Verga e che intersecano appunto via Etnea), una sorta di replica dei Quattro Canti. \nAl pieno comparto dei quartieri storici, Gentile Cusa contrappone il vuoto, inteso anche come misura igienico-sanitaria. Piazza d'Armi, l'antico nome di piazza Verga, diviene nuovo centro della citt\u00e0 cos\u00ec concepita: vuota e che, non a caso, si ridurr\u00e0 ospitando il nuovo tribunale cominciato nel 1937 e inaugurato nel 1953. \nIl XX secolo.\nNel 1903-04, scavi archeologici intensi squarciano gran parte di piazza Stesicoro, in modi che, nel giudizio di Vitaliano Brancati, la faranno somigliare alla tolda di una nave colpita di fianco. Lo scavo, secondo il direttore dei lavori Filadelfo Fichera, rappresenta un primo accenno di programma archeologico, edilizio e sanitario per San Berillo, sempre con l'idea di collegare la piazza alla stazione. Sono gli anni dello zolfo e Catania \u00e8 snodo fondamentale delle esportazioni, tanto per mezzo dei treni che per mezzo del porto nuovo: il collegamento risulta sempre pi\u00f9 angusto, nella misura in cui cresce la propensione industriale della citt\u00e0. Il Grande Albergo, in piazza Cappellini, \u00e8 l'unico edificio di un certo rilievo: per il resto, San Berillo, nella sua povert\u00e0, corrisponde a quell'impulso di edilizia popolare che, con case basse e corti centrali, si reciter\u00e0 pi\u00f9 a nord (i quartieri Consolazione e Borgo) con un'urbanizzazione caotica e fittissima. \u00c8 proprio l'impulso commerciale dello zolfo ad indirizzare i notabili catanesi verso l'ipotesi dello sventramento \"\u00e0 la\" Haussmann: un boulevard che colleghi con asse orizzontale i due punti in questione per favorire l'afflusso alle e il deflusso dalle ferrovie, la circolazione di aria e di luce (ma anche di truppe, visto il favore con cui i catanesi vedono le imprese coloniali), abbattere i vicoli infetti (nel 1911 un'epidemia di colera fa parecchi morti) e sottolineare, isolandoli, la magnificenza di grandi edifici e di monumenti. \nA questo punto si susseguono una serie di piani di sventramento, di cui solo quello di Brusa verr\u00e0 messo in opera. Nel 1913, un primo piano propone una demolizione radicale, che suscita molte perplessit\u00e0, interrotte dallo scoppio della Grande Guerra. Un piano di risanamento del 1927 si scontra con l'impossibilit\u00e0 di seguire una via dritta. Alcune proposte contenute dai progetti \"Alfa 1932\" e \"S.P.Q.C.\" (il primo di Piccinato, Guidi, Marletta; il secondo di Mancini, Patern\u00f2, Severino) confluiscono nel PRG del 1934, supervisionato da Gustavo Giovannoni, che sembra trovare una formula adeguata, pur snobbando, con le sue prospettive essenziali, il monumento a Vincenzo Bellini. Stavolta, per\u00f2, \u00e8 la Seconda guerra mondiale a fermare il processo. \nD'altra parte, bench\u00e9 i danni bellici non siano stati cos\u00ec imponenti o, se tali, solo in altri quartieri, il vecchio progetto di sventramento riparte con rinnovata energia dall'idea di risanare San Berillo, come il resto della citt\u00e0, dopo i bombardamenti (1947): il piano di ricostruzione di Gino Nicotra intende sempre demolire il quartiere, riprendendo lo spirito modernista di Giovannoni. Esiste il vecchio problema della non corrispondenza tra l'anfiteatro e la stazione ottocentesca: Nicotra allora prevede un percorso leggermente curvo. L'aspirazione della Catania ormai \"Milano del Sud\" non si sente soddisfatta dall'intervento \"d\u00e9mod\u00e9\" di Nicotra, con il suo \"culto dell'asse\".\nIl piano ISTICA.\nNegli anni cinquanta, lo sventramento, infine, viene realizzato: la promessa di indirizzarsi alla stazione e al mare si produce, ma a baionetta, attraverso una linea spezzata, nei termini pensati dall'architetto Brusa della Societ\u00e0 Generale Immobiliare di Roma (di propriet\u00e0 vaticana e principale finanziatrice del piano ISTICA). L'ISTICA (Istituto immobiliare di Catania) fu costituito il 27 novembre del 1950, con un capitale di 55 milioni di lire (di questi, 20 milioni della SGI, 20 del Banco di Sicilia, 10 della Cassa di risparmio Vittorio Emanuele, 2,5 della Provincia e 2,5 della Camera di Commercio locale). L'istituto sorse con il pieno appoggio della Democrazia Cristiana siciliana.\nIl piano Brusa, inizialmente offerto a titolo gratuito e poi valutato e pagato 60 milioni di lire, fu recepito \"in toto\" dall'ISTICA e approvato dal Consiglio comunale il 3 marzo 1951, contestualmente alla costituzione dell'Ist-Berillo, cui viene affidata la realizzazione di un abitato che accolga i cosiddetti \"deportati di San Berillo\" (circa 30.000 persone) in zona San Leone.\nIl piano Istica, il 16 maggio 1952, viene poi inserito nel PRG dal commissario prefettizio, appena dieci giorni prima delle elezioni amministrative che attribuiranno lo scranno di sindaco a Domenico Magr\u00ec e alla sua giunta composta da DC e Partito Nazionale Monarchico.\nAnche la Regione Siciliana interviene, con una legge speciale, la n. 13 del 25 giugno 1954.\nAll'Ist-Berillo arrivano ingenti finanziamenti: lo Stato interviene con 380 milioni di lire, mentre 400 provengono dalla Regione. Secondo accordi stretti a Roma, viene previsto che, su un'area di 240.000 m2, si possano costruire 1.800.000 m3. Gli espropri devono essere ultimati entro il febbraio 1960, mentre i lavori entro il 3 luglio 1969. A carico dell'Istica vengono previste spese per 10 miliardi e 338 milioni di lire e ricavi per 7 miliardi e 338 milioni di lire. I 3 miliardi mancanti dovranno essere forniti dal Comune con il gettito dell'imposta di famiglia.\n\u00c8 del maggio 1956 la firma, da parte dell'ISTICA, del contratto di concessione dei lavori. Lo sventramento prende concreto avvio nel febbraio del 1957, quando \u00e8 sindaco Luigi La Ferlita.\nIl 27 giugno del 1969 interviene in materia una nuova legge regionale, pubblicata cinque giorni prima della scadenza dei termini per ultimare il piano di ristrutturazione (15 anni). La legge stabilisce una diversa densit\u00e0 volumetrica per le opere da eseguire dopo la scadenza dei termini. Si passa dai 18,65 m3 a metro quadro a soli 5,00 m3. L'ISTICA avvia un contenzioso con il Comune di Catania: il risarcimento richiesto viene confermato da vari arbitrati. Il sindaco Enzo Bianco, nel 1991, paga all'ISTICA 40 miliardi di lire, ma i privati titolari delle propriet\u00e0 nell'area coinvolta dall'azione legale intentata nel 1993 dalla Cecos, ormai proprietaria del 70% delle aree di corso Sicilia, chiedono al Comune altri 78 milioni di euro.\nIl 5 agosto del 2004, il sindaco Umberto Scapagnini e l'assessore all'urbanistica Mimmo Sudano nominano una commissione di saggi, incaricata di trovare una\ncomposizione per questa area di circa 80.000 m2. La commissione \u00e8 composta da Antonio Catrical\u00e0 (consigliere di Stato che dovette poi rinunciare per l'intervenuto incarico alla presidenza della Autorit\u00e0 Garante per la protezione dei dati personali), Augusto Fantozzi, docente di diritto tributario alla Sapienza, l'avvocato Giovanni Pellegrino, gi\u00e0 senatore DS, e da Nicol\u00f2 Zanon, docente di diritto costituzionale a Milano. La conclusione della commissione di saggi \u00e8 che \"elementi essenziali del piano di risanamento sono: l'adeguamento del piano alle disposizioni della legge 765 del 1967 e del decreto ministeriale 2 aprile 1968; l'adeguamento alle esigenze della mobilit\u00e0 e agli standard di verde pubblico e parcheggi; la destinazione delle aree edificabili per non meno del 50% alla realizzazione di attrezzature e servizi pubblici; l'indice di densit\u00e0 fondiaria non superiore ai 5 metri cubi a metro quadro; la riserva, infine, di un sesto dei volumi destinati alla residenza per l'esercizio del diritto di prelazione da parte dei proprietari espropriati\". Su questo giudizio \"super partes\", i proprietari hanno presentato uno schema di utilizzo.\nIl 30 maggio del 2008 \u00e8 stata sottoscritta una composizione tra le parti dal commissario comunale Vincenzo Emanuele e ci\u00f2 a soli quindici giorni dalle elezioni amministrative."}
{"id": "2595508", "revid": "729019", "url": "https://it.wikipedia.org/wiki?curid=2595508", "title": "Francisco Boza", "text": "Vanta sette partecipazioni ai Giochi olimpici e una medaglia conquistata nel Tiro a segno."}
{"id": "2595510", "revid": "729019", "url": "https://it.wikipedia.org/wiki?curid=2595510", "title": "John Michael Plumb", "text": "Vanta sette partecipazioni ai Giochi olimpici e sei medaglie conquistate nell'Equitazione (delle quali una sola a livello individuale)."}
{"id": "2595513", "revid": "1573940", "url": "https://it.wikipedia.org/wiki?curid=2595513", "title": "Lehmannia marginata", "text": "Lehmannia marginata () \u00e8 un mollusco gasteropode terrestre della famiglia Limacidae."}
{"id": "2595516", "revid": "339392", "url": "https://it.wikipedia.org/wiki?curid=2595516", "title": "Synagoge in der Reichenbachstrasse", "text": ""}
{"id": "2595521", "revid": "253269", "url": "https://it.wikipedia.org/wiki?curid=2595521", "title": "Susan Kohner", "text": "Biografia.\nFiglia dell'attrice Lupita Tovar e del produttore Paul Kohner, nel 1959 vinse il Golden Globe per la migliore attrice debuttante e nel 1960 il Golden Globe per la migliore attrice non protagonista per l'interpretazione nel film \"Lo specchio della vita\" (1959) di Douglas Sirk, accanto a Lana Turner e John Gavin. Dopo avere ottenuto qualche altro ruolo di rilievo in film come \"Ossessione amorosa\" (1961) di John Sturges, e \"Freud, passioni segrete\" (1962) di John Huston, nel 1964 spos\u00f2 lo stilista tedesco John Weitz e si ritir\u00f2 dalle scene. Dal matrimonio nacquero due figli, Chris (1969) e Paul (1965), divenuti entrambi registi."}
{"id": "2595535", "revid": "154893", "url": "https://it.wikipedia.org/wiki?curid=2595535", "title": "Codifica (biologia)", "text": ""}
{"id": "2595536", "revid": "1573940", "url": "https://it.wikipedia.org/wiki?curid=2595536", "title": "Acridinae", "text": "Le Acridine (Acridinae ) sono una sottofamiglia di insetti ortotteri della famiglia Acrididae.\nTassonomia.\nLa sottofamiglia \u00e8 suddivisa in 5 trib\u00f9 :\nLa collocazione di numerosi generi \u00e8 ancora incerta:\nSpecie presenti in Italia.\nin Italia sono presenti solo 3 specie :"}
{"id": "2595553", "revid": "22475", "url": "https://it.wikipedia.org/wiki?curid=2595553", "title": "Compendio della Dottrina Sociale della Chiesa", "text": "Il Compendio della Dottrina Sociale della Chiesa \u00e8 una pubblicazione del 2004 curata dal Pontificio Consiglio della Giustizia e della Pace per raccogliere e sistematizzare il magistero cattolico sulla dottrina sociale.\nScopo dell'opera.\nLa dottrina sociale della Chiesa cattolica \u00e8 costituita da una serie di encicliche e discorsi pontifici su temi quali la politica, la giustizia, la pace, la questione operaia, i diritti fondamentali dell'uomo e della donna. Il primo documento ufficialmente riconosciuto come espressione della dottrina sociale della Chiesa cattolica \u00e8 stata l'enciclica \"Rerum Novarum\" (1891), di papa Leone XIII, a cui seguirono altre encicliche, lettere apostoliche e discorsi dei vari successori. Questi documenti magisteriali vennero scritti in epoche diverse per rispondere a problemi diversi, senza che ci fosse un progetto unitario e sistematico, senza l'intenzione di trattare la materia in modo esaustivo e ordinato.\nIl Compendio \u00e8 stato realizzato proprio allo scopo di dare forma sistematica e unitaria a una materia in continuo sviluppo e aggiornamento: se ad esempio varie encicliche avevano trattato in modo diverse del tema del lavoro, nel Compendio tutti questi contributi vengono accostati e armonizzati in un unico capitolo dedicato al lavoro.\nProgetto iniziale.\nL'idea di raccogliere in un'unica pubblicazione tutto il corpus dottrinale della Chiesa Cattolica sulle varie questioni sociali \u00e8 stata di papa Giovanni Paolo II, molto sensibile rispetto ai problemi sociali della dottrina cattolica. Il progetto iniziale prevedeva la pubblicazione durante il Giubileo del 2000, ma la redazione del testo fu molto pi\u00f9 complessa del previsto e la pubblicazione slitt\u00f2 di quattro anni rispetto alle previsioni. \nA questo scopo, Giovanni Paolo II nomin\u00f2 nel 1998 presidente del Pontificio Consiglio della Giustizia e della Pace il cardinale Fran\u00e7ois-Xavier Nguy\u1ec5n V\u0103n Thu\u1eadn, persona di cui aveva molta stima e considerazione in virt\u00f9 della sua testimonianza di fede durante il sequestro personale che il prelato vietnamita sub\u00ec tra il 1975 e il 1988. V\u0103n Thu\u1eadn, per\u00f2, mor\u00ec nel 2002 e l'opera di redazione e conclusione del Compendio venne portata avanti dal cardinal Renato Raffaele Martino, che ne cur\u00f2 la presentazione alla stampa il 25 ottobre 2004."}
{"id": "2595560", "revid": "1543377", "url": "https://it.wikipedia.org/wiki?curid=2595560", "title": "Dipartimento di Caingu\u00e1s", "text": "Caingu\u00e1s \u00e8 un dipartimento argentino, situato nel centro della provincia di Misiones, con capoluogo Campo Grande.\nEsso confina a nord con i dipartimenti di Montecarlo e Libertador General San Mart\u00edn; a est con il dipartimento di Guaran\u00ed; a sud con il dipartimento di Veinticinco de Mayo; a ovest con i dipartimenti di Ober\u00e1 e San Ignacio\nSecondo il censimento del 2010, su un territorio di 1.558\u00a0km\u00b2, la popolazione ammontava a 53.403 abitanti.\nMunicipi del dipartimento sono:"}
{"id": "2595561", "revid": "253269", "url": "https://it.wikipedia.org/wiki?curid=2595561", "title": "Joan Hackett", "text": "Biografia.\nDi padre irlandese e di madre italiana, inizi\u00f2 la carriera come fotomodella e nel 1952 apparve sulla copertina della rivista \"Harper's Junior Bazaar\", che le valse l'attenzione dei produttori cinematografici. La 20th Century Fox le offr\u00ec un contratto di sette anni ma la Hackett si rifiut\u00f2 di sottoscriverlo e rimase a New York per studiare recitazione con Lee Strasberg all'Actor's Studio.\nNel 1959 debutt\u00f2 sia in televisione che sui palcoscenici di Broadway, dove recit\u00f2 in un allestimento di \"Molto rumore per nulla\" diretto e interpretato da John Gielgud e ottenne un grande successo personale nel 1961 con la commedia \"Call Me by My Rightful Name\", che le fece ottenere due premi teatrali.\nPur restando un'interprete prettamente teatrale e televisiva, la Hackett ebbe buone opportunit\u00e0 anche dal cinema, dove rivel\u00f2 talento tanto nei film comici quanto in quelli drammatici, grazie alla sua voce caratteristica e profonda e alla sua vivace gestualit\u00e0. Tra i suoi ruoli migliori, quello di Dottie, la debuttante nel film \"Il gruppo\" (1966) di Sidney Lumet, quello di Catherine Allen nel western \"Costretto ad uccidere\" (1968), e quello di Toby, la migliore amica della protagonista Georgia Hines (Marsha Mason) in \"Solo quando rido\" (1981), ruolo che le valse Golden Globe per la migliore attrice non protagonista e una candidatura al Premio Oscar alla migliore attrice non protagonista.\nMor\u00ec di tumore nel 1983."}
{"id": "2595562", "revid": "1965277", "url": "https://it.wikipedia.org/wiki?curid=2595562", "title": "Charles Friedel", "text": "Biografia.\nFiglio di un ricco mercante e banchiere, studi\u00f2 all'Universit\u00e0 di Strasburgo e, dopo un anno in cui tent\u00f2 di seguire le orme del padre nelle sue attivit\u00e0 commerciali, si trasfer\u00ec nel 1851 a Parigi presso il nonno materno, Georges Louis Duvernoy, insegnante storia naturale ed anatomia comparata al Coll\u00e8ge de France. A partire dal 1854 inizi\u00f2 le sue prime attivit\u00e0 di ricerca sotto la guida del celebre chimico di origini tedesche, Charles-Adolphe Wurtz, e due anni dopo venne nominato responsabile delle collezioni di minerali dell'Ateneo. Nel 1871 divenne lettore universitario alla Scuola Normale e nel 1876 professore di mineralogia presso l'Universit\u00e0 della Sorbona, ma alla morte del suo mentore nel 1884 fu incaricato di sostituirlo alla cattedra di chimica organica.\nRicerche nella chimica organica.\nProprio nell'ambito di in questo campo ottenne la creazione del 2-propanolo o isopropanolo, nel 1862. Nel 1863 si dedic\u00f2 alla ricerca nel campo della chimica metallorganica in collaborazione con il chimico statunitense James Crafts per la creazione di composti organometallici del silicio. Successivamente collabor\u00f2 con il chimico tedesco Albert Ladenburg per la creazione del silicocloroformio che port\u00f2 a scoprire la stretta analogia tra il comportamento delle combinazioni di silicio con quelle del carbonio. Dal 1871 pass\u00f2 alla sintetizzazione della glicerina partendo dal propilene e nel 1877 pubblic\u00f2 per la prima volta il suo metodo per sintetizzare il benzene noto come reazione di Friedel-Crafts.\nFriedel diede all'ossido di rame e ferro il nome di \"delafossite\", in onore del mineralogista e cristallografo francese Gabriel Delafosse (1796-1878)."}
{"id": "2595565", "revid": "767487", "url": "https://it.wikipedia.org/wiki?curid=2595565", "title": "Karl Wilhelm Gottlieb Leopold Fuckel", "text": "Fuckel, dopo aver lavorato come farmacista dal 1836 al 1852, entrato in possesso di un vigneto, visse con i suoi frutti dedicando il resto della sua vita allo studio dei funghi. \nMor\u00ec di tifo a Vienna il 9 maggio 1876 .\nIn suo onore il micologo Heinrich Anton de Bary chiam\u00f2 un fungo patogeno delle piante \"Botryotinia fuckeliana\"."}
{"id": "2595566", "revid": "1305772", "url": "https://it.wikipedia.org/wiki?curid=2595566", "title": "Belmira", "text": "Belmira \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Villa nel 1757, mentre l'istituzione del comune \u00e8 del 1814."}
{"id": "2595568", "revid": "1632387", "url": "https://it.wikipedia.org/wiki?curid=2595568", "title": "Antonio Tagliamonte", "text": "Biografia.\nAntonio Tagliamonte, nato nel quartiere di Secondigliano a Napoli, fu avvocato presso la Corte Suprema di Giustizia in Napoli, Cavaliere nel Regno delle Due Sicilie e Consigliere Anziano alla Deputazione Provinciale di Napoli dal 1872 al 1877.\nFu autore di numerosi articoli e saggi di diritto civile, pubblico ed ecclesiastico, ove affront\u00f2 complesse questioni attinenti allo status giuridico di varie Istituzioni, nel delicato momento del passaggio dei beni dal Regno delle Due Sicilie allo Stato Italiano.\nIn particolare affront\u00f2 la questione della titolarit\u00e0 dei seguenti Enti: la Chiesa dei Santi Cosma e Damiano a Secondigliano; il Collegio dei Cinesi di padre Matteo Ripa (oggi Universit\u00e0 di Napoli L'Orientale) a Napoli; l'Abbazia di Pianella a Pescara.\nAlla fine del sec. XIX gli fu dedicata una strada a Napoli."}
{"id": "2595570", "revid": "1243", "url": "https://it.wikipedia.org/wiki?curid=2595570", "title": "Tramvia Intra-Omegna", "text": ""}
{"id": "2595572", "revid": "3115", "url": "https://it.wikipedia.org/wiki?curid=2595572", "title": "Dipartimento di Candelaria", "text": "Candelaria \u00e8 un dipartimento argentino, situato nel sud-ovest della provincia di Misiones, con capoluogo Santa Ana.\nEsso confina con i dipartimenti di San Ignacio, Ober\u00e1, Leandro N. Alem e La Capital, e con lo stato del Paraguay.\nSecondo il censimento del 2010, su un territorio di 913\u00a0km\u00b2, la popolazione ammontava a 27.040 abitanti.\nMunicipi del dipartimento sono:"}
{"id": "2595573", "revid": "1185701", "url": "https://it.wikipedia.org/wiki?curid=2595573", "title": "Partecipanti ai Campionati del mondo di ciclismo su strada 2009 - Gara in linea femminile Elite", "text": "Elenco dei partecipanti alla gara in linea femminile Elite dei Campionati del mondo di ciclismo su strada 2009.\nAl via erano schierate 127 cicliste in rappresentanza di 34 nazioni. Di queste 56 portarono a termine la gara mentre 71 si ritirarono.\nModalit\u00e0 di qualificazione.\nOgni Nazione poteva iscrivere 9 atlete e schierarne in gara 6. Le campionesse continentali e la campionessa mondiale uscenti potevano essere iscritte in aggiunta alle sei partecipanti iscritte."}
{"id": "2595574", "revid": "1305772", "url": "https://it.wikipedia.org/wiki?curid=2595574", "title": "Bello (Colombia)", "text": "Bello \u00e8 un comune della Colombia facente parte del dipartimento di Antioquia.\nIl centro abitato venne fondato da Jer\u00f3nimo Luis Tejelo nel 1541, mentre l'istituzione del comune \u00e8 del 1913."}
{"id": "2595578", "revid": "111319", "url": "https://it.wikipedia.org/wiki?curid=2595578", "title": "John Plumb", "text": ""}
{"id": "2595579", "revid": "1543377", "url": "https://it.wikipedia.org/wiki?curid=2595579", "title": "Dipartimento di Concepci\u00f3n de la Sierra", "text": "Concepci\u00f3n de la Sierra \u00e8 un dipartimento argentino, situato nel sud della provincia di Misiones, con capoluogo Concepci\u00f3n de la Sierra.\nEsso confina con i dipartimenti di Leandro N. Alem, San Javier, Ap\u00f3stoles e la repubblica del Brasile.\nSecondo il censimento del 2010, su un territorio di 752\u00a0km\u00b2, la popolazione ammontava a 9.577 abitanti.\nMunicipi del dipartimento sono:"}
{"id": "2595580", "revid": "1310927", "url": "https://it.wikipedia.org/wiki?curid=2595580", "title": "Club de F\u00fatbol Palencia", "text": "Il Club de F\u00fatbol Palencia \u00e8 una societ\u00e0 calcistica con sede a Palencia, nella Castiglia e Le\u00f3n, in Spagna. \nGioca nella \"Segunda Divisi\u00f3n B\", la terza serie del campionato spagnolo.\nStoria.\nIl primo club della citt\u00e0 di Palencia venne fondato nel 1929 con il nome di Club Deportivo Palencia, poi modificato pi\u00f9 volte.\nLa societ\u00e0 attuale nacque invece nel 1975 come Club Deportivo Cristo Ol\u00edmpico. Nel 1986, per via della scomparsa, dovuta a seri problemi economici, del Palencia CF, il Cristo Ol\u00edmpico divenne la principale squadra cittadina, tanto che nel 1989 venne ribattezzato come Club de F\u00fatbol Palencia.\nTifoseria.\nLa tifoseria bianco-viola \u00e8 gemellata con la tifoseria del , squadra italiana militante nel campionato di serie D."}
{"id": "2595582", "revid": "1494169", "url": "https://it.wikipedia.org/wiki?curid=2595582", "title": "Betulia", "text": ""}
{"id": "2595586", "revid": "1543377", "url": "https://it.wikipedia.org/wiki?curid=2595586", "title": "Dipartimento di Eldorado", "text": "Eldorado \u00e8 un dipartimento argentino, situato nel nord-ovest della provincia di Misiones, con capoluogo Eldorado.\nEsso confina con i dipartimenti di Iguaz\u00fa, General Manuel Belgrano, San Pedro e Montecarlo, e con la repubblica del Paraguay.\nSecondo il censimento del 2010, su un territorio di 1.927\u00a0km\u00b2, la popolazione ammontava a 78.221 abitanti.\nMunicipi del dipartimento sono:"}
{"id": "2595587", "revid": "125715225", "url": "https://it.wikipedia.org/wiki?curid=2595587", "title": "Apple scruffs", "text": "Le Apple Scruffs (in inglese \u201cGli straccioni della Apple\u201d) sono state fanatiche ammiratrici dei Beatles, e la loro devozione in alcuni casi si prolung\u00f2 per anni. Costituivano un gruppo spontaneo e si battezzarono con quel nome perch\u00e9 uno dei loro principali punti di incontro era l'edificio della Apple Corps e ancora prima i cancelli degli studi di registrazione della EMI in Abbey Road, dove stazionavano anche per settimane nella speranza di vedere i loro idoli e avere la possibilit\u00e0 di parlare con loro. Nel tempo avevano elaborato un sistema che spesso consentiva loro di conoscere in anticipo i movimenti dei Beatles, e per questo ricevettero il titolo scherzoso \u00abGli Occhi e le Orecchie del Mondo\u00bb.\nUn altro punto in cui si appostavano era il marciapiedi davanti al cancello di casa McCartney \u2013 in Cavendish Avenue \u2013 non solo perch\u00e9 Paul era l'unico dei quattro non sposato ma anche per il fatto che, stazionando nella zona di St John's Wood, all'occorrenza potevano facilmente raggiungere gli studi di Abbey Road, distanti qualche centinaio di metri. Per non eccedere in preferenze, ogni tanto le Apple Scruffs si recavano in pellegrinaggio anche ai cancelli di Kenwood (dove John Lennon abitava insieme a Cynthia Powell) e a quelli di Esher (dimora di George Harrison e Pattie Boyd).\nCapitanate da Margo Stevens, fra le fan pi\u00f9 tenaci si ricordano anche Nancy Allen, Wendy Sutcliffe, Gill Pritchard, Sue-John, Chris, Di, Kathy, Virginia, Dani e Lucy (gli unici due ragazzi ammessi nel gruppo erano Tommy e Jimmy, entrambi omosessuali e provenienti da New York), pronte a mettere in azione le loro Instamatic quando Paul scendeva per portare a passeggio il suo cane Martha o tutte le volte che se ne presentasse l'occasione. Inoltre offrivano a Paul dei piccoli doni. Una volta la Stevens porse al \"Beatle\" un sacchetto con tre pesche, in un'altra circostanza un'altra Apple Scruff, dietro scherzosa richiesta di Paul, gli consegn\u00f2 un paio di pantofole. In cambio, inaspettatamente una sera d'estate McCartney si affacci\u00f2 alla finestra dell'ultimo piano della sua casa e accompagnandosi con la chitarra acustica regal\u00f2 alle Apple Scruffs radunate al buio una versione di \"Blackbird\".\nNei mesi in cui si svolsero le registrazioni del \"White Album\", le ragazze presidiarono gli studi della EMI con persistenza, restando a dormire sul marciapiede anche con la neve. In un'altra occasione, due Apple Scruffs fra le tante che quel giorno stazionavano ad Abbey Road, Lizzie Bravo e Gayleen Pease, furono addirittura chiamate in sala di registrazione a ricoprire le parti femminili nei cori di \"Across the Universe\". Anche se nessuna versione comprendente le loro voci \u00e8 stata inclusa in un disco dei Beatles, possono essere ascoltate nel mix della canzone utilizzato per l'album di beneficenza per il World Wildlife Fund \"No One's Gonna Change Our World\" e successivamente pubblicato nella compilation \"Past Masters, Volume Two\".\nLe ragazze ebbero un altro momento di gloria quando una notte George Harrison (che nel passato era stato scorbutico nei loro confronti) apr\u00ec il cancello di Abbey Road e le invit\u00f2 a entrare negli studi di registrazione suonando per loro \"Apple Scruffs\", a loro dedicata e che avrebbe poi inserito nel triplo \"All Things Must Pass\".\nAlle \"Apple Scruffs\" si devono anche preziose iniziative editoriali. Nel 1970 il gruppo di fan pubblic\u00f2 una rivista periodica densa di notizie talvolta sconosciute allo stesso personale della Apple. Carol Bedford, Apple Scruff americana, scrisse un libro sulle sue esperienze londinesi intitolato \"Waiting for the Beatles: An Apple Scruff's Story\". In esso la Bedford racconta che il pezzo \"She Came In Through the Bathroom Window\", che fa parte del \"medley\" sul lato B di \"Abbey Road\", si riferisce all'episodio in cui alcune Apple Scruffs penetrarono in casa di Paul McCartney attraverso una finestra del bagno al piano superiore, rubando tra l'altro fotografie e diapositive. Fu attraverso l'intermediazione della Bedford (la quale aveva partecipato al raid) che Paul riusc\u00ec a riavere alcune di quelle foto a cui teneva particolarmente.\nDopo la separazione dei Beatles e la vendita dell'edificio di Savile Row, il gruppo si sciolse nel dicembre del 1973."}
{"id": "2595589", "revid": "1310927", "url": "https://it.wikipedia.org/wiki?curid=2595589", "title": "Club Polideportivo Cacere\u00f1o", "text": "Il Club Polideportivo Cacere\u00f1o \u00e8 una societ\u00e0 calcistica con sede a C\u00e1ceres, in Extremadura, in Spagna. \nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2595596", "revid": "122590983", "url": "https://it.wikipedia.org/wiki?curid=2595596", "title": "Acetobacter aceti", "text": "L'Acetobacter aceti \u00e8 un microrganismo acidofilo resistente perfino a pH 0.\n\u00c8 un batterio aerobio obbligato, Gram - negativo, mobile grazie alla presenza di flagelli peritrici in grado di tollerare una concentrazione di etanolo del 10% (\u00e8 pertanto il maggior responsabile delle ossidazioni dei vini a basso grado alcolico). La temperatura ottimale \u00e8 compresa tra 25 e 30\u00a0\u00b0C, il pH ideale tra 5,4 e 6,3. In natura occupa le nicchie ecologiche nelle quali si sviluppa alcol in seguito a fermentazione degli zuccheri, come fiori, frutti, favi di api, ma pu\u00f2 essere rinvenuto anche nel suolo o nelle acque.\nAttualmente sono descritte 4 sottospecie di \"Acetobacter aceti\":\nImpieghi industriali.\nViene impiegato industrialmente per la produzione di aceto, sfruttando la sua capacit\u00e0 di convertire l'etanolo in acido acetico. Non possiede invece abilit\u00e0 fermentative.\n\u00c8 un contaminante molto comune in tutti i processi di fermentazione industriale, ed \u00e8 responsabile di decolorazione, intorbidamento e sviluppo di odori sgradevoli nelle birre.\nRischi tossicologici e ambientali.\nPericolosit\u00e0 per l'uomo e gli animali.\n\"Acetobacter aceti\" non \u00e8 considerato patogeno per l'uomo. \u00c8 ubiquitario nell'ambiente e pu\u00f2 quindi naturalmente entrare in contatto con il corpo umano, ma la sua temperatura ottimale e il suo pH ottimale sono inferiori a quelli riscontrati normalmente sugli esseri umani. Grazie al fatto che necessita di zuccheri in fermentazione per sopravvivere non \u00e8 associato alla normale microflora umana.\nNon vi sono casi conosciuti di patologie provocate da \"Acetobacter aceti\", n\u00e9 di produzione di tossine pericolose per l'uomo o per gli animali.\nPericolosit\u00e0 per le piante.\n\u00c8 stato segnalato (insieme a \"Erwinia herbicola\", \"Gluconobacter oxydans\" e altri batteri) come responsabile del pink disease su ananas.\nLa malattia \u00e8 caratterizzata da decolorazione del frutto che tende successivamente a diventare brunastro in seguito a lavorazione e conservazione.\n\u00c8 inoltre coinvolto in marciumi di mele e pere, nelle quali causa imbrunimenti di varia intensit\u00e0."}
{"id": "2595597", "revid": "767487", "url": "https://it.wikipedia.org/wiki?curid=2595597", "title": "Dipartimento di General Manuel Belgrano", "text": "General Manuel Belgrano \u00e8 un dipartimento argentino, situato nel nord-est della provincia di Misiones, con capoluogo Bernardo de Irigoyen.\nEsso confina con i dipartimenti di Iguaz\u00fa, Eldorado e San Pedro, e con la repubblica del Brasile.\nSecondo il censimento del 2010, su un territorio di 3.331\u00a0km\u00b2, la popolazione ammontava a 42.902 abitanti.\nMunicipi del dipartimento sono:"}
{"id": "2595598", "revid": "1305772", "url": "https://it.wikipedia.org/wiki?curid=2595598", "title": "Ciudad Bol\u00edvar (Colombia)", "text": "Ciudad Bol\u00edvar, a volte semplicemente Bol\u00edvar, \u00e8 un comune della Colombia facente parte del dipartimento di Antioquia.\nIl centro abitato venne fondato da Antonio de Jes\u00fas Uribe nel 1839, mentre l'istituzione del comune \u00e8 del 22 settembre 1869."}
{"id": "2595600", "revid": "1404372", "url": "https://it.wikipedia.org/wiki?curid=2595600", "title": "Osman Nuri Pasci\u00e0", "text": "Osman Nuri Pa\u015fa, o Ghazi Osman Pasci\u00e0 (1832-5 aprile 1900), fu un Mare\u015fal turco ottomano ed eroe dell'Assedio di Pleven nel 1877. Fu insignito del titolo onorifico di 'Ghazi' (turco per 'combattente') come risultato di quell'assedio.\nGiovent\u00f9.\nOsman Pasci\u00e0 nacque da una famiglia assai apprezzata (\"Ya\u011fc\u0131o\u011fullar\u0131\") della citt\u00e0 di Tokat, nell'Anatolia centrale. Suo padre era un civile. Subito dopo la nascita di Osman, suo padre fu destinato a trasferirsi nella capitale ottomana, e la famiglia si spost\u00f2 quindi a Istanbul, dove Osman condusse i suoi studi. Si diplom\u00f2 nell'Accademia Militare nel 1852 ed entr\u00f2 in cavalleria, proprio mentre iniziava la guerra di Crimea, in cui si mise in luce con distinzione, guadagnandosi rapidamente una promozione.\nNel 1861 Osman partecip\u00f2 brillantemente alle operazioni contro i ribelli cretesi e contro quelli yemeniti nel 1864. Torn\u00f2 dallo Yemen col titolo di \"pasci\u00e0\" per essere poi assegnato, come comandante militare, nella regione di \u0130\u015fkodra (Scutari) - oggi Scutari - e nella Bosnia ottomana. A causa dei successi registrati nel soffocare la ribellione serba del 1876, fu promosso al grado di \"Mare\u015fal\", o \"M\u00fc\u015fir\" (\u0645\u0634\u064a\u0631).\nGuerra russo-turca (1877\u20131878).\nDopo che la Guerra russo-turca fu dichiarata il (24 aprile), le truppe russe - sotto il comando del fratello dello Zar, il Granduca Nikolaj Nikolaevi\u010d Romanov - marciarono verso sud, in direzione del Danubio. L'unica fortezza ottomana ben provvista di uomini e in grado di opporsi era a Vidin, dove le forze di Osman erano di guarnigione, poco dopo aver sbaragliato i Serbi.\nMentre le forze di Osman Pasci\u00e0 erano a Vidin, il suo precedente comandante, Sulayman Pasci\u00e0 era sul confine del Montenegro, e Abdul Kerim Nadir Pasci\u00e0, l'altro comandante divisionale, era in Grecia. Vi erano solo 186.000 militari ottomani nei Balcani, 20.000 soli dei quali a disposizione di Osman Pasci\u00e0. Quando i Russi attraversarono il Danubio e invasero in luglio la Bulgaria a Svi\u0161tov, l'Alto Comando dell'esercito turco invi\u00f2 Osman Pasci\u00e0 a rinforzare la citt\u00e0 di Nicopoli. Prima che Osman Pasci\u00e0 raggiungesse Nicopoli, l'avanguardia russa aveva preso la citt\u00e0 nella Battaglia di Nicopoli (16 luglio) e Osman Pasci\u00e0 s'era asserragliato a Pleven, pi\u00f9 a sud. Pleven era un sito maggiormente strategico, essendo il centro delle linee di trasporto e di comunicazione nel nord della Bulgaria. Osman Pasci\u00e0 cominci\u00f2 a ordinare che si scavassero trincee attorno alla citt\u00e0. Tali opere difensive erano considerate un primo esempio di lavori difensivi. Egli colloc\u00f2 letteralmente uomini e artiglierie sotto il livello del terreno ma, mentre tali opere erano ancora in corso di realizzazione, le truppe russe cominciarono ad arrivare (19 luglio). Tuttavia i Russi erano abituati a operare in terreno aperto e inviarono con una notevole ingenuit\u00e0 colonne di fanteria ad attaccare direttamente le fortificazioni. Le difese predisposte da Osman Pasci\u00e0 respinsero due attacchi russi, provocando loro pesanti perdite. Molti analisti concordano nel ritenere che un contrattacco a quel punto avrebbe consentito ai Turchi di assumere il controllo della situazione e di distruggere il ponte di Svi\u0161tov. Tuttavia Osman Pasci\u00e0 aveva ricevuto espliciti ordini di rimanere ben fortificato a Pleven e questa rigida concezione dell'Alto Comando imped\u00ec di sfruttare positivamente quell'opportunit\u00e0.\nLa sua fama \u00e8 tuttora legata alla citt\u00e0 di Pleven, per via del testo del celeberrimo T\u00fcrk\u00fc del Mehter (banda militare ottomana) 'Plevne Mar\u015f\u0131' (marcia di Pleven) -ancora piuttosto in voga in Turchia- in cui gli viene dedicato grande onore (il testo dice \"\u015fan\u0131 b\u00fcy\u00fck Osman pa\u015fa\" ovvero \"grande onore al comandante Osman).\nCollegamenti esterni.\nhttp://www.istanbulfetihmehter.com/?pnum=36&amp;pt=OSMAN+PA\u015eA+-+PLEVNE+MAR\u015eI"}
{"id": "2595602", "revid": "767487", "url": "https://it.wikipedia.org/wiki?curid=2595602", "title": "Fiume Fen", "text": "Il fiume Fen () \u00e8 un fiume dello Shanxi, provincia della Cina. Nasce nella contea di Ningwu nel nord-est della Provincia, scorre verso sud-est verso Taiyuan e si infila nella valle centrale dello Shanxi per poi confluire nel Fiume Giallo presso Hejin.\nIl fiume \u00e8 lungo 694 chilometri ed \u00e8 uno dei due principali tributari del Fiume Giallo (l'altro \u00e8 il fiume Wei). Il bacino copre un'area di 39.417\u00a0km2 (il 25,3% della superficie dello Shanxi). Il fiume ha nutrito la millenaria civilt\u00e0 Sanjin (2500 anni) e per questo veniva chiamato fiume Madre dalle popolazioni locali.\nLa costruzione di dighe ha ridotto la sua portata fino a prosciugare letteralmente il letto.\nNel corso degli anni '90 il governo municipale di Taiyuan costru\u00ec strutture artificiali e removibili lungo il fiume in diverse localit\u00e0 al fine di creare riserve d'acqua da utilizzare al bisogno. Complessivamente l'area di questi serbatoi occupa 1,3 milioni di metri quadrati e a ridosso di tale area, dove \u00e8 cresciuta nuova vegetazione, \u00e8 stato istituito il Parco del Fiume Fen."}
{"id": "2595604", "revid": "1543377", "url": "https://it.wikipedia.org/wiki?curid=2595604", "title": "Dipartimento di Guaran\u00ed", "text": "Guaran\u00ed \u00e8 un dipartimento argentino, situato nel centro-est della provincia di Misiones, con capoluogo El Soberbio.\nEsso confina con i dipartimenti di San Pedro, Montecarlo, Caingu\u00e1s e Veinticinco de Mayo e con la repubblica del Brasile.\nSecondo il censimento del 2010, su un territorio di 3.305\u00a0km\u00b2, la popolazione ammontava a 67.897 abitanti.\nMunicipi del dipartimento sono:"}
{"id": "2595607", "revid": "21880", "url": "https://it.wikipedia.org/wiki?curid=2595607", "title": "O Le Pupu Pu'e National Park", "text": ""}
{"id": "2595608", "revid": "64506", "url": "https://it.wikipedia.org/wiki?curid=2595608", "title": "Interazione umano-computer", "text": ""}
{"id": "2595611", "revid": "287204", "url": "https://it.wikipedia.org/wiki?curid=2595611", "title": "Briceno", "text": ""}
{"id": "2595613", "revid": "1745361", "url": "https://it.wikipedia.org/wiki?curid=2595613", "title": "Webinar", "text": "Un webinar (in italiano seminario in rete o teleseminario) \u00e8 una sessione educativa o informativa la cui partecipazione avviene in forma remota tramite una connessione a internet. Il termine \u00e8 un neologismo nato nella lingua inglese dalla fusione di \"web\" e \"seminar\" (seminario). In lingua italiana \u00e8 traducibile come \"seminario in rete\", \"teleseminario\" o a volte con il calco \"webinario\". Il seminario in rete \u00e8 usato per condurre riunioni, corsi di formazione o presentazioni, nei quali ciascun partecipante accede da un proprio computer ed \u00e8 connesso con gli altri partecipanti tramite Internet. A differenza dei \"webcast\", i \"webinar\" sono un sistema interattivo dove i partecipanti possono interagire tra loro e con il coordinatore (auditore) del seminario tramite gli strumenti disponibili dai sistemi di videoconferenza.\nI seminari in rete possono avere luogo scaricando nel computer di ciascuno dei partecipanti un programma oppure collegandosi ad un'applicazione web tramite un collegamento distribuito per posta elettronica (invito alla riunione). Per accedere al \"webinar\" \u00e8 necessario disporre di un collegamento alla rete, un programma di gestione di strumenti multimediali, un microfono e un altoparlante/cuffia. I seminari possono essere gratuiti oppure a pagamento e pu\u00f2 essere necessario un codice oppure una registrazione per potervi accedere. Durante la pandemia di COVID-19 nel mondo il webinar \u00e8 molto cresciuto in quasi tutti gli ambiti del mondo intellettuale, manageriale, universitario e scolastico.\nCaratteristiche.\nCaratteristiche tipiche di una Webinar includono:\nStandard.\nLe tecnologie di Webinar non sono standardizzate, il che ha ridotto l'interoperabilit\u00e0 e la trasparenza e ha aumentato la dipendenza dalla piattaforma, i problemi di sicurezza, i costi e la segmentazione del mercato. Nel 2003 l'IETF ha istituito un gruppo di lavoro per stabilire uno standard per le conferenze Web, chiamato \"Centralized Conferencing (xcon)\". I risultati previsti di xcon includono:\nModelli di distribuzione.\nLa Webinar \u00e8 disponibile con tre modelli: servizio di hosting, software e appliance.\nUn'appliance, a differenza della soluzione in hosting online, viene offerta come hardware. \u00c8 anche noto come Webinar \"in-house\" o \"on-premise\". Viene utilizzato per condurre riunioni dal vivo, formazione a distanza o presentazioni tramite Internet."}
{"id": "2595614", "revid": "256896", "url": "https://it.wikipedia.org/wiki?curid=2595614", "title": "Brice\u00f1o", "text": ""}
{"id": "2595620", "revid": "1543377", "url": "https://it.wikipedia.org/wiki?curid=2595620", "title": "Dipartimento di Capital (Misiones)", "text": "Capital \u00e8 un dipartimento argentino, situato nel sud-ovest della provincia di Misiones, con capoluogo Posadas.\nEsso confina con i dipartimenti di Candelaria, Leandro N. Alem e Ap\u00f3stoles, con la provincia di Corrientes e con la repubblica del Paraguay.\nSecondo il censimento del 2010, su un territorio di 932\u00a0km\u00b2, la popolazione ammontava a 324.756 abitanti.\nMunicipi del dipartimento sono:"}
{"id": "2595622", "revid": "110157", "url": "https://it.wikipedia.org/wiki?curid=2595622", "title": "Brice\u00f1o (Antioquia)", "text": "Brice\u00f1o \u00e8 un comune della Colombia facente parte del dipartimento di Antioquia.\nIl centro abitato venne fondato dal generale Manuel Jos\u00e9 Brice\u00f1o nel 1886, quando si accamp\u00f2 nella zona con le sue truppe, con il nome \"Ca\u00f1averal\"; venne successivamente chiamato \"Nueva Granada\" ed assunse successivamente l'attuale denominazione in onore del suo fondatore."}
{"id": "2595623", "revid": "767487", "url": "https://it.wikipedia.org/wiki?curid=2595623", "title": "2012 - L'avvento del male", "text": "2012 - L'avvento del male (\"Megiddo: The Omega Code 2\") \u00e8 un film del 2001, diretto dal regista Brian Trenchard-Smith.\nIl film, di genere apocalittico, \u00e8 un prequel/sequel del film del 1999 \"Codice Omega\".\nTrama.\nIl protagonista Stone Alexander \u00e8 un uomo malvagio sin da bambino. Egli impersona il diavolo che vuole impadronirsi del mondo e diventare l'uomo pi\u00f9 potente della Terra, usando forze militari, coadiuvate dal controllo dei media come tv, radio, internet e stampa in generale.\nIl fratello David contraster\u00e0 quest'azione diabolica finendo addirittura col diventare Presidente degli Stati Uniti d'America.\nMentre calamit\u00e0 bibliche prendono di mira il pianeta Terra, il 21 dicembre 2012 sul monte di Meghiddo si combatte la battaglia apocalittica tra il bene e il male. In questo contesto catastrofico il bene e il male vengono rappresentati dal protagonista e del fratello stesso. Dopo molte peripezie sar\u00e0 l'intervento di Dio a salvare il mondo rendendolo nuovamente pacifico. Il demonio verr\u00e0 ricondotto negli abissi, e il Bene trionfer\u00e0 sulla Terra."}
{"id": "2595624", "revid": "442848", "url": "https://it.wikipedia.org/wiki?curid=2595624", "title": "Fiume Luo", "text": "Il fiume Luo () \u00e8 un affluente del Fiume Giallo in Cina. Nasce dal versante sudorientale del monte Hua, nella provincia di Shanxi e scorre ad est entrando nello Henan dove nella citt\u00e0 di Gongyi confluisce nel Fiume Giallo. Il fiume \u00e8 lungo 420 chilometri.\nSebbene il fiume non sia tra i pi\u00f9 importanti secondo i parametri classici (ad esempio portata), lo \u00e8 dal punto di vista storico: infatti il fiume Luo attraversa una regione archeologicamente importante per quanto riguarda la storia della Cina antica con particolare riferimento alla Cultura di Peiligang, una delle espressioni del Neolitico cinese.\nLe principali citt\u00e0 che sorgono lungo il suo corso sono Lushi, Luoning, Yiyang, Luoyang, Yanshi e la gi\u00e0 citata Gongyi.\nIl principale affluente \u00e8 il fiume Yi (la confluenza si trova a Yanshi).\nDurante l'era dei Tre Regni, Cao Zhi scrisse una famosa poesia agli dei del fiume, come indiretta espressione d'amore per un amante defunto."}
{"id": "2595626", "revid": "1543377", "url": "https://it.wikipedia.org/wiki?curid=2595626", "title": "Dipartimento di Libertador General San Mart\u00edn (Misiones)", "text": "Libertador General San Mart\u00edn \u00e8 un dipartimento argentino, situato nel centro-ovest della provincia di Misiones, con capoluogo Puerto Rico.\nEsso confina con i dipartimenti di San Ignacio, Montecarlo, Caingu\u00e1s e con la repubblica del Paraguay.\nSecondo il censimento del 2010, su un territorio di 1.451\u00a0km\u00b2, la popolazione ammontava a 46.561 abitanti.\nMunicipi del dipartimento sono:"}
{"id": "2595627", "revid": "287204", "url": "https://it.wikipedia.org/wiki?curid=2595627", "title": "Usimbardi", "text": "Usimbardi, talvolta Usibardi, pu\u00f2 riferirsi a:"}
{"id": "2595631", "revid": "106908", "url": "https://it.wikipedia.org/wiki?curid=2595631", "title": "\u015a\u0101ntideva", "text": "Il suo nome \u00e8 riportato nel Canone buddhista tibetano come \u0f5e\u0f72\u0f0b\u0f56\u0f0b\u0f63\u0fb7 (\"Zhi ba lha\"). Nel Canone cinese viene invece indicato come \u5bc2\u5929 (\"J\u00edti\u0101n\", giapp. \"Jakuten\").\nLa vita secondo l'agiografia tibetana.\nNon si hanno notizie certe circa la vita di questo dottissimo monaco. Le notizie menzionate nelle sue biografie tibetane sono oggi considerate controverse.\nLa tradizione tibetana lo vuole nato nel 685 nella regione dell'India nordoccidentale denominata Saur\u0101\u1e63\u1e6dra (oggi Sur\u0101t nel Gujarat) figlio del re (\"r\u0101ja\") Kaly\u0101\u1e45avarman (denominato anche Ma\u0148juvarman). Fin da bambino ricevette da un asceta buddhista itinerante gli insegnamenti del bodhisattva cosmico Ma\u00f1ju\u015br\u012b (sanscrito, Colui che affascina) che gli apparve nel momento in cui, morto il padre, doveva subentrargli sul trono. In quella occasione Ma\u00f1ju\u015br\u012b gli impose di rinunciare al mondo e farsi monaco buddhista. Fuggito dal regno di Saur\u0101\u1e63\u1e6dra, \u015a\u0101ntideva raggiunse N\u0101land\u0101 dove il maestro priore Jayadeva lo ordin\u00f2 monaco.\nDuramente impegnato nello studio, di notte anzich\u00e9 dormire si mise a comporre due opere: il \"\u015a\u016btrasammuccaya\" e il \"\u015aik\u1e63\u0101muccaya\". Di giorno quindi si presentava perennemente assonnato guadagnandosi l'epiteto dispregiativo di \"bhusukupada\" (o \"bhusuku\", monaco pigro: le iniziali bhu-su-ku indicano che \u00e8 colui che pensa solo a mangiare, a dormire e a defecare).\nIntenzionati per questo a cacciarlo dal monastero, gli altri monaci di N\u0101land\u0101 decisero di organizzargli un agguato: lo invitarono a pronunciare un discorso sul Buddhismo su un trono che era stato eretto a un'altezza tale in modo che non potesse essere raggiunto. Miracolosamente \u015a\u0101ntideva si libr\u00f2 nell'aria e raggiunse il trono, da dove recito il \"Bodhicary\u0101vat\u0101ra\" (L'ingresso nelle attivit\u00e0 dei bodisattva) la sua opera pi\u00f9 importante. Giunto a un verso del nono capitolo \u015a\u0101ntideva scomparve e rimase solamente la sua voce che continuava a recitare il testo.\nFinita la recitazione dell'opera si allontan\u00f2 da N\u0101land\u0101 e raggiunse Kali\u1e45ga dove intraprese la vita di asceta itinerante, vivendo nudo.\nFu raggiunto dai \"pa\u1e47\u1e0dita\" di N\u0101land\u0101 che lo invitarono a rientrare al monastero, ma \u015a\u0101ntideva rifiut\u00f2 anche se diede loro delle istruzioni per recuperare nella sua vecchia cella monastica una copia scritta del \"Bodhicary\u0101vat\u0101ra\".\nDella vita di questo autore buddhista dell'VIII secolo non si conosce pi\u00f9 nulla se non miracoli descritti come se fosse un \"siddha\" tantrico. Questo ha fatto ipotizzare che la figura agiografica di \u015a\u0101ntideva contenesse la biografia due distinte persone: l'autore madhyamaka e il \"siddha\" tantrico.\nOpere.\nSono tre le opere attribuite a \u015a\u0101ntideva:"}
{"id": "2595633", "revid": "287204", "url": "https://it.wikipedia.org/wiki?curid=2595633", "title": "Santideva", "text": ""}
{"id": "2595635", "revid": "262457", "url": "https://it.wikipedia.org/wiki?curid=2595635", "title": "Shantideva", "text": ""}
{"id": "2595636", "revid": "729019", "url": "https://it.wikipedia.org/wiki?curid=2595636", "title": "Hawker Duiker", "text": "L'Hawker Duiker fu un aereo da ricognizione monomotore, monoposto e monoplano ad ala alta, sviluppato dall'azienda aeronautica britannica H.G. Hawker Engineering Co. Ltd negli anni venti che non super\u00f2 mai la fase di prototipo.\nA causa di problemi di stabilit\u00e0 giudicati irrisolvibili, il suo sviluppo venne sospeso e non venne mai avviato alla produzione in serie.\nStoria del progetto.\nIl Duiker fu un aereo dall'evoluzione piuttosto singolare per i suoi tempi. Progettato dal capitano Thomson nel 1922, eredit\u00f2 molti dei suoi componenti da un altro velivolo realizzato da una diversa azienda aeronautica, la Vickers, la quale condivideva le strutture dell'aeroporto di Brooklands con l'Hawker. Fu realizzato con una sola ala alta a parasole, in un periodo in cui i progettisti ricorrevano quasi esclusivamente alla configurazione alare biplana.\nIl Duiker fu progettato per soddisfare la specifica 7/22 emanata dall'Air Ministry che richiedeva la realizzazione di ricognitore per supportare l'esercito. Il velivolo fu realizzato interamente in legno e le ali ebbero una leggera inclinazione verso la coda che gener\u00f2 molti problemi di stabilit\u00e0 di volo fino a causare il distacco delle stesse dalla fusoliera. La coda fu realizzata secondo il disegno classico della Hawker, con i caratteristici timoni piccoli. Inizialmente come propulsore si scelse un Armstrong Siddeley Jaguar, ma venne poi sostituto con un Bristol Jupiter IV.\nIl primo volo avvenne nel luglio 1923, tuttavia nelle successive prove comparative le autorit\u00e0 militari non ritennero soddisfacenti le sue prestazioni, esito peraltro con cui si conclusero anche quelle dei concorrenti Armstrong Whitworth Wolf, Bristol Type 84 Bloodhound e de Havilland DH.42 Dormouse, non emettendo alcun nuovo ordine di fornitura, con la conseguente decisione da parte dell'azienda di abbandonare ogni altro sviluppo del progetto."}
{"id": "2595644", "revid": "580", "url": "https://it.wikipedia.org/wiki?curid=2595644", "title": "Roberto Cenni", "text": "Biografia.\n\u00c8 stato un imprenditore tessile e dell'abbigliamento, presidente di Go-Fin S.p.a., una holding operante nell'industria tessile, di cui fanno parte Gommatex Jersey, Poliuretani, Sirpa, Trt, Eurotintoria, e nell'abbigliamento la Sasch S.p.A.. Dal 1986 al 1988 ricopre la carica di vicepresidente dell'Unione Industriale Pratese. Dal 1988 al 1990 partecipa come membro del Comitato di reggenza dell'Unione Industriale Pratese.\nDal 1991 al 1994 diviene vicepresidente del Consiglio economico di Federtessile. Nello stesso arco di tempo \u00e8 anche Presidente dei Comitati Fiere e Promozione di Federtessile, nonch\u00e9 Vicepresidente del Comitato Fiere e Industria di Confindustria. Dal 1992 al 1996 assume nuovamente la vicepresidenza dell'Unione Industriale Pratese. Dal 1993 \u00e8 Presidente della Fondazione Cassa di Risparmio di Prato, e successivamente, nel 2005, viene rieletto dal Consiglio di amministrazione della Fondazione stessa.\nIl 22 giugno 2009 viene eletto sindaco del Comune di Prato, come esponente civico e sostenuto da Popolo della Libert\u00e0, Lega Nord, Unione di Centro, La Destra e liste civiche.\nProcedimenti giudiziari.\nIl 22 dicembre 2011 al sindaco Cenni e ad alcuni suoi soci e collaboratori \u00e8 stato notificato un avviso di garanzia per il reato ipotizzato di bancarotta fraudolenta in relazione al fallimento di Sasch, di cui era socio.\nCollegamenti esterni.\nComune di Prato: Il Sindaco"}
{"id": "2595645", "revid": "339392", "url": "https://it.wikipedia.org/wiki?curid=2595645", "title": "NVIDIA Fermi", "text": ""}
{"id": "2595646", "revid": "1543377", "url": "https://it.wikipedia.org/wiki?curid=2595646", "title": "Dipartimento di Montecarlo", "text": "Montecarlo \u00e8 un dipartimento argentino, situato nel centro-ovest della provincia di Misiones, con capoluogo Montecarlo.\nEsso confina con i dipartimenti di Eldorado, Guaran\u00ed, Libertador General San Mart\u00edn e San Pedro, e con la repubblica del Paraguay.\nSecondo il censimento del 2010, su un territorio di 1.770\u00a0km\u00b2, la popolazione ammontava a 36.745 abitanti.\nMunicipi del dipartimento sono:"}
{"id": "2595656", "revid": "1543377", "url": "https://it.wikipedia.org/wiki?curid=2595656", "title": "Dipartimento di Ober\u00e1", "text": "Ober\u00e1 \u00e8 un dipartimento argentino, situato nel centro-est della provincia di Misiones, con capoluogo Ober\u00e1.\nEsso confina con i dipartimenti di San Ignacio, Caingu\u00e1s, Veinticinco de Mayo, San Javier, Leandro N. Alem e Candelaria, e con la repubblica del Brasile.\nSecondo il censimento del 2010, su un territorio di 1.564\u00a0km\u00b2, la popolazione ammontava a 107.501 abitanti.\nMunicipi del dipartimento sono:"}
{"id": "2595659", "revid": "757396", "url": "https://it.wikipedia.org/wiki?curid=2595659", "title": "Makedonska prva liga", "text": "La Makedonska prva liga \u00e8 la massima serie del campionato macedone di pallacanestro.\nIl campionato nacque nel 1992 con l'indipendenza della Repubblica di Macedonia dalla Jugoslavia (1991) ed \u00e8 organizzato dalla Federazione cestistica della Macedonia.\nStoria.\nQuando la Macedonia faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e l'indipendenza dello stato macedone, nacque anche il massimo campionato di pallacanestro.\nDa allora \u00e8 incontrastato il dominio del Rabotni\u010dki Skopje, che ha vinto ben quindici campionati, anche se negli ultimi anni \u00e8 salito alla ribalta il ."}
{"id": "2595661", "revid": "889336", "url": "https://it.wikipedia.org/wiki?curid=2595661", "title": "Fran\u00e7ois Jacques Marie G\u00e9rard Lafortune", "text": "Biografia.\nEra figlio di Jacques, a sua volta tiratore di alto livello, nonch\u00e9 nipote dell'altro tiratore Marcel Lafortune e del ginnasta Hubert Lafortune, vincitore della medaglia d'argento olimpica nel concorso a squadre ad .\nPartecip\u00f2 ininterrottamente a sette edizioni dei Giochi olimpici, da a , presentandosi ogni volta in due differenti specialit\u00e0 del tiro a segno, nella carabina 50 metri a terra e nella carabina 50 metri 3 posizioni. Nelle 14 competizioni a cinque cerchi cui prese parte egli ottenne, quale miglior piazzamento, il 10\u00ba posto conquistato a nella carabina 50 metri a terra.\nLafortune \u00e8 morto nel 2020, per le complicazioni della malattia di Parkinson."}
{"id": "2595666", "revid": "767487", "url": "https://it.wikipedia.org/wiki?curid=2595666", "title": "Agrupaci\u00f3n Deportiva Cerro de Reyes Badajoz Atl\u00e9tico", "text": "L'Agrupaci\u00f3n Deportiva Cerro de Reyes Badajoz Atl\u00e9tico, spesso abbreviato in Cerro Reyes, era una societ\u00e0 calcistica con sede a Badajoz, in Extremadura, in Spagna. \nNel febbraio 2011, quando la squadra militava in Segunda Divisi\u00f3n B, la societ\u00e0 non seppe arginare il profondo dissesto economico, con numerosi giocatori che abbandonarono il club. Seguirono due partite in cui la squadra non scese in campo e conseguentemente la federazione escluse il club dal campionato."}
{"id": "2595667", "revid": "1543377", "url": "https://it.wikipedia.org/wiki?curid=2595667", "title": "Dipartimento di San Ignacio", "text": "San Ignacio \u00e8 un dipartimento argentino, situato nel centro-ovest della provincia di Misiones, con capoluogo San Ignacio.\nEsso confina con i dipartimenti di Libertador General San Mart\u00edn, Caingu\u00e1s, Ober\u00e1, Candelaria, e con la repubblica del Paraguay.\nSecondo il censimento del 2010, su un territorio di 1.662\u00a0km\u00b2, la popolazione ammontava a 57.728 abitanti.\nMunicipi del dipartimento sono:"}
{"id": "2595670", "revid": "958185", "url": "https://it.wikipedia.org/wiki?curid=2595670", "title": "Downwelling", "text": "In oceanografia, con il termine inglese downwelling si indica il processo fisico di accumulo e sprofondamento di acqua ad alta densit\u00e0 e bassa temperatura al di sotto di acque a densit\u00e0 pi\u00f9 bassa e temperatura pi\u00f9 elevata.\nDescrizione.\nSi tratta di un fenomeno che assume grande importanza negli oceani: qui, le acque fredde e ricche di sali tendono a sprofondare attraverso masse di acqua meno densa. Questo fenomeno avviene massicciamente in corrispondenza delle zone marine anticicloniche (dette anche \"zone di downwelling\"), regioni in cui grandi anelli di correnti spinte dal vento causano un accumulo di acqua al centro degli anelli stessi (per effetto del trasporto di Ekman), acqua che tende poi a sprofondare a causa della sua maggiore densit\u00e0. \nUn fenomeno di questo tipo avviene ad esempio nel Mar dei Sargassi, localizzato nella regione boreale dell'Oceano Atlantico: qui i venti occidentali provenienti dall'America e gli Alisei che spirano in verso opposto (e a pi\u00f9 bassa latitudine) creano un grande anello di correnti (\"North Atlantic Gyre\") che ha al suo centro proprio il Mar dei Sargassi. L'acqua che si accumula al suo interno, e che pu\u00f2 creare un rigonfiamento di circa due metri di altezza, viene spinta dalla gravit\u00e0 a sprofondare verso il basso, al di sotto degli strati d'acqua laterali che sono meno densi. Altre zone di downwelling si trovano in corrispondenza di altri grandi anelli di correnti nel nord e nel sud del Pacifico e nell'Oceano Indiano. Si tratta di regioni generalmente povere di vita acquatica: il movimento verticale dell'acqua causa l'inabissamento del fitoplancton, fino a profondit\u00e0 in cui la luce \u00e8 troppo scarsa per sostenere la fotosintesi di conseguenza la produzione primaria si abbassa con effetti drastici sull'intero ciclo alimentare di queste zone.\nI centri degli anelli oceanici non sono le uniche zone di downwelling: esso avviene anche alle alte latitudini e nelle regioni costiere. Nel primo caso, nelle regioni polari, la bassa temperatura e l'elevata concentrazione salina della massa acquosa tende a farla sprofondare al di sotto di acque pi\u00f9 calde e meno dense. Il secondo caso si ha in prossimit\u00e0 delle coste, quando i venti causano un movimento di acqua in direzione costiera: anche qui, l'accumulo di acqua spinta dal vento e dalle correnti ne causa lo sprofondamento.\nIl downwelling oceanico, insieme al suo fenomeno opposto, l'upwelling, contribuiscono a creare il fenomeno della circolazione termoalina."}
{"id": "2595671", "revid": "1543377", "url": "https://it.wikipedia.org/wiki?curid=2595671", "title": "Dipartimento di San Javier (Misiones)", "text": "San Javier \u00e8 un dipartimento argentino, situato nel sud-est della provincia di Misiones, con capoluogo San Javier.\nEsso confina con i dipartimenti di Concepci\u00f3n de la Sierra, Leandro N. Alem, Ober\u00e1, e con la repubblica del Brasile.\nSecondo il censimento del 2010, su un territorio di 640\u00a0km\u00b2, la popolazione ammontava a 20.906 abitanti.\nMunicipi del dipartimento sono:"}
{"id": "2595676", "revid": "221289", "url": "https://it.wikipedia.org/wiki?curid=2595676", "title": "Development Team", "text": ""}
{"id": "2595682", "revid": "1543377", "url": "https://it.wikipedia.org/wiki?curid=2595682", "title": "Dipartimento di San Pedro (Misiones)", "text": "San Pedro \u00e8 un dipartimento argentino, situato nel centro-est della provincia di Misiones, con capoluogo San Pedro.\nEsso confina con i dipartimenti di General Manuel Belgrano, Eldorado, Guaran\u00ed, Montecarlo, e con la repubblica del Brasile.\nSecondo il censimento del 2010, su un territorio di 3.426\u00a0km\u00b2, la popolazione ammontava a 31.051 abitanti.\nMunicipi del dipartimento sono:"}
{"id": "2595690", "revid": "1543377", "url": "https://it.wikipedia.org/wiki?curid=2595690", "title": "Dipartimento di Veinticinco de Mayo (Misiones)", "text": "Veinticinco de Mayo \u00e8 un dipartimento argentino, situato nel centro-est della provincia di Misiones, con capoluogo Alba Posse.\nEsso confina con i dipartimenti di Caingu\u00e1s, Guaran\u00ed e Ober\u00e1, e con la repubblica del Brasile.\nSecondo il censimento del 2010, su un territorio di 1.629\u00a0km\u00b2, la popolazione ammontava a 27.754 abitanti.\nMunicipi del dipartimento sono:"}
{"id": "2595692", "revid": "123927386", "url": "https://it.wikipedia.org/wiki?curid=2595692", "title": "Davide Arneodo", "text": "Biografia.\nDavide Arneodo inizia presto lo studio della musica, diplomandosi in violino nel 2003 al \"Conservatorio Statale di Musica \"Giuseppe Verdi\"\" di Torino e perfezionandosi in seguito studiando musica elettronica. Dal 2003 collabora con diversi artisti italiani, tra cui Riccardo Tesi, Vittorio De Scalzi, New Trolls, L'Aura e Gianni Maroccolo. Nel 2006 fonda i VOV con la cantante Marta Mattalia.\nNel settembre del 2007 entra come polistrumentista nel gruppo musicale rock italiano Marlene Kuntz, caratterizzandosi per la particolare ricerca sonora e l'utilizzo di diversi strumenti musicali, tra cui il Moog ed il Mandobird della Gibson, di cui diventa artista endorser.\nIl 2008 ed il 2009 sono gli anni del \"Uno Live in Love Tour\" con i Marlene Kuntz, nel quale suona con Skin, Francesco Renga, Manuel Agnelli, PFM, Franz Di Cioccio, Cristina Don\u00e0, Claudio Santamaria e molti altri artisti. Nel settembre del 2009 partecipa con VOV alla prima Moogfest europea, che si tiene all'Auditorium Parco della Musica di Roma, pubblicando in seguito VOV, EP in edizione limitata di 500 copie numerate.\nNel 2010 assieme a Tiziano Scarpa e Luca Bergia porta in tour \"Lo Show Dei Tuoi Sogni\", racconto per voce e musica presentato in anteprima al \"\"Festival delle Letterature di Roma\".\" Verr\u00e0 in seguito trasmesso in prima serata su Rai 1 e pubblicato da Giulio Einaudi Editore. Il 23 novembre dello stesso anno, dopo oltre un anno di assenza dalla scena, esce Ricoveri Virtuali e Sexy Solitudini, ottavo album dei Marlene Kuntz prodotto da Howie Bproduttore scozzese gi\u00e0 al lavoro con U2, Bj\u00f6rk e Tricky. L'11 febbraio 2011 ha inizio il tour, che vede la band esibirsi per otto mesi in tutta Italia.\nNel gennaio del 2012 Davide \u00e8 chiamato dal Teatro Stabile di Torino a scrivere ed eseguire dal vivo le musiche di scena per la produzione teatrale \"Fatzer Fragment\", con la regia di Fabrizio Arcuri, che debutta al Volksb\u00fchne di Berlino e replica alla Cavallerizza Reale di Torino e al Th\u00e9\u00e2tre de la Ville di Parigi. Il 15 febbraio dello stesso anno, esce \"Canzoni per un figlio\", album studio dei Marlene Kuntz, che contiene brani editi arrangiati con numerosi ospiti come Davide Rossi e Roy Paci e due inediti di cui Canzone per un figlio, canzone presentata al Festival di Sanremo 2012.\nIl 4 maggio 2012 esce, distribuito da Warner Music Italy, \"Amarsi a Gomorra\", secondo EP dei VOV, registrato a Londra con la produzione di Dario Dendi e Steve Forrest dei Placebo alla batteria. Michele Bernardi realizza un video animato del singolo \"Amarsi a Gomorra\". In novembre una delle tre tracce che lo compongono, \"Biancaneve\", si trasforma in un intero album di remix \"Biancaneve Rmxs\", che esce in streaming su La Repubblica XL, e vede la collaborazione di Ettore Bianconi dei Baustelle, Angelo Bruschini dei Massive Attack, Giulio Ragno Favero de Il Teatro degli Orrori, Davide Ferrario chitarrista di Franco Battiato, Xabier Iriondo degli Afterhours, Madaski degli Africa Unite, Maztek e J\u00f6rg W\u00e4hner batterista di Apparat.\nNel gennaio del 2013 \u00e8 nuovamente chiamato dal Teatro Stabile di Torino, questa volta a comporre le musiche di scena per H\u00e4nsel e Gretel\",\" che resta in replica al Teatro Carignano per tre mesi. Il 27 agosto esce Nella Tua Luce, nono album studio dei Marlene Kuntz, interamente prodotto dalla band, nel quale suona violino, tastiere, percussioni e arrangia tutta la parte elettronica ed orchestrale - appena uscito l'album raggiunge il primo posto nella classifica di vendita digitale di iTunes e il terzo nella classifica Fimi della top album italiana. Successivamente a questa pubblicazione, Davide si trasferisce a Berlino per lavorare a \"Komponent\", EP prodotto negli studi della Funkhaus Nalepastra\u00dfe, assieme ai compagni J\u00f6rg W\u00e4hner, batterista della band tedesca Apparat e Roman Rappak, frontman della band inglese Breton.\nNel febbraio del 2014 debutta, al Teatro Gobetti di Torino, Gl'innamorati, commedia teatrale prodotta dal Teatro Stabile di Torino di cui scrive le musiche originali, facendo incontrare musica elettronica e musica barocca. Successivamente, nel marzo e aprile del 2015 scrive, produce e performa live, assieme a Luca Bergia e Nico Note, le musiche di scena di \"Sweet Home Europa\", produzione teatrale del Teatro Argentina, su testo di Davide Carnevali e regia di Fabrizio Arcuri.\nTra il 2014 e il 2018 Davide vive principalmente a Berlino, citt\u00e0 in cui inizia a produrre e pubblicare musica elettronica dietro allo pseudonimo Perdurabo.\nDopo quattro anni di assenza dai Marlene Kuntz, nel marzo del 2018 rientra nella band per un unico evento speciale \"Il Doppio\", che prevede un doppio concerto, acustico ed elettrico, ai Magazzini Generali di Milano. Il 2 luglio 2018 partecipano al Collisioni Festival di Barolo in apertura ai Depeche Mode, l'invito \u00e8 nato dal desiderio espresso dal team del gruppo internazionale.\nIl 25 aprile 2019 esce la versione dei Marlene Kuntz di Bella Ciao, inno di Libert\u00e0 e Resistenza in tutto il mondo, in duetto con Skin, di cui Davide cura l'arrangiamento. Il 28 giugno 2019 vengono pubblicate le raccolte \"MK30 - Best &amp; Beautiful\", cofanetto di 3 CD contenente i brani pi\u00f9 significativi della band, e \"MK30 - Covers &amp; Rarities\", doppio vinile contenente cover e rarit\u00e0, tra cui una particolare cover di Karma Police dei Radiohead, prodotta dallo stesso Arneodo. Il 3 ottobre parte da Firenze il tour \"302010 MK\u00b2\", che diventer\u00e0 poi un doppio disco in formato vinile e digitale, \"302010 MK\u00b2LIVE,\" pubblicato il 20 giugno 2020, in occasione del Record Store Day, con le registrazioni live del tour celebrativo per i 30 anni di carriera. \nIl 19 gennaio 2020 partecipa con i Marlene Kuntz al concerto organizzato dal Movimento delle sardine a Bologna in Piazza VIII Agosto, a sostegno del movimento di attivismo politico italiano anti-sovranista e anti-populista, mentre il 25 aprile dello stesso anno, in occasione del ricorrente Anniversario della Liberazione, partecipa al concerto on-line di \"Parma Capitale Italiana della Cultura 2020\", intitolato \"Voci Resistenti\", con il brano \"Bella Ciao\". Il 21 luglio annunciano le date del tour elettro - acustico \"Andr\u00e0 Tutto Bene?\". Il 6 settembre partecipano, insieme ad altri 34 artisti, al primo grande concerto in streaming, intitolato \"Heroes - Il Futuro Inizia Adesso\", tenutosi all'Arena di Verona, il cui ricavato verr\u00e0 devoluto al fondo \"COVID-19 Sosteniamo la Musica\". \nDurante il lockdown dovuto alla pandemia di Covid-19, Arneodo sposta tutta la strumentazione del suo studio Perdurabo World in casa, lavorando incessantemente a nuova musica dietro al suo stage name Perdurabo. Tra il 2020 e il 2021 pubblica \"The Self Isolation Remixes\", una raccolta dei migliori remix di \"Tell Me Something\", brano tratto dall'EP \"Komponent\", selezionati tra pi\u00f9 di 80 pervenuti da tutto il mondo, a seguito di una call per connettere le persone in questo periodo di difficolt\u00e0. Pubblica poi \"The Answer\", una composizione per pianoforte ed elettronica, scelto da Nils Frahm, per la sua compilation ufficiale \"Piano Day 2021\" su Spotify e \"The Time Traveller\" un album collaborativo prodotto assieme a Tomat, artista della etichetta elettronica tedesca !K7. \nA giugno 2021 annuncia assieme ai Marlene Kuntz di essere al lavoro su un nuovo disco e una serie di date di concerti, che faranno parte del \"Post-Pandemic Tour\" in partenza il 1\u00ba agosto da San Marino. Durante il tour, il batterista Luca Bergia verr\u00e0 sostituito per ragioni personali da Sergio Carnevale, batterista storico dei Bluvertigo.\nDavide Arneodo divide il suo tempo tra Berlino e Torino."}
{"id": "2595695", "revid": "183483", "url": "https://it.wikipedia.org/wiki?curid=2595695", "title": "Leone Tolstoj", "text": ""}
{"id": "2595697", "revid": "729019", "url": "https://it.wikipedia.org/wiki?curid=2595697", "title": "Hawker Hawfinch", "text": "L'Hawker Hawfinch fu un aereo da caccia monoposto, monomotore e biplano sviluppato dall'azienda aeronautica britannica Hawker Aircraft negli anni venti e rimasto allo stadio di prototipo.\nProgettato per rispondere a una specifica emessa dall'Air Ministry britannico, ad una valutazione comparativa non riusc\u00ec a superare i concorrenti e il suo sviluppo venne sospeso.\nStoria del progetto.\nL'Hawfinch fu progettato nel 1925 come potenziale sostituto dei caccia Armstrong Whitworth Siskin e Gloster Gamecock e, successivamente con la pubblicazione della direttiva F9/26 dell'Air Ministry, partecip\u00f2 alla gara statale per la scelta di un nuovo caccia diurno/notturno. Furono presentati progetti di nove nuovi aerei, cinque dei quali vennero costruiti; l'Hawfinch vol\u00f2 la prima volta nel Marzo del 1927. Tra le nove proposte i migliori velivoli furono considerati il Bristol Bulldog e l'Hawfinch e vennero quindi destinati a test pi\u00f9 impegnativi ed approfonditi. Alla fine delle prove venne scelto il Bulldog, a causa della sua velocit\u00e0 leggermente pi\u00f9 elevata e per la pi\u00f9 facile manutenzione. Successivamente il velivolo venne utilizzato per fini sperimentali e furono testati una nuova conformazione alare e dei galleggianti gemelli posti nel carrello.\nTecnica.\nL'Hawfinch era un biplano con ali sfasate, con telaio realizzato secondo un brevetto della Hawker utilizzante tubi di metallici e ganasce, il tutto ricoperto con tela. Fu il primo aereo sviluppato dalla Hawker con telaio interamente metallico. Inizialmente come propulsore si scelse un Bristol Jupiter IV, subito sostituito dal pi\u00f9 potente Jupiter VII per migliorare le prestazioni. Le mitragliatrici Vickers erano sincronizzate e quindi sparavano attraverso l'elica."}
{"id": "2595704", "revid": "1272592", "url": "https://it.wikipedia.org/wiki?curid=2595704", "title": "Puglisi", "text": "Puglisi \u00e8 un cognome italiano. Pu\u00f2 riferirsi a:"}
{"id": "2595705", "revid": "729019", "url": "https://it.wikipedia.org/wiki?curid=2595705", "title": "Ragnar Skan\u00e5ker", "text": "Vanta sette partecipazioni ai Giochi olimpici e quattro medaglie conquistate nel tiro a segno."}
{"id": "2595706", "revid": "26630", "url": "https://it.wikipedia.org/wiki?curid=2595706", "title": "Escort", "text": ""}
{"id": "2595708", "revid": "158913", "url": "https://it.wikipedia.org/wiki?curid=2595708", "title": "Ry\u014d", "text": "Il era un pezzo d'oro utilizzato in Giappone prima della restaurazione Meiji. Valeva circa sessanta monme di argento oppure quattro kan (4\u00a0000 monete) di rame. \u00c8 stato oggi rimpiazzato dallo yen.\nIl ry\u014d era in origine un'unit\u00e0 di misura di peso proveniente dalla Cina, il tael. Fu usato in Giappone durante il periodo Kamakura. Durante il periodo Azuchi-Momoyama \u00e8 diventato uguale in tutto il Giappone, circa 4,4 monme (circa 16,5 grammi). Il Keich\u014d koban, un pezzo d'oro, conteneva circa un ry\u014d d'oro, cos\u00ec il koban divent\u00f2 una valuta e fu chiamata un ry\u014d. Comunque, i successivi conii di koban variavano di frequente le quantit\u00e0 di oro. Cos\u00ec, il ry\u014d come unit\u00e0 di peso d'oro e il ry\u014d come valuta del koban non erano pi\u00f9 sinonimi."}
{"id": "2595710", "revid": "287204", "url": "https://it.wikipedia.org/wiki?curid=2595710", "title": "Ragnar Skanaker", "text": ""}
{"id": "2595713", "revid": "110157", "url": "https://it.wikipedia.org/wiki?curid=2595713", "title": "Dipartimento di Bermejo (Formosa)", "text": "Bermejo \u00e8 un dipartimento argentino, situato nel parte centro-occidentale della provincia di Formosa, con capoluogo Laguna Yema.\nEsso confina con i dipartimenti di Pati\u00f1o a est, di Ram\u00f3n Lista e Matacos a ovest, con la provincia del Chaco a sud, e con la repubblica del Paraguay a nord.\nSecondo il censimento del 2001, su un territorio di 12.850 km\u00b2, la popolazione ammontava a 12.710 abitanti, con un aumento demografico del 25,30% rispetto al censimento del 1991.\nMunicipi del dipartimento sono:"}
{"id": "2595715", "revid": "344646", "url": "https://it.wikipedia.org/wiki?curid=2595715", "title": "Innesti", "text": ""}
{"id": "2595716", "revid": "767487", "url": "https://it.wikipedia.org/wiki?curid=2595716", "title": "Angelica Lee", "text": "Ha dato avvio alla sua carriera nel mondo della musica, trasferendosi poi gradualmente nell'ambito della recitazione, affermandosi soprattutto a Taiwan ed Hong Kong. Ha recitato in \"The Eye\", il popolare film horror asiatico dei fratelli Pang che ha riscosso successo anche in Europa, ottenendo il \"cavallo d'oro\" come \"Miglior attrice\"; \u00e8 stata dichiarata \"Miglior attrice\" anche allo \"Hong Kong Film Festival\" ed allo \"Hong Kong Golden Bauhinia Award\". \u00c8 stata una dei pochissimi artisti asiatici ad aver ricevuto un premio nel Festival di Berlino, come \"Migliore attrice esordiente\" per il suo ruolo nel film del 2004 \"Betelnut Beauty\".\nLee ha recitato anche nel film \"20 30 40\" (insieme alla stessa persona che aveva scoperto il suo talento, Sylvia Chang Ai Jia), ed in \"Koma\". Ha lavorato di nuovo insieme ai fratelli Pang nel film \"Re-cycle\", visualizzato anche al Festival di Cannes 2006.\nHa una relazione con il regista Oxide Pang. \nBiografia.\nLee \u00e8 nata il 23 gennaio 1976 ad Alor Setar, Kedah, in Malaysia, da una famiglia di origini modeste. Durante gli anni scolastici, Lee ha partecipato attivamente a diverse competizioni canore, vincendo numerosi premi, oltre che in alcune competizioni sportive. Alla scuola secondaria \"Keat Hwa\" \u00e8 stata nominata capo del club di teatro della scuola. Nel 1995, a 19 anni, Lee \u00e8 stata scoperta da Sylvia Chang ad un'audizione canora tenutasi a Kuala Lumpur."}
{"id": "2595718", "revid": "479409", "url": "https://it.wikipedia.org/wiki?curid=2595718", "title": "Automotrice ALe 660", "text": ""}
{"id": "2595719", "revid": "729019", "url": "https://it.wikipedia.org/wiki?curid=2595719", "title": "Coppa del Mondo di combinata nordica 2001", "text": "La Coppa del Mondo di combinata nordica 2001, diciottesima edizione della manifestazione organizzata dalla Federazione Internazionale Sci, ebbe inizio il 2 dicembre 2000 a Kuopio, in Finlandia, e si concluse il 10 marzo 2001 a Oslo, in Norvegia.\nFurono disputate 16 delle 19 gare previste, in 9 diverse localit\u00e0, 6 individuali Gundersen, 6 sprint, 3 - per la prima volta - a partenza in linea, 1 a squadre (valida ai fini della classifica per nazioni); 8 gare si svolsero su trampolino normale, 8 su trampolino lungo. Per la prima volta venne stilata una classifica di specialit\u00e0 relativa alle gare sprint. Nel corso della stagione si tennero a Lahti i Campionati mondiali di sci nordico 2001, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nL'austriaco Felix Gottwald si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di sprint. Samppa Lajunen era il detentore uscente della Coppa generale.\nRisultati.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2595720", "revid": "226458", "url": "https://it.wikipedia.org/wiki?curid=2595720", "title": "Episodi di Til Death - Per tutta la vita (quarta stagione)", "text": "La quarta stagione di \"Til Death - Per tutta la vita\" \u00e8 stata trasmessa negli USA dal 2 ottobre 2009 al 20 giugno 2010 sul network FOX. \nLa stagione \u00e8 la pi\u00f9 lunga trasmessa in quanto \u00e8 comprensiva dei 22 episodi ordinati appositamente per la quarta stagione, pi\u00f9 un episodio ancora inedito della seconda (il quinto trasmesso) ed altri tredici appartenenti alla terza stagione (indicati con il simbolo dell'asterisco accanto al titolo originale); per questo motivo il ruolo di Allison Stark \u00e8 interpretato da diverse attrici nel corso della stessa stagione.\nLindsey Broad viene aggiunta al cast regolare nel ruolo di Allison Stark, ruolo in precedenza ricorrente ed interpretato da Krysten Ritter durante le prime due stagioni, e da Laura Clery durante la terza; a partire da met\u00e0 stagione, invece, le subentra, nel ruolo di Allison, Kate Micucci che diventa cos\u00ec la quarta attrice in quattro stagioni ad interpretarne il personaggio.\nTimm Sharp viene aggiunto al cast regolare nel ruolo di Doug Von Stuessen.\nIn Italia la prima parte (episodi 1-11) \u00e8 andata in onda dal 2 aprile al 7 maggio 2010 ogni venerd\u00ec alle 23.00 con un doppio episodio settimanale sul canale satellitare Fox (il 23 aprile \u00e8 infatti stato ritrasmesso l'episodio \"Un ospite sgradito\", gi\u00e0 mandato in onda come ultimo episodio della stagione precedente). La seconda parte (episodi 12-36) viene trasmessa dal 2 giugno al 25 agosto 2010 ogni mercoled\u00ec alle 22.00 con un doppio episodio settimanale sempre su Fox.\nIn chiaro la stagione \u00e8 stata trasmessa prima su Italia 1 con un episodio della seconda stagione produttiva (il 5) per proseguire con gli episodi appartenenti alla terza stagione produttiva a partire dal 25 settembre 2010 (in ordine 4, 6, 9, 11, 13, 15, 21, 23, 25, 29, 34, 35 e 36); gli ultimi episodi della quarta stagione produttiva invece (i restanti, in tutto 22) sono andati in onda per la prima volta in chiaro sul canale Italia 2 tra i mesi di novembre e dicembre del 2012.\nA volte ritornano.\nTrama.\nLa figlia di Eddie e Joy, Allison, torna dal suo villaggio nella foresta Ecuadoriana con suo marito, Doug. Allison e Doug decidono di organizzarsi in un camper nel giardino degli Starks, rovinando cos\u00ec i piani che Eddie aveva per installare una Jacuzzi. Nel frattempo, Eddie e Joy cercano di superare i loro pregiudizi nei confronti di Doug e di accettarlo come membro della famiglia. \nLetti separati.\nTrama.\nJoy e Eddie decidono di dormire in letti separati dopo aver sopportato per anni le abitudini notturne di entrambi. Il nuovo preside di Eddie si scopre essere un ex alunno con un suo obiettivo personale.\nAerostati che passione!\nTrama.\nIl padre di Doug da a suo figlio e ad Allison una grossa somma di denaro e i due non sanno decidersi se accettare il denaro o se restituirlo. Nel frattempo, Eddie decide di scrivere un libro sulla tragedia dello \u201cZeppelin Hindenburg\u201d. \nNiente lamentele.\nTrama.\nEddie e Joy cercano di impegnarsi per diminuire le loro lamentele. Ma Eddie scopre che sopprimere i suoi istinti lo fa stare male. Intanto, Kenny sta lavorando come \u201cBabbo Natale\u201d in un centro commerciale.\nDivorzio d'amore.\nTrama.\nJoy e Eddie vanno in Florida per visitare i parenti durante le festivit\u00e0, ma scoprono che i genitori di Eddie hanno deciso di separarsi per questioni tecniche relative all'assicurazione sanitaria.\nUna vecchia fiamma.\nTrama.\nLa nuova amia di Joy, Ilene, ha avuto una storia in passato con Eddie. Kenny, convinto di fare cosa gradita alla sua nuova ragazza, fa da babysitter ai suoi figli, senza accorgersi che lei lo sta sfruttando. \nLa cerimonia dell'acqua.\nTrama.\nJoy perde il lavoro all'agenzia di viaggi e si mette alla ricerca di un nuovo posto.\nLa tv ad alta definizione.\nTrama.\nEddie compra un televisore ad alta definizione senza consultarsi prima con Joy, cos\u00ec lei, per vendicarsi, si d\u00e0 allo shopping selvaggio. Intanto Doug sospetta di vivere in una sitcom. \nUn dottore per Eddie.\nTrama.\nJoy insiste perch\u00e9 Eddie si sottoponga a un check-up medico, ma dopo essere stato visitato dalla dottoressa Simona, Eddie rimane affascinato da lei e suo marito e dalla loro vita perfetta. Joy \u00e8 seccata da questa euforia e decide di provare a suo marito che Simona non \u00e8 cos\u00ec perfetta come sembra. \n\u00c8 tutta una sitcom.\nTrama.\nEddie va all'annuale partita di baseball senza Joy e i due capiscono che sono in grado di condurre vite separate, ma a quale prezzo? Intanto, Ally e Doug cercano di salvare un albero malato dall'abbattimento. \nNotti insonni.\nTrama.\nEddie si fa curare la sua apnea notturna che lo faceva russare come un treno, ma Joy si rendo conto che quel seccante rumore era diventato un po' una ninna nanna che l'aiutava a dormire.\nL'anniversario.\nTrama.\nUna coppia di amici litiga e decide di lasciarsi, cos\u00ec Eddie e Joy s'intromettono tra loro cercando di fare da pacieri. Intanto Ally spedisce Doug da uno psicologo.\nLa coppia perfetta.\nTrama.\nEddie e Joy diventano amici di Stephen e sua moglie Simona, ma mentre Eddie si trova subito a suo agio, Joy si sente messa in disparte. Per semplificare le cose, Eddie istruisce i nuovi amici su cosa piace o non piace a Joy. Nel frattempo, Kenny trova un nuovo lavoro al supermercato come promoter.\nCheck Up.\nTrama.\nJoy convince Eddie a farsi fare un check-up medico da Simona.\nIl matrimonio perfetto.\nTrama.\nJoy sta organizzando il matrimonio di Ally e Doug e si fa prendere un po' la mano, e Eddie consiglia alla coppia di sposarsi in segreto. Kenny acconsente ad ufficiare la cerimonia, ma quando Joy scopre i loro piani cerca di convincere Eddie ad aiutarla a fermare il matrimonio.\nPrendi la torta e scappa.\nTrama.\nGli Starks escono a cena con Simona e Stephen, ma quando Eddie e Joy decidono di andarsene per far pagare loro il conto del ristorante, si scatena una lite all'insegna del rimprovero. \nIl concerto.\nTrama.\nA scuola, Eddie fa amicizia con un nuovo insegnante, con il quale scopre di avere molti interessi in comune. Intanto Eddie e Joy ricordano con nostalgia la musica degli anni '80.\nMeritocrazia.\nTrama.\nEddie cerca di convincere il preside che merita un aumento, ma quest'ultimo non si mostra d'accordo. \nI nuovi vicini.\nTrama.\nJoy e Eddie fanno la conoscenza di Tommy e April Campbell, i loro nuovi vicini di casa, che si rivelano essere una coppia alquanto anticonvenzionale. \nIl matrimonio.\nTrama.\n\u00c8 la notte precedente alle nozze di Ally e Doug, e tutti sono cos\u00ec in ansia per la cerimonia che trascorrono la notte facendo incubi sul matrimonio.\nTroppo giovani per sposarsi.\nTrama.\nDoug viene ricoverato in ospedale ed Ally, accorsa al suo capezzale, riceve inaspettatamente una proposta di matrimonio. "}
