{"id": "2420335", "revid": "287204", "url": "https://it.wikipedia.org/wiki?curid=2420335", "title": "L'era del flagello", "text": "L'era del flagello (\"The Green Leopard Plague\") \u00e8 un romanzo breve di fantascienza scritto da Walter Jon Williams, pubblicato nel 2004, vincitore del Premio Nebula per il miglior romanzo breve e candidato al Premio Hugo.\nIl romanzo affronta il tema dei possibili impatti rivoluzionari delle ricerche biotecnologiche, attraverso due piani narrativi, il presente da cui si volge uno sguardo retrospettivo al passato immediatamente precedente al cambiamento.\nTrama.\nIn un remoto futuro, il professor Davout, eminente studioso con un millennio di vita alle spalle, sta scrivendo una biografia di Jonathan Terzian, l'autore della cruciale Teoria della Cornucopia, l'impalcatura intellettuale su cui \u00e8 costruita il mondo contemporaneo.\nPer trovare informazioni su un oscuro periodo di tre settimane, breve ma forse determinante, durante il quale Terzian scomparve senza lasciar tracce, dopo aver tenuto una mediocre relazione a Parigi, per poi riapparire ad una conferenza a Venezia e sorprendere tutti con la prima enunciazione della sua fondamentale teoria socio-economico-politica, commissiona una ricerca a Michelle, una donna che ha assunto l'eccentrica forma di sirena e vive solitaria nelle Rock Islands, nel Mar delle Filippine, evitando la compagnia di Darton, l'uomo amato, morto in un insolito incidente (allergia fatale alle meduse), il quale ora, dopo che la sua personalit\u00e0 e i suoi ricordi sono stati impiantati in un nuovo corpo, vorrebbe riprendere la loro relazione, mentre lei non \u00e8 pi\u00f9 interessata a riaccendere la passione, un tempo reciproca. Michelle comincia a ricostruire i giorni perduti del suo soggetto di ricerca, a partire da alcune fotografie, attingendo alla Rete, dove \u00abqualsiasi cosa avesse avuto un significato per qualcuno, in qualsiasi momento, era stata trasformata in elettroni e resa disponibile all'intero universo\u00bb.\nDopo la morte della moglie Claire e la perdita della cattedra universitaria, per l'eccessiva interdisciplinarit\u00e0 dei suoi studi (\u00abC'\u00e8 un'area di studio, tra le materie accademiche, dove storia, politica e filosofia si incontrano. Di solito la chiamiamo \"teoria politica\". Nei miei studi ho sempre cercato di abbinare alla comprensione dell'economia anche quella della scienza\u00bb), Terzian si trova a Parigi per tenere una conferenza, che lui per primo trova insulsa e priva di importanza, quando assiste per caso ad un omicidio e si ritrova coinvolto suo malgrado in un intrigo internazionale.\nLa donna che ha aiutato ad allontanarsi dalla scena del delitto, Stephanie Am\u00e9rica Pais e Silva, infermiera dell'organizzazione umanitaria Santa Croce, gli rivela che la vittima \u00e8 il biochimico ucraino Adrian Cristea, per la polizia francese ucciso perch\u00e9 corriere della droga, in realt\u00e0 assassinato dai servizi di sicurezza della Transnistria, un minuscolo paese nato dalla frammentazione dell'impero sovietico, dove il ricercatore lavorava in uno dei vecchi impianti industriali convertiti alla produzione biotecnologica illegale di farmaci a basso costo ed aveva trafugato una rivoluzionaria creazione transgenica abbandonata perch\u00e9 non proficua, ma capace di trasformare radicalmente il mondo, mettendo fine a fame, carestie e disastri umanitari: un papilloma virus che pu\u00f2 riprogrammare la pelle umana per eseguire il processo di fotosintesi, ottimizzare il sistema di trasporto dei mitocondri e integrare il tradizionale sistema di alimentazione, arrivando a produrre mille calorie stando semplicemente fermi al sole.\nTerzian decide di aiutare Stephanie a nascondersi, ma non condivide la sua intenzione di diffondere un virus transgenico non testato in tutta l'Africa, gi\u00e0 devastata da ogni sorta di epidemia. Lei per\u00f2, segnata dall'esperienza di aver lavorato a lungo in molti campi profughi, non pu\u00f2 sopportare che una simile soluzione miracolosa alla fame nel mondo, capace di salvare innumerevoli vite, non sia resa immediatamente disponibile e lasciata invece in mano a governi che potrebbero decidere di non utilizzarla, per le pressioni di movimenti religiosi o ambientalisti.\nLa riflessione dello studioso si sposta poi sulle possibili conseguenze socio-economico-politiche: mettere fine alla fame significherebbe distruggere il mercato degli alimenti (\u00abSe la gente povera avesse avuto tutto il cibo di cui necessitava, \"il cibo stesso avrebbe perso ogni valore\"\u00bb), e ancor peggio distruggere il mercato del lavoro (le fasce pi\u00f9 povere della popolazione non avrebbero pi\u00f9 bisogno di lavorare per sopravvivere), privare di ogni valore il denato e mettere in crisi tutto il sistema politico amministrativo (\u00abStabilire un sistema ordinato in cui i beni materiali possono essere scambiati \u00e8 la funzione primaria di uno Stato, oltre a provvedere a fornire un sistema monetaria affidabile. Se il popolo non avesse pi\u00f9 bisogno di un governo capace di quel genere di sicurezza e di circolazione monetaria, \u00e8 evidente che il futuro stesso di quel governo sarebbe messo in discussione\u00bb).\nDi fatto sarebbe solo il primo passo per la trasformazione di tutti i ruoli fondamentali della societ\u00e0 umana, una volta che tutti i fattori primari dell'esistenza (cibo, vestiti, casa, salute...) diventassero praticamente gratuiti.\nTerzian teme che il collasso del mercato spingerebbe i governi ad un intervento brutale, per costringere le classi meno agiate a lavorare: la fine della fame significherebbe il ritorno della schiavit\u00f9. Ma l'affascinante scenario lo stimola a cominciare ad elaborare una teoria che permetta di affrontare i radicali cambiamenti prossimi venturi con le minori ripercussioni negative possibili. Arriva alla conclusione che in un mondo in cui tutte le necessit\u00e0 primarie saranno soddisfatte, il valore non risieder\u00e0 nei prodotti del lavoro, ma nell'attivit\u00e0 lavorativa in se stessa; il lavoro sar\u00e0 l'unica merce di valore, perch\u00e9 le persone non avranno pi\u00f9 la necessit\u00e0 di svolgerlo, e diventer\u00e0 la moneta di scambio e il mezzo per pagare le tasse allo stato, a cui i cittadini saranno tenuti a corrispondere un certo numero di calorie all'anno.\nQuando, dopo una fuga che attraverso la Provenza e la campagna toscana si conclude a Venezia, Terzian e Stephanie vengono raggiunti dai transnistriani e la donna viene uccisa, l'uomo decide di consegnare il biotech illegale alla persona incaricata di portarlo in Africa per diffonderlo, e di fare la propria parte rendendo pubblica la teoria che ha elaborato in quei giorni.\nQuesto \u00e8 quanto successo in quelle tre cruciali settimane. Per Michelle \u00e8 facile collegarlo gli eventi successivi: poche settimane dopo l'esposizione pubblica della Teoria della Cornucopia da parte di Terzian, a Sidamo, in Etiopia, scoppia la prima epidemia transgenica, il Morbo del Leopardo Verde (le persone colpite dal virus sviluppano una pelle verde a macchie scure), che si diffonde presto in tutta l'Africa e richiede un'intera generazione per essere debellato. Ma a questo primo, primitivo esperimento di modificare il corpo umano a livello cellulare, per aiutare le popolazioni disagiate a sintetizzare da sole il cibo, ne seguiranno altri di maggior successo (basati, per esempio, sul fatto che l'epidermide umana contiene gi\u00e0 un enzima in grado di sintetizzare la luce solare, la melanina).\nQuindi Terzian non \u00e8 stato straordinariamente preveggente, ma era non solo gi\u00e0 a conoscenza di quanto sarebbe accaduto e addirittura direttamente coinvolto.\nQuello su cui Michelle equivoca completamente \u00e8 il motivo del coinvolgimento di Terzian. La donna non pu\u00f2 immaginare che sia nato tutto dal caso e si convince che l'intellettuale fosse innamorato di Stephanie e che realizzare la sua idealista visione del mondo sia stato una sorta di tributo e monumento all'amata. Per questo decide di non raccontare tutto quanto ha scoperto al professor Davout, per mantenere il segreto dei due amanti. La sua interpretazione \u00e8 falsata dalla propria esperienza personale: ha vissuto la passione per Darton cos\u00ec intensamente che, quando lui l'ha tradita, lei \u00e8 arrivata ad ucciderlo, inscenando un incidente; e ora che Darton, ricostruito ma senza memoria recente, quindi ancora innamorato e ignaro di come sia morto, non pu\u00f2 evitare di cercarla, Michelle vuole continuare a vendicarsi del tradimento e lo uccide una seconda volta, stavolta per annegamento.\nAmbientazione.\nNel remoto futuro del professor Davout e della sirena Michelle, la morte \"vera\", definitiva, \u00e8 diventata un concetto puramente astratto. La nanotecnologia permette di conservare e memorizzare come in un backup mente, personalit\u00e0, ricordi, conoscenza ed \"anima\" in modo che possano essere recuperabili in caso di necessit\u00e0, e permette di trasformare a piacimento la propria forma fisica (prima di diventare sirena, Michelle sperimenta anche la forma di scimmia siamang).\nPrima di arrivare a questo il mondo \u00e8 passato per\u00f2 attraverso un conflitto terribile, la Guerra degli Anni Luce, che ha causato miliardi di morti. Una delle vittime \u00e8 stata Jonathan Terzian.\nNello stesso scenario \u00e8 ambientato il racconto \"Lethe\" (1997)."}
{"id": "2420336", "revid": "135491", "url": "https://it.wikipedia.org/wiki?curid=2420336", "title": "The Green Leopard Plague", "text": ""}
{"id": "2420339", "revid": "400518", "url": "https://it.wikipedia.org/wiki?curid=2420339", "title": "GRB 090423", "text": "GRB 090423 \u00e8 un lampo gamma osservato nella costellazione del Leone dal telescopio spaziale Swift il 23 aprile 2009 alle 07:55:19 UTC durato circa 20 secondi e con una coda nell'infrarosso di quasi 17 ore.\nLa sua importanza scientifica risiede nel fatto che, al tempo della scoperta, divenne, con una misurazione di z=8,2, il lampo con il pi\u00f9 elevato valore di spostamento verso il rosso e pertanto il pi\u00f9 distante e il pi\u00f9 lontano nel tempo che si fosse mai osservato, superando inoltre qualsiasi altro oggetto celeste fino ad allora noto.\nTale valore di z indica che il lampo ebbe origine quando l'et\u00e0 dell'universo era di circa 630 milioni di anni e che avvenne a circa 13,03 miliardi di anni luce rispetto all'attuale posizione della Terra (equivalente ad una distanza comovente di 30 miliardi di anni luce).,\nIl primato di GRB 090423 super\u00f2 quello stabilito da GRB 080913."}
{"id": "2420340", "revid": "1543377", "url": "https://it.wikipedia.org/wiki?curid=2420340", "title": "Oscillazione di B\u00f8lling", "text": "L'oscillazione di B\u00f8lling, o interstadiale di B\u00f8lling, fu un periodo caldo di poche centinaia di anni durante gli stadi finali dell'ultimo periodo glaciale, tra il 15.000 e il 14.000 BP, e corrisponde alla zona di polline Ib.\nDenominazione.\nLa denominazione fu introdotta nella letteratura scientifica nel 1942 dal paleoecologo danese Johannes Iversen, sulla base di una sequenza nella torba scoperta nel B\u00f8lling S\u00f8 (lago B\u00f8lling), nello Jutland centrale, in Danimarca. Questo periodo fece seguito al Dryas antichissimo e precedette il Dryas antico. Tuttavia, se il Dryas antico non \u00e8 presente o non viene rilevato nell'evidenza di una regione, il B\u00f8lling-Aller\u00f8d viene considerato un singolo periodo interstadiale.\nPer quanto riguarda le zone di polline, l'interstadiale di B\u00f8lling viene assegnato in senso stretto alla zona 2a1, mentre in senso allargato corrisponde alla zona 1b.\nDatazione.\nL'inizio del B\u00f8lling \u00e8 identificabile dal netto aumento di temperatura che marca la fine del Dryas antichissimo fissata in genere a 14.670 BP. Una variazione calibrata di 14.650-14.000 BP viene assegnata allo strato di B\u00f8lling trovato nello scavo al Lago Neuch\u00e2tel, Svizzera, 1992-1993. La registrazione dell'isotopo dell'ossigeno rilevato nel ghiaccio della Groenlandia include il picco di caldo del B\u00f8lling tra i 14.600 e 14.100 BP. La maggior parte delle date recenti disponibili rientrano in questo campo di variazione con uno scarto di poche centinaia di anni.\nI dati delle varve, le stratificazioni annuali dei sedimenti del Meerfelder Maar (Paesi Bassi), danno una durata dal 13.670 al 13.540 BP, che corrispondono al periodo tra l'11.720 e l'11.590 a.C. Secondo il Geozentrum di Hannover il periodo \u00e8 tra il 13.730 e il 13.480 calibrati BP che corrispondono a 11.780-11.530 a.C. Lowe et al. posizionano l'inizio all'11.954 a.C. mentre per Raden et al. l'estensione va dall'11.958 all'11.674 per l'interstadiale ristretto e dal 12.640 al 12.094 per quello allargato.\nLivello del mare.\nMisurazioni effettuate nelle barriere coralline delle Isole Barbados indicano che durante l'interstadiale di B\u00f8lling il livello del mare si trovava circa 70\u00a0m al di sotto del livello attuale, con una leggera tendenza alla crescita. Durante il precedente interstadiale di Meiendorf il livello si posizionava tra 90 e 93\u00a0m al di sotto del livello attuale.\nFlora.\nDei due periodi (B\u00f8lling e Aller\u00f8d) il B\u00f8lling \u00e8 il pi\u00f9 caldo e sopraggiunse pi\u00f9 velocemente. Durante questo periodo il livello del mare s'innalz\u00f2 a causa dello scioglimento del ghiaccio, che lasciava gradatamente comparire grandi aree di terreno nel Nord Europa, mentre le foreste temperate andarono a ricoprire l'Europa dal 29\u00ba al 41\u00ba parallelo di latitudine. Dopo qualche tipo di vegetazione \"pionieristica\", come il \"salice polare\" e il \"Dryas octopetala\", le foreste di legno duro, come la \"quercia\", e le foreste di legno dolce, come \"betulla\" e \"Pino\", si espansero brevemente verso nord per alcune centinaia di anni. Per la prima volta il polline delle piante (soprattutto betulle) rappresent\u00f2 oltre il 50% del polline totale. Nelle pianure aperte olandesi la specie di betulla pioniera fu inizialmente la betulla nana, presto sostituita da piante a pi\u00f9 alto fusto dello stesso genere.\nFauna.\nDurante questo periodo gli animali del Pleistocene dai refugia si espansero verso nord nelle tre penisole: iberica, italica e balcanica. I genetisti possono identificare la localizzazione generale studiando i gradi di consanguineit\u00e0 sugli attuali animali europei. I territori usati per la caccia dall'uomo antico restano la maggiore sorgente di fossili di fauna.\nGli animali cacciati dall'uomo erano prevalentemente i grandi mammiferi: renna, cavallo, saiga, antilope, bisonte, mammut lanoso e rinoceronte lanoso. Nelle regioni alpine venivano cacciati l'ibex e il camoscio alpino. Dappertutto nelle foreste dominava il cervo nobile ed altri animali pi\u00f9 piccoli, come la volpe, il lupo, la lepre e lo scoiattolo. Si pescava oltretutto il salmone. \nCulture umane.\nGli uomini ritornano nelle foreste europee iniziavano a praticare implacabilmente la \"caccia grossa\", fino all'estinzione. Le loro culture le ultime del tardo Paleolitico superiore. I cacciatori magdaleniani si spostarono lungo la Loira arrivando fin dentro il bacino parigino. Nel Bacino idrografico della Dordogna, prevalevano i perigordiani. Gli epigravettiani dominavano in Italia. Nel nord, si trovavano la cultura degli amburghiani e quella di Federmesser. Nel Medio Oriente, la cultura pre-agricola natufiana si stabil\u00ec lungo le coste orientali del Mediterraneo per sfruttare i cereali selvatici, come il farro e i due tipi di orzo. Nell'Aller\u00f8d essi iniziarono ad addomesticare questo tipo di piante."}
{"id": "2420341", "revid": "352448", "url": "https://it.wikipedia.org/wiki?curid=2420341", "title": "Oscillazionee di B\u00f8lling", "text": ""}
{"id": "2420350", "revid": "98077", "url": "https://it.wikipedia.org/wiki?curid=2420350", "title": "Rothamsted", "text": ""}
{"id": "2420361", "revid": "56620", "url": "https://it.wikipedia.org/wiki?curid=2420361", "title": "Auro d'Alba", "text": ""}
{"id": "2420368", "revid": "28592", "url": "https://it.wikipedia.org/wiki?curid=2420368", "title": "Guerra-lampo", "text": ""}
{"id": "2420372", "revid": "486946", "url": "https://it.wikipedia.org/wiki?curid=2420372", "title": "Licenza media", "text": ""}
{"id": "2420373", "revid": "1149807", "url": "https://it.wikipedia.org/wiki?curid=2420373", "title": "Rabbids Go Home", "text": "Rabbids Go Home \u00e8 un videogioco sviluppato da Ubisoft per Nintendo Wii, Nintendo DS e Microsoft Windows, e il quarto capitolo della serie \"Rabbids\" (\"The Lapins Cr\u00e9tins\" nell'edizione francese). \u00c8 anche il primo capitolo in cui non \u00e8 pi\u00f9 presente Rayman, come si evince anche dal titolo.\nTrama.\n\u00c8 una sera tranquilla nel prato dei Rabbids, conigli antropomorfi protagonisti, mentre dormono su dei grandi lampioni. \u00c8 tutto buio, quando ad un tratto i conigli vedono la luce lunare. Cos\u00ec essi rimangono ammaliati dalla bellezza della Luna, perci\u00f2 decidono di raggiungerla per dormirci sopra (perch\u00e9 \u00e8 simile ad un grande lampione, su cui essi dormono) costruendo una torre alta 23000 metri di oggetti e animali qualsiasi che ruberanno agli umani, seminando disastri e confusione nella citt\u00e0. Naturalmente, ci\u00f2 non passer\u00e0 indisturbato agli abitanti umani, che si serviranno di trappole varie, \"disinfestatori di conigli\" e feroci pitbull per togliere di mezzo i \"conigli invasori\".\nModalit\u00e0 di gioco.\nIl gioco consiste nell'andare in giro per diverse ambientazioni e raccogliere tutto ci\u00f2 che \u00e8 possibile, anche spogliando umani. I normali oggetti da prendere sono 400 pi\u00f9 l'oggetto finale che ne vale 600. Quindi il punteggio massimo \u00e8 1000. Pi\u00f9 punti si fanno in un livello, pi\u00f9 premi si sbloccano per decorare il proprio coniglio nella zona apposita. In tutti i livelli si va in giro con un carrello della spesa per raccogliere oggetti, ma in alcuni livelli invece si usano altri mezzi, ad esempio: letti di un ospedale, gommoni, reattori di un aereo. Alcuni livelli sono a tempo, e cio\u00e8 quelli dove bisogna inseguire una segretaria che gira con una specie di motorino e quelli dove bisogna inseguire il camion con dentro una mucca.\nIl giocatore potr\u00e0 accedere ai vari livelli subito dopo aver completato una sorta di tutorial dove viene spiegato quali oggetti prendere subito dopo aver illustrato l'obbiettivo principale del gioco: costruire un'altissima torre con qualsiasi cosa.\nIl giocatore si ritrover\u00e0 a spesso a demolire pile di oggetti con un urlo prima di poterli prendere.\nSerie animata.\nAll'E3 2013, Ubisoft ha dichiarato di stare progettando una serie animata ispirata a questo gioco intitolata \"\", che \u00e8 in onda dal 3 agosto 2013 negli Stati Uniti su Nickelodeon e dall'ottobre dello stesso anno in Italia sempre su Nickelodeon e dal 29 settembre 2014 in chiaro su Super!.."}
{"id": "2420380", "revid": "144796", "url": "https://it.wikipedia.org/wiki?curid=2420380", "title": "Kurt Christoph von Schwerin", "text": "Biografia.\nNel 1700 egli entr\u00f2 inizialmente come sottotenente nel reggimento della nat\u00eca Pomerania comandato dallo zio, il tenente generale Dettlof von Schwerin e nella compagnia comandata dal fratello, tenente colonnello Bernd Detlof von Schwerin. Con l'inizio della guerra di successione spagnola il reggimento si spost\u00f2 nei Paesi Bassi. Egli combatt\u00e9 nella battaglia di Schellenberg (2 luglio 1704) ed in quella di Blenheim (13 agosto 1704). Nel 1703 era diventato tenente, nel 1705 fu promosso al comando di una compagnia con il grado di capitano e nel 1706 partecip\u00f2 alla Ramillies (23 maggio). Nel 1707 divenne tenente colonnello nell'esercito del duca Federico Guglielmo di Meclemburgo-Schwerin. Nel 1707 fu promosso colonnello. Partecip\u00f2 alla battaglia di Malplaquet (11 settembre 1709) e nel 1711 fu inviato in missione segreta presso il re di Svezia Carlo XII a Tighina in Moldavia ove si trattenne un anno. Con il comandante svedese Magnus Stenbock, partecip\u00f2 alla battaglia di Gadebusch (9 - 20 dicembre 1712, nel corso della grande guerra del Nord).\nNel 1713 gli capit\u00f2 di finir prigioniero con Carlo XII di Svezia. Il 3 settembre 1718 fu promosso dal duca Federico Guglielmo di Meclemburgo-Schwerin al grado di maggior generale. Il 6 marzo 1719 a Walsm\u00fchlen in Meclemburgo egli si oppose con successo alla invasione dell'esercito dell'Hannover. Due giorni dopo questo combattimento il duca lo promosse al grado di tenente generale.\nDopo che una parte delle propriet\u00e0 terriere di Schwerin erano divenute prussiane, egli entr\u00f2 nel 1720 al servizio del re di Prussia Federico Guglielmo I e dopo parecchie missioni diplomatiche nel 1722 divenne titolare del 24\u00ba reggimento di fanteria, che pi\u00f9 aventi diverr\u00e0 uno dei corpi di \"\u00e9lite\" dell'esercito prussiano.\nSchwerin era un cavaliere colto ed umano e come comandante consapevole contraltare di Leopoldo I di Anhalt-Dessau e del suo spietato addestramento. Nel 1730 fu generale membro del tribunale militare che doveva pronunciarsi su Hans Hermann von Katte e sul principe della corona per il loro tentativo di fuga. Nello stesso anno divenne governatore di Peitz.\nL'ufficiale pieno di gioia di vivere, appassionato di scienza ed arte appariva come un'eccezione nell'esercito dei soldati del re, tuttavia questi lo promosse nel luogotenente generale nel 1731 e concesse la sua totale fiducia nei suoi consigli su tutti gli affari di stato. Nel 1733 Schwerin sistem\u00f2 la questione del Meclemburgo quale comandante generale. L'8 marzo 1736 fu insignito dell'Ordine dell'Aquila Nera. Nel 1739 sal\u00ec al grado di generale di fanteria.\nFederico II lo nomin\u00f2 feldmaresciallo il 30 giugno 1740 e gli confer\u00ec un mese dopo il titolo nobiliare di conte. Nella prima guerra di Slesia (1740 - 1742) vinse il 10 aprile 1741 la battaglia di Mollwitz, dopo che Federico II aveva lasciato, dietro suo consiglio, il campo di battaglia.\nDopo questa guerra divenne comandante delle fortezze di Brieg e Neisse. Nella seconda guerra di Slesia comand\u00f2 l'armata di Glatz ed ebbe una parte notevole nella vittoria e nella presa di Praga il 16 settembre 1744.\nSchwerin mor\u00ec nella Battaglia di Praga (6 maggio 1757) all'inizio della guerra dei sette anni. Dal libro di un generale prussiano: \u00abEgli condusse il primo assalto dell'ala sinistra contro gli austriaci ad Homole-Berg. Quando il suo reggimento fu respinto dal fuoco intenso di fucileria ed artiglieria e si ritirava in disordine, Schwerin balzo in avanti strappando dalle mani al capitano di stato maggiore del secondo battaglione la bandiera, per spingere con lui nuovamente in avanti il suo reggimento urlava \u201cavanti, figli miei, avanti\u201d. Colpito da numerosi proiettili, egli cadde dal cavallo\u00bb\nLa sua salma fu inumata a Sarnower."}
{"id": "2420382", "revid": "266224", "url": "https://it.wikipedia.org/wiki?curid=2420382", "title": "Firefox 3.5", "text": ""}
{"id": "2420383", "revid": "266224", "url": "https://it.wikipedia.org/wiki?curid=2420383", "title": "Firefox 3.1", "text": ""}
{"id": "2420388", "revid": "287204", "url": "https://it.wikipedia.org/wiki?curid=2420388", "title": "Achille Li\u00e8nart", "text": ""}
{"id": "2420390", "revid": "287204", "url": "https://it.wikipedia.org/wiki?curid=2420390", "title": "Temossi", "text": "Temossi (\"Temusci\" nel dialetto locale) \u00e8 una frazione di 39 abitanti del comune di Borzonasca, nella valle Sturla, a 620 metri sul livello del mare. La frazione dista circa 8 chilometri a nord dal centro urbano del capoluogo, raggiungibile attraverso la strada provinciale 586 della Valle dell'Aveto.\nGeografia fisica.\nGode di una grande vista panoramica sul monte Ramaceto e il monte Cucco, il passo della Forcella e l'acrocoro dell'alta valle Sturla. Il borgo si \u00e8 sviluppato lungo la direzione di collegamento \"in costa\" tra i vari paesi, poco intorno si trova il piccolo nucleo abitato di Montemozzo.\nLe case sono inframmezzate alle \"fasce\", piccole porzioni di terra racchiusa da muri di pietra a secco, e coltivate ad ortaggi, patate e granoturco in prevalenza, mentre pochi alberi da frutta e boschi di castagno inframmezzati ai grandi boschi pini, impiantati come rimboschimento nel ventennio fascista raccontano la dura vita contadina. Le localit\u00e0 vicine sono Bertigaro, Stibiveri, Gazzolo, Campori e Barca di Gazzolo, mentre poco sopra si trovano i laghi di Giacopiane e il monte Bregaceto meta di una piacevole passeggiata attraverso le pinete, passando dall'abitato di Montemozzo.\nStoria.\nLe sue origini certe risalgono all'alto medioevo quando Ottone I di Sassonia nel 972 lo cita come \"Temosum\" insieme alla vicina \"Butigarinum\" (Bertigaro). Il cognome prevalente \u00e8 Bernero."}
{"id": "2420393", "revid": "287204", "url": "https://it.wikipedia.org/wiki?curid=2420393", "title": "Pistola ottica", "text": "Una pistola ottica o light gun \u00e8 una periferica di puntamento a forma di arma da fuoco, utilizzato nei videogiochi e, in passato, in giochi arcade elettromeccanici. Il suo utilizzo, insieme a quello delle penne ottiche, \u00e8 diminuito negli ultimi anni per l'impossibilit\u00e0 di utilizzarlo con i monitor LCD.\nStoria.\nLe prime pistole ottiche vennero create negli anni trenta, a seguito della creazione delle valvole dotate di sensibilit\u00e0 alle fonti di luce. Venivano usate in giochi meccanici come il Seeburg Ray-O-Lite: erano presenti dei bersagli dotati di una valvola, e una arma finta (di solito un fucile) che emetteva un raggio di luce quando veniva premuto il grilletto. Se la valvola rilevava la luce, veniva segnato un punto.\nUtilizzo nei videogiochi.\nL'utilizzo della light gun nei videogiochi \u00e8 tipicamente correlata alla simulazione delle armi da fuoco, con il quale puntare sullo schermo bersagli in movimento. Il genere di videogiochi corrispondente \u00e8 appunto lo sparatutto con pistola ottica. Se unito al force feedback, la periferica pu\u00f2 anche simulare il rinculo dell'arma.\nPiuttosto utilizzata nei videogiochi arcade, le light gun hanno conosciuto una certa popolarit\u00e0 anche nel mercato delle console in particolar modo tra la met\u00e0 degli anni ottanta e la met\u00e0 dei novanta, quando Nintendo e SEGA hanno commercializzato periferiche per Nintendo Entertainment System e Sega Master System prima, e Sega Mega Drive, e Super Nintendo Entertainment System dopo, sebbene gi\u00e0 alcune console della fine degli anni settanta includessero gi\u00e0 idee simili.\nFunzionamento.\nNonostante il nome, le light gun non emettono un raggio di luce come le antenate: in realt\u00e0 sono dotate di un fotodiodo all'interno della canna, che rileva le differenze di luce sullo schermo. Esistono due diverse tecniche, concettualmente similari: quando il grilletto viene premuto, la schermata diventa completamente nera per una frazione di secondo, tranne nella zona del bersaglio, che rimane bianca. In questo modo il diodo pu\u00f2 rilevare la differenza di luminosit\u00e0, mandando il segnale alla CPU che rilever\u00e0 se il bersaglio \u00e8 stato \"colpito\" oppure no. Un secondo metodo, pi\u00f9 accurato, deriva dal funzionamento dei monitor a tubo catodico, e prevede un controllo di variazione di luminosit\u00e0 a livello dei fosfori.\nQuesti metodi funzionano sui soli monitor CRT: per il funzionamento su monitor LCD sono state create light gun che prevedono l'utilizzo di sensori a infrarossi posti nelle immediate vicinanze del pannello, che permettono di rilevare la posizione dell'arma nello spazio rispetto allo schermo.\nModelli famosi.\nLe pistole ottiche sono state ampiamente utilizzate soprattutto nella storia delle console. Tra i modelli pi\u00f9 famosi vi sono:"}
{"id": "2420397", "revid": "729019", "url": "https://it.wikipedia.org/wiki?curid=2420397", "title": "Isola di San Nicolas", "text": "L'isola di San Nicolas \u00e8 la pi\u00f9 remota isola dell'arcipelago delle Channel Islands in California (USA). Fa parte della Contea di Ventura.\nI 58,93 km\u00b2 sono controllati dalla United States Navy, che svolge sull'isola test di armi e percorsi di training per i 200 militari che vi risiedono. Dal censimento della popolazione, per\u00f2, l'isola risulta disabitata.\nStoria.\nOriginariamente l'isola era la patria del popolo Nicole\u00f1o, che erano probabilmente legati al popolo dei Tongva della vicina isola di Catalina. Il nome attuale, in onore a San Nicola, fu attribuito dall'esploratore spagnolo Sebasti\u00e1n Vizca\u00edno, dopo che ebbe raggiunto la terra in 6 dicembre 1602, appunto giorno del santo.\nIl popolo dei Nicole\u00f1o fu evacuato nei primi dell'800 dai missionari californiani dopo che un conflitto tra russi e aleuti ebbe decimato la popolazione. Nel giro di pochi anni, comunque, la popolazione e il linguaggio si estinsero, e, in particolare, nel 1853 mor\u00ec Juana Maria, l'ultima donna originaria dell'isola dei Nicole\u00f1os.\nTra il 1957 e il 1973, e nel 2004, i militari della marina americana lanciarono razzi di ricerca dall'isola."}
{"id": "2420399", "revid": "297218", "url": "https://it.wikipedia.org/wiki?curid=2420399", "title": "Chassidismo ashkenazita", "text": ""}
{"id": "2420401", "revid": "2033069", "url": "https://it.wikipedia.org/wiki?curid=2420401", "title": "The Class - Amici per sempre", "text": "The Class - Amici per sempre (\"The Class\") \u00e8 una serie televisiva statunitense andata in onda per diciannove episodi dal 18 settembre 2006 al 5 marzo 2007 sul canale televisivo CBS.\n\"The Class\" ha vinto il trentatreesimo People's Choice Award nella categoria Nuova serie TV commedia, battendo le altre due nominate \"30 Rock\" e \"Til Death - Per tutta la vita\". Ci\u00f2 nonostante \"The Class\" \u00e8 stata l'unica delle tre serie a non essere stata rinnovata per una seconda stagione.\nIn Italia \u00e8 andata in onda su Rai 2 dal 13 giugno al 20 settembre 2009.\nTrama.\nLa storia di \"The Class\" ruota intorno ad un gruppo di otto ventottenni, tutti facenti parte della stessa classe elementare venti anni prima. Uno di loro organizza una rimpatriata per festeggiare il giorno in cui ha conosciuto la sua fidanzata. La ragazza tuttavia, soffocata dalle eccessive attenzioni del fidanzato lo lascia durante la festa, mentre gli altri partecipanti si confrontano l'uno con l'altro per valutare la propria vita negli ultimi venti anni. Sar\u00e0 il punto di partenza per ognuno degli otto protagonisti di riallacciare relazioni credute perdute e dare una svolta alla propria esistenza. Oltre alle vite degli otto personaggi principali, la serie segue le vicende di molti altri personaggi che ruotano intorno a loro."}
{"id": "2420402", "revid": "1305772", "url": "https://it.wikipedia.org/wiki?curid=2420402", "title": "The Class", "text": ""}
{"id": "2420406", "revid": "767487", "url": "https://it.wikipedia.org/wiki?curid=2420406", "title": "Mike Virus", "text": "Biografia.\nMike inizia la sua carriera con il gruppo hardcore punk The Virus, prima di diventare cantante dei Cheap Sex fino al loro scioglimento. Dal 2008 fa parte degli Evacuate con i quali l'anno successivo ha pubblicato l'omonimo album."}
{"id": "2420407", "revid": "124558953", "url": "https://it.wikipedia.org/wiki?curid=2420407", "title": "Melothesia", "text": "La melothesia \u00e8 una disciplina che investiga i legami intercorrenti tra i segni dello Zodiaco, i pianeti, il Sole, la Luna, ed il corpo umano. Proponendosi di intervenire su tali corrispondenze per ripristinare gli stati di salute alterati, diede luogo a quella che \u00e8 conosciuta come astrologia medica.\nStoria.\nLa disciplina nacque in Babilonia, ad opera di Beroso, sacerdote vissuto nel III secolo a.C., il quale apr\u00ec la scuola astrologica di Kos, praticandovi l'astrologia medica. \nLa melothesia si perfezion\u00f2 quindi nella Grecia classica, dove si pu\u00f2 considerare Ippocrate il padre spirituale della disciplina, in quanto i suoi studi consideravano l'uomo come un microcosmo, sul quale agiscono a livelli diversi gli umori, espressioni di archetipi superiori.\nLa disciplina si codifica in epoca romana con Marco Manilio ed il suo testo \"Astronomica\", il quale contiene lo schema secondo cui ogni parte del corpo si connetterebbe ai segni zodiacali.\nLa Iatromathematica.\nLo schema contenuto nel testo di Marco Manilio gett\u00f2 le basi per la iatromathematica, la scienza medica che si propone di individuare le forze o le debolezze di un individuo e il modo pi\u00f9 consono per intervenire, somministrando i rimedi opportuni per ripristinare il suo equilibrio umorale o temperamentale. \nAd esempio, il segno zodiacale dell'Ariete ha come sfera d'influenza il cranio, ed i nati sotto questo segno, in particolari condizioni rivelate da una certa configurazione astrale, saranno soggetti a ferite alla testa o ad attacchi depressivi.\nVisione generale.\nL'associazione tra le costellazioni e le parti del corpo era come segue:\nI pianeti nell'astrologia occidentale sono anche associati a determinate parti e funzioni del corpo:\nDopo aver esaminato il tema natale dell'individuo, un astrologo medico poteva consigliare al suo cliente le parti del corpo in cui poteva provare disagio. Ad esempio, si presumeva che una persona con il Sole, la Luna, l'Ascendente o molti pianeti in Ariete potesse avere pi\u00f9 mal di testa rispetto al resto della gente, data l'associazione dell'Ariete con la testa. Una persona con un forte ascendente del Toro nel tema natale avrebbe avuto pi\u00f9 mal di gola e problemi di voce, a causa dell'associazione taurina con questa parte del corpo."}
{"id": "2420410", "revid": "1522738", "url": "https://it.wikipedia.org/wiki?curid=2420410", "title": "Runo Misaki", "text": ""}
{"id": "2420417", "revid": "729019", "url": "https://it.wikipedia.org/wiki?curid=2420417", "title": "Short Type 184", "text": "Lo Short Admiralty Type 184, identificato anche come Short 225 dal dato della potenza espressa dal primo motore installato sul modello, era un idrovolante biplano a scarponi sviluppato dall'azienda aeronautica britannica Short Brothers negli anni dieci del XX secolo e prodotto, oltre che dalla stessa, su licenza anche da diverse aziende produttrici in tutto il Regno Unito.\nAdottato dal Royal Naval Air Service, componente aerea della Royal Navy (la marina militare britannica), durante la prima guerra mondiale e dove fu l'unico aereo britannico a prendere parte alla battaglia dello Jutland, oltre ad una buona quantit\u00e0 di aeronautiche militari durante e dopo il conflitto, il Type 184 venne utilizzato come idroricognitore, bombardiere ed aerosilurante, ed in quest'ultimo si ricorda come il primo aereo ad affondare una nave con un siluro.\nStoria del progetto.\nI primi studi effettuati nel Regno Unito circa le potenzialit\u00e0 di un aereo in grado di trasportare, sganciare e colpire un obiettivo navale tramite un siluro furono effettuati sullo Short Admiralty Type 166 equipaggiato con un motore Gmome da 160 hp (120 kW) ma le prove in volo dimostrarono che il velivolo era sottopotenziato per svolgere questo compito.\nA tale scopo l'Admiralty britannico emise una nuova specifica nel settembre 1914 dove si richiese la fornitura di un nuovo velivolo atto allo scopo con il suggerimento di utilizzare il motore Sunbeam Mohawk capace di esprimere una potenza di 225 hp (168 kW), una variante sperimentale del Sunbeam Crusader in quel momento in fase di sviluppo. All'invito risposero inviando la propria proposta la Sopwith Aviation Company, J. Samuel White e la Short Brothers.\nHorace Short, che si era incaricato di eseguire il progetto, interpell\u00f2 Murray Sueter, il direttore del dipartimento aeronavale, sottoponendogli le sue idee al riguardo ricevendo la sua assicurazione che si tradusse in un contratto di fornitura per due prototipi ai quali venne riservato i numeri di serie 184 e 185 e che daranno origine al Type 184, cos\u00ec com'era identificato dall'azienda.\nSimile nell'aspetto generale ai precedenti idrovolanti a scarponi sviluppati dalla Short per la Royal Navy, il Type 184 era caratterizzato da un'impostazione classica per il periodo, un monomotore in configurazione traente dalla velatura biplana con ali dalla medesima apertura e collegate tra loro da una triplice coppia di montanti interalari per lato. La fusoliera possedeva una struttura scatolata convenzionale rinforzata da tiranti, con longheroni in abete aeronautico opportunamente collegati per ridurre il peso e collegati con raccordi di acciaio al manganese. La superficie superiore della fusoliera era collegata ad una sezione semicircolare carenata. Il motore era montato su supporti fissati a telai in acciaio stampato montati trasversalmente sui longheroni ed il grande radiatore rettangolare era posizionato sopra ed in posizione arretrata rispetto al motore, proprio davanti all'ala superiore.\nL'ala inferiore era caratterizzata da una corda alare costante lungo l'apertura, mentre quella superiore aveva le corde che crescevano dal centro verso le estremit\u00e0. Sui primi due prototipi, gli alettoni a singola azione erano montati solo sull'ala superiore ed erano comandati ciascuno da un cavo che lo spostava verso il basso dalla posizione di equilibrio dovuta al flusso di aria. I montanti interalari erano costituiti da tubi di acciaio con carenature in legno per ridurne la resistenza aerodinamica. Le ali (ripiegabili all'indietro) erano estese mediante un verricello installato nell'abitacolo e bloccate ruotando di un quarto di giro un giunto a bicchiere filettato nel longherone anteriore delle semiali. Quando ripiegate, le ali erano tenute in posizione da un albero montato anteriormente alla coda, che si agganciava ad appositi fori nei montanti interalari ruotando una leva nel cockpit.\nI due galleggianti principali erano collegati alla fusoliera con due aste alla traversa anteriore e con due coppie di aste alla traversa posteriore. Entrambe le traverse erano curve, per permettere l'alloggiamento di un siluro. Il galleggiante di coda, in legno, incorporava un piccolo timone per dare la direzione in acqua ed era comandato da aste di rinvio connesse al timone principale, mentre dei palloni cilindrici contenenti aria erano installati sotto le estremit\u00e0 dell'ala inferiore.\nIl velivolo era equipaggiato con una radio ricetrasmittente, che era alimentata da un piccolo generatore eolico montato su un braccio girevole che poteva essere ripiegato all'indietro quando non in uso, e da altre attrezzature incluso una cesta con piccioni viaggiatori da usarsi, in alternativa alla radio, in caso di atterraggio forzato.\nI primi test mostrarono una certa mancanza di controllo longitudinale e gli alettoni a singola azione si rivelarono problematici nel flottaggio sottovento. I due prototipi furono quindi equipaggiati con corde elastiche di richiamo collegati agli alettoni che li riportavano alla loro posizione neutra. Questo, per\u00f2, port\u00f2 solo un parziale miglioramento e fu quindi deciso su tutti i successivi esemplari, di aggiungere gli alettoni anche sull'ala inferiore. Questi erano connessi da cavi agli alettoni superiori, mentre le corde elastiche di richiamo collegavano la parte superiore dei montanti interalari agli alettoni inferiori.\nImpiego operativo.\nIl primo aereo vol\u00f2 all'inizio del 1915. Un ordine per altri dieci aerei era gi\u00e0 stato fatto e 936 velivoli furono costruiti da dieci diverse compagnie aeree britanniche, rendendolo il pi\u00f9 efficace degli aerei Shorts prima della seconda guerra mondiale.\nI due prototipi di velivoli furono imbarcati sul HMS Ben-my-Chree, che salp\u00f2 per l'Egeo il 21 marzo 1915 per prendere parte alla Campagna di Gallipoli. Il 12 agosto 1915 uno di questi, pilotato dal comandante Charles Edmonds, fu il primo aereo al mondo ad attaccare una nave nemica con un siluro lanciato dall'aria. Tuttavia, la nave era gi\u00e0 stata fermata da un siluro sparato dal sottomarino britannico E14.\nTuttavia, il 17 agosto 1915, un'altra nave turca fu affondata da un siluro della cui origine non c'erano dubbi. In questa occasione il comandante Edmonds silur\u00f2 una nave da trasporto turca a poche miglia a nord dei Dardanelli. Il suo collega di formazione, Flt Lt G B Dacre, fu costretto ad ammarare a causa di un problema al motore ma, vedendo un rimorchiatore nemico nelle vicinanze, vir\u00f2 e rilasci\u00f2 il siluro, affondando il rimorchiatore. Senza il peso del siluro Dacre riusc\u00ec a decollare e tornare al Ben-My-Chree.\nLe prestazioni del Type 184 nelle condizioni climatiche del Mediterraneo erano marginali, essendo necessario volare senza un osservatore e trasportare una quantit\u00e0 limitata di carburante ed il 184 fu quindi usato come bombardiere, portando due bombe da 112 libbre, oppure per l'osservazione da ricognizione per l'artiglieria.\nUno Short 184, numero 8359, fu l'unico aereo britannico a prendere parte alla battaglia dello Jutland. Piloato dal Flt Lt Frederick Rutland (che in seguito divenne noto come \"Rutland of Jutland\") con l'assistente Paymaster GS Trewin come osservatore, l'aereo fu lanciato dall'HMS Engadine verso le 15.38 circa: volando a circa 90 piedi (27 m) a causa della bassa visibilit\u00e0, individuarono quattro incrociatori della flotta tedesca, riportando la loro presenza in Engadina circa alle 3,30. L'aereo fu presentato all'Imperial War Museum nel 1917, dove fu danneggiato in un raid aereo tedesco durante il blitz. La sezione anteriore non restaurata della fusoliera \u00e8 ora in mostra al Fleet Air Arm Museum.\nL'aereo ha servito nella maggior parte dei teatri della guerra. Cinque esemplari furono usati in Mesopotamia, dove furono fatti volare dal fiume Tigri ad Ora e nell'aprile del 1916 furono usati per far arrivare rifornimenti alla guarnigione durante l'Assedio di Kut.\nL'uso principale del 184 fu il suo utilizzo nel lavoro di pattugliamento antisommergibile. Sebbene un numero considerevole di sottomarini sia stato individuato e attaccato, non sono stati fatti affondamenti confermati.\nIl modello \u00e8 stato utilizzato per una serie di esperimenti dal deposito aereo sperimentale marino di Port Victoria. Il 9 maggio 1916, un idrovolante Short 184, usato come bombardiere, sviluppato da Bourdillon e Tizard, colp\u00ec un bersaglio con una bomba da 500 libbre da un'altezza di 4.000 piedi. Il 184 fu anche usato per le prove del Cannone Davis nell'aprile 1916.\nNella primavera del 1917 arrivano ad Otranto 3 idrovolanti Short Type 184 della Royal Naval Air Service per il pattugliamento.\nIl Type 184 era ancora in produzione alla fine della guerra, e nel dicembre 1918 315 esemplari erano ancora in servizio. Dopo la fine della guerra furono utilizzati principalmente per individuare le mine e rimasero in servizio almeno fino alla fine del 1920. A seguito del Rapporto Geddes, tutti furono messi fuori servizio alla fine del 1922.\nNel dopoguerra, cinque velivoli furono adattati per ospitare quattro passeggeri e utilizzati per voli privati: due venivano utilizzati dalla Eastbourne Aviation Co., due dalla Seaplane e Pleasure Trip Co. ed uno dalla Manchester Airways.\nEsemplari attualmente esistenti.\nSebbene non sia giunto fino ai nostri giorni un esemplare completo \u00e8 possibile visionare una fusoliera completa presso il Fleet Air Arm Museum, in Inghilterra.\nL'unica riproduzione a grandezza naturale \u00e8 presente nel Museo Marittimo Estone, presso il Lennusadam, a Tallinn."}
{"id": "2420419", "revid": "59645", "url": "https://it.wikipedia.org/wiki?curid=2420419", "title": "Mitragliatrici", "text": ""}
{"id": "2420421", "revid": "767487", "url": "https://it.wikipedia.org/wiki?curid=2420421", "title": "The Lickerz EP", "text": "The Lickerz EP \u00e8 il secondo EP del gruppo hip hop italiano The Lickerz, pubblicato nel 2005."}
{"id": "2420422", "revid": "297059", "url": "https://it.wikipedia.org/wiki?curid=2420422", "title": "Carcinoma della cervice uterina", "text": ""}
{"id": "2420423", "revid": "287204", "url": "https://it.wikipedia.org/wiki?curid=2420423", "title": "Kaguya", "text": ""}
{"id": "2420425", "revid": "1546219", "url": "https://it.wikipedia.org/wiki?curid=2420425", "title": "Perigordiano", "text": "Il termine perigordiano (in francese p\u00e9rigordian) viene riferito - soprattutto nella letteratura francese- a due diverse, ma correlate industrie litiche del paleolitico le quali rappresenterebbero una tradizione contigua. La sua esistenza \u00e8 compresa nell'arco di tempo che va da circa 35.000 a 20.000 anni fa.\nLa pi\u00f9 antica cultura della tradizione \u00e8 nota come Castelperroniano (o \"Perigordiano antico\"), il quale produsse i cosiddetti utensili denticolati e coltelli di selce particolari. Si \u00e8 argomentato che questa fosse rimpiazzata dal Gravettiano (o \"Perogordiano recente\") con le sue punte di Font Robert e i bulini di Noailles. La tradizione culmin\u00f2 nel proto-Magdaleniano. \nI critici hanno posto in rilievo il fatto che nessuna sequenza continua di occupazione perigordiana \u00e8 stata ancora trovata e che la tradizione attribuisce una co-esistenza separata rispetto all'industria degli aurignaziani, piuttosto che una differenziazione da quelle che esistevano prima e dopo di essa."}
{"id": "2420426", "revid": "1516566", "url": "https://it.wikipedia.org/wiki?curid=2420426", "title": "Centropomidae", "text": "La famiglia Centropomidae comprende 12 specie di pesci d'acqua marina, salmastra e dolce (conosciuti come \"snook\" in inglese e \"robalo\" in spagnolo) raggruppati nell'unico genere Centropomus , dell'ordine dei perciformi.\nDistribuzione e habitat.\nQuesti pesci sono tipici delle acque americane dove sono presenti con 12 specie, sia sul versante pacifico (tra la California ed il Per\u00f9) che su quello atlantico (tra la Carolina del Sud ed il Brasile meridionale). Sono comuni nel mar dei Caraibi e nelle Antille.\n\u00c8 tipica una certa eurialinit\u00e0 che porta queste specie a frequentare le acque di foci e lagune, alcuni centropomidi si incontrano anche nelle acque dolci. Tutte le specie sono strettamente costiere.\nDescrizione.\nHanno un aspetto che pu\u00f2 lontanamente ricordare la spigola o gli scienidi, caratteristico \u00e8 il profilo della testa che \u00e8 concavo dando al pesce un profilo appiattito. La linea laterale continua sulla pinna caudale come negli scienidi. Le pinne dorsali sono due, pi\u00f9 o meno distanziate l'una dall'altra, la prima porta raggi 7 o 8 spinosi, la seconda 1 spinoso ed il resto molli. La pinna anale porta 3 raggi spinosi e per il resto \u00e8 molle. La pinna caudale pu\u00f2 avere il bordo arrotondato, troncato o forcuto, secondo lo stile di vita della specie.\nLa colorazione \u00e8 in genere argentea con la linea laterale scura ben visibile ma alcune specie hanno colori vivaci.\nLe specie pi\u00f9 grandi raggiungono 1,4 m di lunghezza.\nAlimentazione.\nSono quasi costantemente predatori che si cibano di altri pesci.\nPesca.\nSono prede apprezzate dai pescatori sportivi che li insidiano con la tecnica della traina e della pesca a spinning utilizzando sia esche naturali che artificiali ma anche dai pescatori di mestiere. Alcune specie sono anche oggetto di acquacoltura. Le carni sono ottime, molto apprezzate in tutto l'areale.\nTassonomia.\nAttualmente (2017) la famiglia comprende 12 specie; i generi Lates, Hypopterus e Psammoperca, precedentemente attribuiti a questa famiglia fanno attualmente parte della nuova famiglia Latidae."}
{"id": "2420427", "revid": "858288", "url": "https://it.wikipedia.org/wiki?curid=2420427", "title": "Pisciottana", "text": "La Pisciottana \u00e8 una cultivar di \"Olea europea\" originaria di Pisciotta; \u00e8 utilizzata soprattutto per la produzione di olio.\nCaratteristiche.\nGeneralit\u00e0.\nL'areale di questa cultivar \u00e8 il basso Cilento, soprattutto le zone costiere caratterizzate da pendii impervi. \u00c8 una pianta che pu\u00f2 raggiungere grandi dimensioni (anche oltre 15m d'altezza) con portamento assurgente chioma folta e rami fruttiferi penduli, caratterizzata da vigoria elevata, grande attivit\u00e0 pollonifera e una buona capacit\u00e0 rizogena.\nAspetti agronomici.\nL'entrata in produzione \u00e8 media. Essendo autocompatibile, la produzione \u00e8 pi\u00f9 elevata quando negli impianti sono presenti impollinatori, tra i quali le variet\u00e0 locali Racioppa e Grossale. Fiorisce precocemente; il numero di mignole dell'infiorescenza \u00e8 medio e la percentuale di aborto ovarico \u00e8 ridotta (20% circa);il polline ha bassa capacit\u00e0 germinativa. La produttivit\u00e0 \u00e8 buona ma alternante; la maturazione \u00e8 scalare, con frutti che presentano un'elevata resistenza al distacco. Questa cultivar ha dimostrato particolare tolleranza ai venti salsi e agli attacchi della fumaggine. \nProdotti tipici e olio.\n\u00c8 una variet\u00e0 di olivo da olio ma i cilentani, gente povera e che si accontentava di quello che la natura donava, hanno da sempre conciato le olive della Pisciottana impiegando calce, cenere, sale, alloro, peperoncino ed altri aromi e dopo averle denocciolate e schiacciate collocandole in recipienti di coccio. Il contenuto in olio \u00e8 medio, si aggira intorno al 19%; il prodotto che si ottiene dalle olive raccolte meccanicamente si presenta con un fruttato tenue, equilibrato con note di piccante, amaro e sentori di carciofo e mandorla."}
{"id": "2420428", "revid": "339392", "url": "https://it.wikipedia.org/wiki?curid=2420428", "title": "Pieve di San Giusto a Balli", "text": ""}
{"id": "2420436", "revid": "202144", "url": "https://it.wikipedia.org/wiki?curid=2420436", "title": "Centropomidi", "text": ""}
{"id": "2420437", "revid": "339392", "url": "https://it.wikipedia.org/wiki?curid=2420437", "title": "Talat Pasci\u00e0", "text": ""}
{"id": "2420438", "revid": "2166030", "url": "https://it.wikipedia.org/wiki?curid=2420438", "title": "Alleanza turco-tedesca", "text": "L'alleanza turco-tedesca fu un accordo diplomatico stipulato fra l'Impero ottomano e l'Impero tedesco il 2 agosto 1914. Essa determin\u00f2 l'entrata in guerra degli ottomani nel primo conflitto mondiale al fianco delle potenze centrali.\nNell'Impero ottomano esisteva un movimento politico favorevole a un'alleanza con la Francia e l'Impero britannico: figure come Talat Pasci\u00e0 preferivano infatti l'accordo con queste nazioni. A questo assetto esisteva per\u00f2 un grave ostacolo, essendo la Francia il principale alleato dell'Impero russo, nemico storico dei turchi sin dalla guerra russo-turca del 1828-1829.\nIl sultano Mehmet V voleva espressamente che l'Impero restasse neutrale, ma la pressione della Germania e del consigliere del sovrano condusse invece allo schieramento della nazione.\nLa Germania, dal canto suo, necessitava dell'appoggio turco. L'Orient-Express effettuava collegamenti con Istanbul fin dal 1889, e prima della Grande Guerra il sultano aveva raccolto l'auspicio tedesco di un piano per estendere la linea fino a Bagdad, attraverso l'Anatolia. Ci\u00f2 avrebbe rafforzato il legame turco all'Europa industrializzata, favorendo anche l'accesso della Germania alle sue colonie in Africa e al mercato indiano. Per tenere l'Impero ottomano lontano dalla Triplice intesa, la Germania spinse quindi Romania e Bulgaria ad associarsi con gli Imperi centrali.\nIl trattato turco-tedesco fu firmato in segreto il 2 agosto 1914, perch\u00e9 i turchi affiancassero le potenze centrali un giorno dopo la dichiarazione di guerra tedesca alla Russia. L'alleanza fu ratificata da vari alti dignitari turchi, fra cui il Gran Visir Said Halim Pasci\u00e0, il ministro della guerra Enver Pasha, quello degli interni Talat Pasha e il capo del parlamento Halil Bey.\nNon vi fu per\u00f2 la ratifica della casa reale ed il sultano stesso non firm\u00f2. Dal momento che la Costituzione gli attribuiva il comando delle forze armate, la scelta di Mehmet mise in discussione la validit\u00e0 del trattato, perch\u00e9 significava che l'esercito non avrebbe combattuto un jih\u0101d in nome del re. D'altra parte il sultano avrebbe voluto la neutralit\u00e0, e non desiderava affatto condurre personalmente l'esercito, cos\u00ec lasci\u00f2 per lo pi\u00f9 il governo a eseguire i suoi ordini."}
{"id": "2420443", "revid": "2062065", "url": "https://it.wikipedia.org/wiki?curid=2420443", "title": "Race of Champions", "text": "La Race of Champions, letteralmente \"Corsa dei Campioni\", \u00e8 un evento motoristico internazionale che si tiene alla fine di ogni stagione agonistica, con alcuni tra i migliori piloti del mondo di rally e delle gare in circuito.\n\u00c8 l'unica competizione al mondo dove piloti di Formula 1, Rally, NASCAR, sportprototipi, vetture Turismo e talvolta di motociclismo competono gli uni contro gli altri, gareggiando testa a testa ad eliminazione in automobili identiche.\nStoria.\nLa prima gara \u00e8 stata organizzata nel 1988 dalla ex pilota di rally Mich\u00e8le Mouton e da Fredrik Johnsson, Presidente dell'IMP (International Media Productions). Originariamente l'evento \u00e8 stato una gara tra i migliori piloti di rally del mondo, ma con gli anni gli inviti si sono estesi fino ad includere i concorrenti di pi\u00f9 alto livello delle varie discipline del mondo motoristico.\nDopo i primi anni in cui la competizione si \u00e8 tenuta in diverse sedi, dal 1992 al 2003 ha trovato una dimora stabile presso il tracciato della \"Ciudad Deportiva Islas Canarias\" di Telde, vicino a Las Palmas sull'isola di Gran Canaria, caratterizzato dall'alternare tratti asfaltati a tratti sterrati. In seguito gli organizzatori, per attirare un pubblico sempre maggiore, hanno deciso di spostare la competizione all'interno di alcuni stadi di calcio, dapprima a Parigi (stadio Saint-Denis), poi a Londra (stadio di Wembley), Pechino (stadio \"Bird's Nest\") e D\u00fcsseldorf, dove il tracciato \u00e8 stato di volta in volta modificato. Nel 2013 la competizione \u00e8 stata cancellata due settimane prima della data prevista a causa dei disordini di natura politica che hanno colpito la Thailandia, sede che era stata riconfermata dopo l'evento del 2012\nLa competizione.\nLa gara consiste in una serie di scontri ad eliminazione diretta da effettuarsi mediante prove del tipo \"super-speciale\", tra i due piloti su due piste parallele che formano un circuito continuo; tale competizione \u00e8 per molti versi simile a quelle che si tenevano annualmente al Motor Show di Bologna presso il circuito ricavato nel piazzale dell'\"Area 48\". Entrambi i piloti percorrono la stessa distanza ma non nello stesso tempo. Ogni duello viene vinto dal pilota che percorre entrambe le piste nel pi\u00f9 breve arco di tempo. Il tabellone degli scontri diretti viene stabilito in anticipo e i due finalisti si contendono la vittoria.\nLe vetture utilizzate nella Race of Champions sono predisposte dall'organizzazione della corsa e variano di anno in anno. Prima di ogni sfida, un tipo di auto viene assegnato a entrambi i piloti, con essa si battono per vincere. Nel corso dell'evento, ciascun conducente pu\u00f2 guidare automobili di diverso tipo.\nNel 2007, per esempio, sono stati selezionati 5 tipi differenti di autovetture per l'evento: dune buggy, Gran Turismo, autovettura da mondiale Rally (WRC), vettura turismo con motore di 3,5 litri e Super 2000. I modelli delle vetture utilizzate generalmente rientrano in una delle cinque categorie sopra elencate.\nAl termine di questo evento vengono assegnati due trofei: \nVirtual Race of Champions.\nIl 28 giugno 2020 si \u00e8 tenuta per la prima volta la Virtual Race of Champions, una versione virtuale dell'evento vinta dallo svedese Timmy Hansen"}
{"id": "2420450", "revid": "11266", "url": "https://it.wikipedia.org/wiki?curid=2420450", "title": "Ronchi (Mombercelli)", "text": "Ronchi (\"Ronc\" in dialetto astigiano) \u00e8 una frazione del comune italiano di Mombercelli, in provincia di Asti, in Piemonte.\nStoria.\nNotizie dei primi insediamenti nella frazione Ronchi si hanno intorno ai primi anni del diciannovesimo secolo.\nGeografia fisica.\nTerritorio.\nPosizionata a nord-est rispetto al paese di Mombercelli, si trova sul confine tra quest'ultimo e Rocchetta Tanaro, a poco pi\u00f9 di 1 km dal \"Parco naturale di Rocchetta Tanaro\". \u00c8 inserita nella zona dell'Alto Monferrato di Asti, la quale, il giorno 22 Giugno 2014, durante la 38\u00aa sessione del comitato UNESCO a Doha, \u00e8 stata ufficialmente inclusa, assieme a Langhe e Roero, nella lista dei beni del Patrimonio dell'Umanit\u00e0. \u00c8 particolarmente rinomata per i suoi percorsi naturali, adatti sia al turismo che ad attivit\u00e0 sportive come il ciclismo o il podismo.\nClima.\nIl clima \u00e8 quello tipico della zona continentale temperata, e prevede inverni freddi e asciutti ed estati calde e secche. La frazione, assieme al comune di Mombercelli e quindi alla provincia di Asti, \u00e8 inserita nella zona climatica E.\nMonumenti e luoghi d'interesse.\nChiesa.\nLe origini della chiesa dei Ronchi risalgono al 1881.\nCultura.\nEventi.\nL'evento principale della comunit\u00e0 \u00e8 la processione in onore della Madonna di Lourdes, celebrata annualmente l'ultimo Sabato del mese di Giugno, alla quale occasionalmente seguono dei festeggiamenti, grazie ai quali la comunit\u00e0 si riunisce.\nEnogastronomia.\nEnologia.\nCos\u00ec come tutta la zona dell'Alto Monferrato di Asti, la frazione \u00e8 particolarmente rinomata anche per alcune piccole produzioni enologiche locali (quasi tutte prevalentemente a consumo domestico)."}
{"id": "2420452", "revid": "1522738", "url": "https://it.wikipedia.org/wiki?curid=2420452", "title": "Etc\u00ec", "text": ""}
{"id": "2420453", "revid": "174925", "url": "https://it.wikipedia.org/wiki?curid=2420453", "title": "Cera carnauba", "text": ""}
{"id": "2420457", "revid": "118354917", "url": "https://it.wikipedia.org/wiki?curid=2420457", "title": "Jacques Dufilho", "text": "Biografia.\nDi origine guascona, Dufilho \u00e8 conosciuto in Italia soprattutto come protagonista della serie cinematografica dedicata alla figura del Colonnello Buttiglione - stralunato alto ufficiale dell'Esercito Italiano, originariamente ideato per la trasmissione radiofonica \"Alto gradimento\", condotta da Renzo Arbore e Gianni Boncompagni - in cui era doppiato nelle distribuzioni italiane da Elio Pandolfi: \nIl ruolo di colonnello in un film comico, anche se dell'Esercito Francese, lo aveva per\u00f2 interpretato gi\u00e0 nel film \"Cinque matti al servizio di leva\" (1971) con il gruppo Les Charlots.\nAttore comico, ma di solida formazione teatrale, nel corso della sua lunga carriera ottenne vari riconoscimenti, fra cui per due volte il Premio C\u00e9sar per il migliore attore non protagonista (Premi C\u00e9sar 1981 e Premi C\u00e9sar 2000) e il Premio Moli\u00e8re per il migliore attore.\nMor\u00ec il 28 agosto 2005, all'et\u00e0 di 91 anni, presso Ponsamp\u00e8re, dove nei suoi ultimi anni di vita aveva stabilito la propria residenza."}
{"id": "2420458", "revid": "1573940", "url": "https://it.wikipedia.org/wiki?curid=2420458", "title": "Pervane", "text": "Pervane: in persiano \u067e\u0631\u0648\u0627\u0646\u0647, che significa \"autorizzazione, mandato, ordine, sentenza\", \u00e8 un titolo d'origine persiana che equivale al titolo di Gran Vizir o di \"governatore\". \nClaude Cahen d\u00e0 invece la definizione di \"assistente personale del Sultano\".\nTale titolo designava colui che aveva mandato di agire e rappresentava l'autorit\u00e0 mongola ilkhanide di Persia."}
{"id": "2420463", "revid": "24443", "url": "https://it.wikipedia.org/wiki?curid=2420463", "title": "Sciliar", "text": ""}
{"id": "2420464", "revid": "339392", "url": "https://it.wikipedia.org/wiki?curid=2420464", "title": "Carcinoma dell'endometrio", "text": ""}
{"id": "2420467", "revid": "599013", "url": "https://it.wikipedia.org/wiki?curid=2420467", "title": "Ken Johnson (cestista 1978)", "text": ""}
{"id": "2420468", "revid": "1318658", "url": "https://it.wikipedia.org/wiki?curid=2420468", "title": "IIDA Women' Development Organisation", "text": "IIDA Women's Development Organisation \u00e8 un'organizzazione umanitaria volontaria non governativa, senza scopo di lucro e priva di connotazioni politiche, impegnata in azioni di cooperazione internazionale e difesa dei diritti delle donne in Somalia.\nLa storia.\nIIDA Women's Development Organisation viene fondata a Mogadiscio il 25 maggio 1991 da un gruppo di attiviste somale sotto la guida delle sorelle Halima e Starlin Abdi Arush , allo scopo di creare un'associazione interclanica (ossia, composta da donne appartenenti a clan diversi) capace di operare per la difesa dei diritti delle donne e il ristabilimento della pace in Somalia. La parola \"iida\" in somalo significa \"donna nata in un giorno di festa\" e fu scelta da Amina Haji Abdullahi Fiqow, attivista dei diritti umani, scomparsa alla fine degli anni Novanta. Il contesto storico in cui ebbe origine l'organizzazione \u00e8 quello della prima fase della guerra civile, immediatamente successivo alla caduta di Siad Barre, con la Somalia travagliata da uno stato di anarchia e di contrasti clanici e la popolazione drammaticamente vessata dalle conseguenze della guerra. In questo quadro, IIDA ha intrapreso la propria missione, fronteggiando le emergenze umanitarie e costruendo azioni per la rivendicazione dei diritti delle donne e la ricomposizione sociale in Somalia.\nGli obiettivi principali di IIDA Women's Development Organisation sono:\nAttualmente, IIDA opera con tre sedi in Somalia (Mogadiscio, Merca, Duusamareeb nella regione del Galgaduud), una in Kenya (Nairobi) e, dal dicembre 2007, una in Italia (IIDA Italia Onlus, a Torino).\nIIDA fa parte delle reti: EASSI (The Eastern African Sub-regional Support Initiative for the Advancement of Women); FERFAP (F\u00e9d\u00e9ration des Femmes Africaines pour la Paix); Rete Women.\nPrincipali progetti.\nI progetti di IIDA spaziano dall'ambito dell'educazione, a quelli della sanit\u00e0, del Peace building, della sicurezza alimentare, della lotta contro le MGF, della cittadinanza attiva delle donne.\nPer quanto attiene il campo dell'educazione, sono attualmente in corso i programmi: \"Food for Education Program\" (in collaborazione con WFP); \"Promotion of Employment Through Training\"; \"Vocational Training\"(in collaborazione con IAS - International Aid Services) per il recupero di 150 ragazzi di strada e 60 bambini-soldato.\nNell'ambito \"Peace building\", ricordiamo: \"Child Soldier Project\" (con il sostegno di CIDA e UNICEF) e \"Sport and Women\".\nTra i progetti nel campo sanitario, IIDA ha riattivato e gestisce in collaborazione con il CISP il reparto maternit\u00e0 dell'Ospedale Forlanini di Mogadiscio, fornendo personale medico-infermieristico specializzato. Il \"Sanitation Program in Mogadishu\", realizzato con WFP, \u00e8 finalizzato a garantire un servizio di pulizia urbana nella capitale. Altri progetti sono \"Women Work and Health\" e \"Women to Women Initiative in HIV/AIDS\".\nIn merito alla sicurezza alimentare, va ricordata la realizzazione nel 1999 e la gestione del \"Feeding Centre for Children\" (Centro Nutrizionale e Polifunzionale) di Merca, attualmente sostenuto con il contributo del Comitato di Solidariet\u00e0 della Regione Piemonte.\nInfine, IIDA \u00e8 promotrice di numerose iniziative di \"Women Empowerment\", volte a valorizzare il protagonismo economico e politico delle donne nella societ\u00e0 somala. In questo quadro, s'inseriscono la costituzione della SWEA (Somali Women Entrepreneurs Association) e della SWA (Somali Women Agenda), piattaforma che riunisce 16 associazioni femminili e altre aderenti singole di tutte le regioni della Somalia e disegna un vero e proprio programma di priorit\u00e0, strategie e azioni per il processo di pace e ricomposizione sociale. Queste due ultime iniziative sono state realizzate in collaborazione con l'Ong COSPE.\nRiconoscimenti internazionali.\nL'impegno di IIDA per la costruzione della pace, la lotta alle divisioni claniche e lo sviluppo dei diritti umani in Somalia ha ottenuto diversi riconoscimenti a livello internazionale, tra i quali ricordiamo:\nLa newsletter TAHRIB.\nDal giugno 2008, IIDA Italia Onlus pubblica e diffonde on-line la newsletter Tahrib, allo scopo di far conoscere la situazione somala al pubblico italiano e sensibilizzare sui pi\u00f9 gravi problemi ad essa connessi (pace, rifugiati, sviluppo, ricostruzione democratica...). Alla redazione della newsletter hanno fornito il loro contributo esperti della materia tra i quali si ricordano il giornalista Kenneth Oduor, la deputata al Parlamento somalo Maryan Shekh Osman, la presidente della Sezione Italiana della WILPF Giovanna Pagani."}
{"id": "2420470", "revid": "339392", "url": "https://it.wikipedia.org/wiki?curid=2420470", "title": "Carcinoma dell'utero", "text": ""}
{"id": "2420471", "revid": "4711", "url": "https://it.wikipedia.org/wiki?curid=2420471", "title": "Panorama BC", "text": ""}
{"id": "2420473", "revid": "640225", "url": "https://it.wikipedia.org/wiki?curid=2420473", "title": "Hede von Trapp", "text": "Biografia.\nEra figlia di August von Trapp, che solo un anno prima (1876) era stato nominato Cavaliere dell'Impero austro-ungarico, per le sue benemerenze acquisite nella sua attivit\u00e0 di Capitano di fregata nella Marina dell'Impero austro-ungarico. Il suo fratello minore Georg Ludwig von Trapp (1880-1947), era il padre della \"Trapp singing family\" ritratta nel musical \"The Sound of Music\". Dal matrimonio presto fallito con l'ingegnere Robert Lutz, gi\u00e0 cadetto della marina austro-ungarica e amico di Georg Ludwig von Trapp, nacquero i figli Georg, Herta e Hanna.\nHede Trapp fu scrittrice e poetessa e studi\u00f2 alla \"Master Class of the Berlin painter\" Erich Ludwig Stahl. Dal 1909, inizi\u00f2 ad illustrare i suoi libri. Nel luglio 1911 realizz\u00f2 un'esposizione di 70 disegni ad inchiostro di china alla \"Miethke Gallery\" di Vienna. Nel 1914 partecip\u00f2, dal 1\u00ba febbraio ak 31 marzo, all'\"International Exhibition\" alla \"Kunsthalle\" di Brema. Visse e oper\u00f2 a Korneuburg, dove le \u00e8 stata intitolata una strada."}
{"id": "2420474", "revid": "599013", "url": "https://it.wikipedia.org/wiki?curid=2420474", "title": "Ken Johnson", "text": ""}
{"id": "2420475", "revid": "767487", "url": "https://it.wikipedia.org/wiki?curid=2420475", "title": "Boulevard (film 1960)", "text": "Boulevard \u00e8 un film del 1960 diretto da Julien Duvivier.\nTrama.\nGeorges \u00e8 un sedicenne che vaga tutto il giorno per il quartiere di Pigalle, a Parigi, dove lui abita. Un giorno incontra Dicky, un pugile fallito."}
{"id": "2420476", "revid": "767487", "url": "https://it.wikipedia.org/wiki?curid=2420476", "title": "Historiarum adversus paganos libri septem", "text": "Le Historiarum adversus paganos libri septem (\"I sette libri di storie contro i pagani\") o Historiae adversus paganos (tradotto come Le storie contro i pagani) sono un'opera storiografica di Paolo Orosio, scritta negli anni 417 e 418. \nOrigini e scopo.\nPaolo Orosio scrisse il trattato spinto da sant'Agostino. Esso costituisce la prima storia universale cristiana (\"Patrologia Latina\", XXXI, 663-1174 o \"Orosii opera\", ed. Zangemeister, in \"Corpus script. eccl. lat.\", V, Vienna, 1882), in sette libri pensati come un complemento a \"La citt\u00e0 di Dio\" (\"De civitate Dei\") di Agostino, in particolare al terzo libro, nel quale sant'Agostino dimostra che l'Impero Romano soffriva di varie calamit\u00e0 tanto prima quanto dopo l'affermarsi del Cristianesimo come religione ufficiale, contro la tesi pagana secondo la quale l'aver abbandonato gli dei romani era stata la causa delle calamit\u00e0.\nSant'Agostino voleva che ci\u00f2 fosse dimostrato in un'opera s\u00e9 stante analizzando per intero la storia di tutte le popolazioni dell'antichit\u00e0, e con l'idea fondamentale che Dio determina i destini delle nazioni. In base alla sua teoria, due imperi principalmente avevano governato il mondo: Babilonia a est e Roma a ovest. Roma aveva ricevuto l'eredit\u00e0 di Babilonia tramite gli imperi macedone e poi cartaginese. Cos\u00ec sostiene che ci furono quattro grandi imperi nella storia: un'idea ampiamente accettata nel Medioevo.\nStruttura.\nNota anche col titolo di Ormista (o Hormesta), che probabilmente sta per \"Or[osii] M[undi] ist[ori]a\" (\"storia del mondo di Orosio\"), \u00e8 l'opera maggiore di Orosio. Descrive la storia umana dalla creazione del mondo al 417 d.C.\nIl primo libro descrive brevemente il mondo e ne traccia la storia dal Diluvio alla fondazione di Roma; il secondo fornisce la storia di Roma fino al sacco della citt\u00e0 a opera dei Galli, della Persia fino a Ciro II e della Grecia fino alla battaglia di Cunassa; il terzo si occupa principalmente dell'impero macedone sotto Alessandro Magno e i suoi successori, cos\u00ec come la storia romana contemporanea; il quarto porta la storia di Roma fino alla distruzione di Cartagine; gli ultimi tre libri trattano solo la storia romana, dalla distruzione di Cartagine fino ai giorni dell'autore.\nOrosio utilizz\u00f2 nella compilazione della sua opera scritti di molti storici antichi e di scrittori cristiani. La sua opera, ultimata nel 418, mostra i segni di una certa fretta; oltre alle Sacre Scritture e alla \"Cronica\" di Eusebio di Cesarea rivista da san Girolamo, utilizz\u00f2 come fonti Livio, Eutropio, Cesare, Svetonio, Floro e Giustino. Conformemente allo scopo apologetico, sono descritte tutte le calamit\u00e0 sofferte dalle varie popolazioni. Sebbene superficiale e frammentario, il lavoro \u00e8 apprezzabile perch\u00e9 contiene informazioni contemporanee sul periodo dopo il 378 d.C.\nFortuna.\nLe \"Historiae\" furono uno dei testi di storia antica pi\u00f9 accreditati nel Medioevo, venendo largamente sfruttate come compendio da Prospero, Giordane, Gregorio di Tours, Beda il Venerabile, Paolo Diacono; ebbe grande influenza anche nella \"Divina Commedia\" e nella cultura araba, essendo l'unico libro di storia scritto in latino conosciuto dal mondo islamico per oltre un millennio.\nL'opera \u00e8, in effetti, tramandata da quasi 200 manoscritti. \u00c8 sopravvissuta una traduzione anglosassone liberamente compendiata del IX secolo di Alfredo il Grande, nota anche come Orosio anglosassone. La traduzione anglosassone delle \"Historiae adversus paganos\" , nota anche come \"Orosio anglosassone\" (ed. H. Sweet, Londra, 1843), \u00e8 ritenuta opera di re Alfredo (fine IX secolo) e William of Malmesbury \u00e8 stato il primo ad attribuire la traduzione a re Alfredo, anche se ci sono elementi interni al testo che fanno pensare a una traduzione fatta da un merciano. La principale caratteristica del testo anglosassone \u00e8 quella di essere stato tradotto liberamente: poche sono le parti tradotte fedelmente, mentre molti brani del testo sono stati ampliati od omessi. I brani pi\u00f9 interessanti che fanno pensare a primi tentativi di prosa pura anglosassone sono i racconti dei due viaggiatori Wulfstan e Ohthere.\nI manoscritti che tramandano la traduzione anglosassone delle \"Historiae adversus paganos\" di Orosio sono quattro: ms British Library, Additional 47967, noto come \"Lauderdale\" o \"Tollemache\"; ms British Library, B.i., noto come \"Cotton Tiberius\"; ms Oxford, Bodleian Library, Eng. Hist. E. 49 (30481), noto come \"frammento Bodleiano\"; ms Citt\u00e0 del Vaticano, Biblioteca Apostolica Vaticana, Reg. Lat. 497, f. 71), noto come \"frammento Vaticano\".\nBono Giamboni ne diede una traduzione in italiano (ed. Tassi, Firenze 1849; edd. parziali in Cesare Segre, \"Volgarizzamenti del Due e del Trecento\", Torino 1953 e in Cesare Segre, \"La prosa del Duecento\", Milano-Napoli 1959); dalla traduzione di Bono Giamboni deriva una traduzione aragonese ancora inedita.\nL'opera, inoltre, come detto, fu l'unico libro di storia scritto in latino che fu conosciuto dal mondo islamico per oltre un millennio. Portato come dono ufficiale a Cordova per il Califfo omayyade al-Hakam II ibn Abd al-Rahman, fu tradotto in al-Andalus grazie al concorso di un cristiano e di un musulmano. Fu il libro dal quale prese quasi tutte le informazioni, utili a tracciare una storia del mondo europeo latino, il grande storico e filosofo della storia Ibn Khaldun per redigere la \"Muqaddima\" (\"Introduzione\") al suo \"Kit\u0101b al-\u02bfibar\" (\"Il libro degli esempi\")."}
{"id": "2420477", "revid": "1543377", "url": "https://it.wikipedia.org/wiki?curid=2420477", "title": "Cladonia cyanipes", "text": "Cladonia cyanipes \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino tardo \"cyanipes\", composto da \"cyanus\" che significa \"di colore azzurro intenso\", e da \"pes, pedis\", cio\u00e8 \"piede\", e sta ad indicare il colore della parte basale degli apoteci.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo montano dell'area boreale. Rinvenuta presso briofite e su suoli organici a substrato prevalentemente siliceo, raramente su legno, in habitat di brughiere aperte e radure di foreste. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 al momento di incerta attribuzione per ci\u00f2 che concerne la sezione di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2420478", "revid": "109280195", "url": "https://it.wikipedia.org/wiki?curid=2420478", "title": "Gran Premio di Francia 1961", "text": "Il Gran Premio di Francia 1961 si \u00e8 svolto domenica 2 luglio 1961 sul circuito di Reims. La gara \u00e8 stata vinta da Giancarlo Baghetti su Ferrari, alla sua prima vittoria in Formula 1, seguito da Dan Gurney su Porsche e da Jim Clark su Lotus.\nGara.\nI risultati del GP sono stati i seguenti:"}
{"id": "2420479", "revid": "124099798", "url": "https://it.wikipedia.org/wiki?curid=2420479", "title": "Gruppo del Sassolungo", "text": "Il gruppo del Sassolungo (\"Langkofelgruppe\" in tedesco) \u00e8 un gruppo montuoso delle Dolomiti, in Trentino-Alto Adige, collocato tra le provincie di Trento e Bolzano, tra la val Gardena e la val di Fassa.\nCaratteristiche.\n\u00c8 ritenuto il simbolo di tutta la val Gardena.\nAlle sue pendici si disputano ogni anno le gare sciistiche di discesa libera e SuperG sulla pista Saslong con arrivo a Santa Cristina Valgardena.\nClassificazione.\nSecondo la SOIUSA \u00e8 un gruppo alpino con la seguente classificazione:\nSuddivisione.\nSecondo la SOIUSA il gruppo del Sassolungo \u00e8 suddiviso in tre sottogruppi:\nMontagne.\nIl gruppo, oltre a numerosi campanili, torri e punte minori, \u00e8 costituito da 8 cime principali:\nAlpinismo.\nPur essendo un piccolo gruppo, poco esteso, vanta una gran quantit\u00e0 di torri e contrafforti che sono stati oggetto di grandi imprese nella storia dell'alpinismo. La parete nord del Sassolungo \u00e8 una delle grandi pareti delle Alpi con pi\u00f9 di 1000\u00a0m di altezza.\nGli anni del dopoguerra vedono l'aumentare progressivo delle ascensioni nel gruppo del Sassolungo con la realizzazione di itinerari moderni di grande difficolt\u00e0, anche vista l'altezza considerevole delle pareti. Nei pressi della cima del Sassolungo \u00e8 posto un bivacco, come punto d'appoggio per i lunghi itinerari delle pareti est e nord, in vista anche della lunga e laboriosa discesa. Gli accessi sono facili e comodi a partire dal passo Sella.\nEscursioni.\nLa cima del Sassopiatto (\"Plattkofel\") \u00e8 raggiungibile tramite la via ferrata Oskar Schuster e per la via normale che risale il pendio sud-ovest. Le altre vette sono raggiungibili solo per vie alpinistiche.\nAlla portata di tutti \u00e8 invece il sentiero che circonda il gruppo, percorribile in 4-5 ore con partenza dal passo Sella, passando per i rifugi Emilio Comici (2140\u00a0m), Vicenza (2250\u00a0m), Sassopiatto (2300\u00a0m), Sandro Pertini e Friedrich August. Il dislivello complessivo di questa escursione \u00e8 di circa 200 metri.\nDal passo Sella o dal rifugio Vicenza \u00e8 possibile raggiungere la Forcella del Sassolungo (2681\u00a0m), dove sorge il rifugio Toni Demetz. Una cabinovia lo collega al passo Sella. Possibile anche la salita a piedi al rifugio Demetz seguendo il sentiero che parte proprio dalla stazione della cabinovia; salita non estremamente difficile ma piuttosto ripida, specie nella parte finale."}
{"id": "2420481", "revid": "33689", "url": "https://it.wikipedia.org/wiki?curid=2420481", "title": "Gaio Flaminio (console 187 a.C.)", "text": "Biografia.\nFiglio del console Gaio Flaminio Nepote, sconfitto da Annibale ed ucciso nella battaglia del Trasimeno.\nFu questore nel 210 a.C. in Spagna con Publio Cornelio Scipione.. L'anno successivo prese parte all'assedio di Cartagena, raccogliendo e catalogando il bottino di guerra.\nNel 196 a.C. era edile curule e distribu\u00ec alla popolazione romana una gran quantit\u00e0 di grano, che gli era stata fornita dai siciliani come dono di gratitudine in ricordo del padre.\nNel 193 a.C. fu nominato pretore e gli fu assegnata la provincia della Spagna Citeriore.\nNel 187 a.C. fu eletto console, mentre nel 181 a.C. fu uno dei triumviri fondatori di Aquileia."}
{"id": "2420485", "revid": "287204", "url": "https://it.wikipedia.org/wiki?curid=2420485", "title": "Alain de Changy", "text": "Iscritto al Gran Premio di Monaco 1959 con una Cooper, non riuscir\u00e0 a qualificarsi per la gara.\nEbbe pi\u00f9 successo nelle gare di vetture sport."}
{"id": "2420490", "revid": "990063", "url": "https://it.wikipedia.org/wiki?curid=2420490", "title": "IPhone 3GS", "text": "L'iPhone 3GS \u00e8 la terza generazione di iPhone, smartphone multi-touch progettato e commercializzato da Apple. \u00c8 stato introdotto l'8 giugno 2009 presso il WWDC, che ha avuto luogo presso il Moscone Center, a San Francisco. Le caratteristiche principali sono le prestazioni sensibilmente migliorate (la S di 3GS sta per \"Speed\", ovvero \"velocit\u00e0\" in inglese), una fotocamera con risoluzione superiore e funzionalit\u00e0 video, il controllo vocale e il supporto per il download pari a 7.2 \u00a0Mbps con connettivit\u00e0 HSDPA (ma resta limitata a 384 kbit/s in upload, in quanto Apple non ha implementato il protocollo HSUPA).\n\u00c8 stato messo in vendita negli Stati Uniti, in Canada e in sei paesi europei il 19 giugno 2009; in Australia e in Giappone il 26 giugno e a livello internazionale tra luglio e agosto 2009.\nL'iPhone 3GS funziona attraverso il sistema operativo iOS. Tale OS \u00e8 il medesimo usato sui precedenti iPhone, sull'iPad, e sull'iPod touch. L'iPhone 3GS \u00e8 il successore dell'iPhone 3G, ed \u00e8 il predecessore dell'iPhone 4.\nNonostante ci\u00f2, a causa dell'hardware contenuto nel telefono, l'iPhone 3GS viene considerato tecnicamente pi\u00f9 simile all'iPhone 4 che al 3G visto come sfrutta il processore da 800\u00a0MHz underclocked a 600\u00a0MHz.\nCaratteristiche.\nQueste sono le caratteristiche aggiuntive rispetto agli iPhone precedenti:\nIl sistema preinstallato sull'iPhone 3GS \u00e8 la versione 3.1 di iOS. Nell'ottobre 2012, come annunciato al WWDC, \u00e8 stato reso disponibile la nuova versione 6 di iOS anche per l'iPhone 3GS di cui sar\u00e0 anche l'ultima versione di iOS poich\u00e9, all'annuncio di iOS 7 al WWDC di giugno 2013, \u00e8 stato dichiarata l'incompatibilit\u00e0 con questo modello.\nDistribuzione.\nApple ha messo in vendita l'iPhone il 19 giugno 2009 in due colorazioni, bianco e nero.\nNegli Stati Uniti il modello 3GS fu messo in vendita a un prezzo massimo di 199 dollari per il modello da 16GB e 299 dollari per il modello da 32GB sottoscrivendo un contratto biennale con AT&amp;T.\nIn Italia fu commercializzato da tre gestori, oltre che da Apple stessa. TIM e Vodafone lo proposero in vendita al prezzo di 619 euro per il modello da 16GB e 719 euro per il modello da 32GB. A questi due gestori si \u00e8 aggiunta 3 Italia che, dopo avere annunciato il 19 giugno 2009 di aver siglato un accordo con Apple, ha iniziato a distribuire iPhone 3GS (oltre a iPhone 3G) dal luglio seguente a 599 euro (16GB) e 699 euro (32GB), oppure in abbinamento a un abbonamento a partire da 199 euro, o con piano ricaricabile a partire da 299 euro.\nCon il rilascio dell'iPhone 5, l'iPhone 3GS \u00e8 stato ritirato dal commercio, riducendo a soli modelli 4, 4S e 5 i modelli in commercio.\nDesign.\nL'iPhone 3GS mantiene lo stesso design dell'iPhone 3G, caratterizzato posteriormente da una scocca in policarbonato e anteriormente da uno schermo touchscreen in vetro Gorilla Glass, contornato da una cornice metallica cromata. Il pulsante di accensione/spegnimento si trova sul lato superiore, affiancato da un jack da 3,5\" per le cuffie. Sul lato sinistro, invece, si trovano i tasti di controllo del volume, insieme all'interruttore suoneria/silenzioso. I tasti sono in metallo, come quelli del suo predecessore. Mentre il lato destro \u00e8 privo di tasti o ingressi, sul lato inferiore si trova l'ingresso del connettore Dock per la ricarica e il collegamento al computer.\nI modelli da 16 e 32 GB sono stati realizzati in colorazione bianca o nera, mentre il modello da 8 GB \u00e8 stato reso disponibile soltanto in colorazione nera. La cornice dello schermo \u00e8 nera indipendentemente dalla colorazione della scocca posteriore. Sulla scocca posteriore sono presenti il logo Apple cromato e la scritta iPhone, anch'essa cromata a differenza di quella presente sulla scocca del predecessore. Il design di questo iPhone \u00e8 stato per molto tempo l'ultimo ad avere forme molto arrotondate, in particolar modo per quanto riguarda le cornici laterali, che a partire dal successore iPhone 4 hanno assunto una forma piatta e con spigoli pi\u00f9 netti. Dopo iPhone 3GS Apple ha inoltre abbandonato l'uso del policarbonato per la scocca posteriore in favore di vetro e, in seguito, alluminio, tornando ad utilizzare il policarbonato solo alcuni anni dopo con iPhone 5c recuperando anche forme maggiormente arrotondate."}
{"id": "2420493", "revid": "88740", "url": "https://it.wikipedia.org/wiki?curid=2420493", "title": "Rosetti", "text": ""}
{"id": "2420494", "revid": "729019", "url": "https://it.wikipedia.org/wiki?curid=2420494", "title": "SAP Open 2008", "text": "Il SAP Open 2008 \u00e8 stato un torneo di tennis giocato sul cemento indoor.\n\u00c8 stata la 119\u00aa edizione del SAP Open, \nche fa parte della categoria International Series nell'ambito dell'ATP Tour 2008.\nSi \u00e8 giocato nell'HP Pavilion di San Jose negli Stati Uniti,\ndal 18 al 24 febbraio 2008.\nCampioni.\nSingolare.\n Andy Roddick ha battuto in finale Radek \u0160t\u011bp\u00e1nek, 6\u20134, 7\u20135\nDoppio.\n Scott Lipsky / David Martin hanno battuto in finale Bob Bryan / Mike Bryan, 7\u20136(4), 7\u20135"}
{"id": "2420497", "revid": "767487", "url": "https://it.wikipedia.org/wiki?curid=2420497", "title": "Trey Johnson", "text": "Carriera.\nTerminati gli studi presso l'Alcorn State University e presso la Jackson State University, cerca subito la strada dell'NBA ma i New Orleans Hornets lo tagliano in preseason.\nA novembre vola quindi in Serbia, dove \u00e8 ingaggiato dall'Hemofarm Vr\u0161ac: il tempo di disputare 6 partite di Lega Adriatica e 5 di ULEB Cup e fa ritorno negli States, nella lega di sviluppo D-League con i Bakersfield Jam, fin quando nel febbraio 2009 firma un contratto a tempo con i Cleveland Cavaliers, debuttando cos\u00ec in NBA. Terminata questa esperienza, torna ai Bakersfield Jam.\nInizia poi la stagione 2009-10 in Francia al Gravelines giocando anche in EuroChallenge, poi ancora ai Bakersfield Jam ed infine ad aprile 2010 arriva la parentesi nella Serie A italiana alla Pallacanestro Biella.\nDopo una summer league coi Los Angeles Clippers e la preseason coi Los Angeles Lakers, vive l'ennesima esperienza con i Bakersfield Jam in D-League; durante la fase finale della stagione torna ai Lakers in NBA, segnando 6 punti nell'unica partita disputata in maglia gialloviola.\nDopo una sfortunata parentesi estiva con Teramo, caratterizzata da una lesione del retto femorale che gli impedisce di giocare, l'8 novembre 2011 Trey Johnson lascia la squadra italiana per firmare con i New Orleans Hornets, con cui esordisce il 16 dicembre nella partita contro i Memphis Grizzlies. Il 27 gennaio 2012 viene tagliato dalla franchigia della Louisiana dopo aver giocato 11 partite in NBA con la media di 1,9 punti, 1,1 rimbalzi e 5,5 minuti a partita."}
{"id": "2420498", "revid": "239540", "url": "https://it.wikipedia.org/wiki?curid=2420498", "title": "Gino Rosetti", "text": ""}
{"id": "2420500", "revid": "1573940", "url": "https://it.wikipedia.org/wiki?curid=2420500", "title": "Sinagoga di Casale Monferrato", "text": "La sinagoga di Casale Monferrato, di rito italiano, costruita nel 1595, \u00e8 uno dei migliori esempi di sinagoga barocca piemontese. \u00c8 situata a Casale Monferrato in vicolo Salomone Olper.\nLa storia.\nLa sinagoga fu edificata nel 1595 nel quartiere ebraico della citt\u00e0. Precede quindi di oltre un secolo l'istituzione del ghetto nel primo Settecento. La sinagoga era separata dalla strada da una piccola corte e, in virt\u00f9 di ragioni di autodifesa e nel rispetto delle regole restrittive che regolavano allora i rapporti tra ebrei e cristiani, non vi era alcuna indicazione della sua presenza sulla strada stessa. La sinagoga consisteva in origine in una semplice sala rettangolare orientata in direzione nord-sud. Al 1720 risale un primo ampliamento del matroneo.\nQuando il ghetto fu istituito nel 1723, la sinagoga si venne a trovare entro i suoi confini, non si rese perci\u00f2 necessario il suo trasferimento. La sala di preghiera dovette per\u00f2 essere ampliata per soddisfare alle esigenze dell'accresciuta popolazione ebraica, che accoglieva ebrei giunti anche da localit\u00e0 limitrofe, in particolare da San Salvatore Monferrato. Nel 1823 fu rifatto il pavimento in marmo.\nSuccessivamente all'emancipazione del 1848, la sinagoga sub\u00ec nel 1866 un secondo radicale rifacimento, con l'ampliamento ulteriore della sala e la sopraelevazione di un piano ad accogliere l'ampio matroneo che si affaccia sulla sala con finestre chiuse da grate di legno.\nIn seguito al declino demografico della comunit\u00e0 nel Novecento, la sinagoga conobbe un lungo periodo di decadenza finch\u00e9, nel 1969, fu oggetto di accurati restauri da parte della Soprintendenza ai monumenti della Regione Piemonte, che la dichiar\u00f2 monumento nazionale.\nLa sinagoga \u00e8 oggi ancora saltuariamente aperta al culto in occasione di feste religiose. Come museo \u00e8 un frequentato luogo di visite e sede di eventi pubblici legati ai temi dell'ebraismo, quali conferenze, concerti e incontri culturali.\nL'interno.\nIn contrasto al disadorno esterno, l'interno della sinagoga \u00e8 riccamente decorato con pitture e stucchi dorati, conservando gli arredi originali barocchi.\nLa sala si presenta oggi come un ampio spazio rettangolare (m 18 x 9 x 9) illuminato da 14 finestre, sette per ogni lato maggiore, affrescato con colori brillanti. Le pareti sono ricoperte di iscrizioni in ebraico, in gran parte citazioni dalla Bibbia ma anche iscrizioni commemorative in ricordo dei numerosi interventi di rifacimento del tempio e dei principali eventi fausti nella vita della comunit\u00e0: la salvezza dagli assedi del 1629 e 1656 e soprattutto l'emancipazione del 1848 (l'unica iscrizione ad essere bilingue, italiano e ebraico).\nL'\"aron\" del 1765 (arricchita nel 1787) e la \"tevah\" fanno parte degli antichi arredi, mentre la cantoria lignea fu aggiunta con il rifacimento ottocentesco.\nIl Museo ebraico.\nNei locali di accesso al matroneo \u00e8 stato sistemato al primo piano un museo che custodisce reperti di particolare pregio come le \"Tavole della legge\", in legno dorato e risalenti al secolo XVIII, numerosi \"rimonim\" (terminali per rotoli della Legge) e \"atarot\" (corone per i rotoli della Legge) sbalzati, cesellati o in filigrana d'argento. Al secondo piano \u00e8 stata riordinata la biblioteca, con antichi manoscritti e libri di preghiera."}
{"id": "2420501", "revid": "770685", "url": "https://it.wikipedia.org/wiki?curid=2420501", "title": "Alleanza Progressista dei Socialisti e dei Democratici", "text": "Il Gruppo dell'Alleanza Progressista dei Socialisti e dei Democratici al Parlamento Europeo (S&amp;D), detto anche pi\u00f9 semplicemente Alleanza Progressista dei Socialisti e dei Democratici (in inglese: \"Progressive Alliance of Socialists and Democrats\"; in francese: \"Alliance Progressiste des Socialistes et des D\u00e9mocrates\"; in tedesco: \"Progressive Allianz der Sozialdemokraten\" oppure \"Progressive Allianz der Sozialisten und Demokraten\") \u00e8 un gruppo politico del Parlamento europeo europeista di centro-sinistra, erede del Gruppo del Partito del Socialismo Europeo.\nConta 144 eurodeputati al dicembre 2021, ed \u00e8 il secondo gruppo parlamentare pi\u00f9 grande in Eurocamera dopo il gruppo del Partito Popolare Europeo.\nSi \u00e8 costituito il 23 giugno 2009 con l'obiettivo di riunire i partiti membri del Partito del Socialismo Europeo (PSE) e altri soggetti non affiliati a nessun partito europeo ma comunque di ispirazione progressista, quali il cipriota Partito Democratico, il lettone Partito dell'Armonia Nazionale e inizialmente anche l'italiano Partito Democratico, confluito poi nel PSE nel 2014.\nNel preambolo della dichiarazione di composizione del gruppo S&amp;D \u00e8 indicato che lo stesso riunisce le forze progressiste che lavorano per una Europa di solidariet\u00e0, di giustizia sociale, di uguaglianza, di sviluppo sociale, di diritti umani e di pace.\nLa Presidente del gruppo S&amp;D \u00e8 la spagnola Iratxe Garc\u00eda P\u00e9rez a partire dall'inizio della IX legislatura.\nIl gruppo ha aderito all'Internazionale Socialista come organizzazione associata.\nStoria del Gruppo.\nIl nome del gruppo inizialmente avrebbe dovuto essere \"Alleanza dei Socialisti e dei Democratici per l'Europa\" (\"ASDE - Alliance of Socialists and Democrats for Europe\"), ipotesi poi abbandonata in quanto ritenuto troppo simile a quello dell'ALDE (\"Alliance of Liberals and Democrats for Europe\").\nGi\u00e0 prima delle elezioni europee del 2009 si era parlato della possibile nascita di questo gruppo, che vedeva, per\u00f2, l'opposizione dei membri del Partito Democratico vicini a Francesco Rutelli e di alcuni socialisti europei. Il calo subito da molti partiti socialisti europei alle elezioni del 2009 (come il PS francese, sceso al 16%) e la necessit\u00e0 di contenere il peso del PPE (rafforzato nonostante la defezione dei Conservatori britannici e dell'ODS ceco nel nuovo Gruppo dei Conservatori e dei Riformisti Europei), hanno spinto il capogruppo del PSE, il tedesco Martin Schulz, ad aprire alla proposta del segretario del PD Dario Franceschini della nascita dell'Alleanza Progressista, nella quale i deputati del PD avrebbero mantenuto una propria autonomia politico-finanziaria. Dal momento che alcuni esponenti del PD rifiutavano l'etichetta di \"socialisti\" si prefer\u00ec la menzione esplicita di \"Socialisti e Democratici\". La nascita dell'Alleanza Progressista dei Socialisti e dei Democratici al Parlamento Europeo come nuovo gruppo, annunciata ufficialmente il 12 giugno, \u00e8 stata quindi approvata all'unanimit\u00e0 dai socialisti europei il 18 giugno 2009.\nMartin Schulz, gi\u00e0 presidente del Gruppo Socialista nel Parlamento Europeo dal 2004 al 2009, \u00e8 stato successivamente rieletto presidente il 23 giugno del 2009 e lo \u00e8 rimasto fino al gennaio del 2012, quando si \u00e8 dimesso a causa della sua elezione a Presidente del Parlamento europeo, ed \u00e8 stato succeduto nell'incarico da Hannes Swoboda del Partito Socialdemocratico d'Austria.\nIl 17 giugno 2014 Martin Schulz si \u00e8 autosospeso dalla Presidenza del Parlamento Europeo tornando a guidare momentaneamente il gruppo S&amp;D per condurre le trattative a nome dello stesso gruppo nell'accordo per la formazione della nuova Commissione Europea. Grazie all'accordo tra PPE, PSE e ALDE, Schulz \u00e8 stato rieletto Presidente dell'Europarlamento mentre il PD, in forza dei suoi 31 eurodeputati che ne fanno la prima forza del gruppo S&amp;D, esprime con Gianni Pittella il nuovo capogruppo. Il 4 marzo 2018 il gruppo elegge il tedesco Udo Bullmann come nuovo presidente.\nPresidenti del gruppo.\nI presidenti del gruppo S&amp;D sono stati:\nIdeologia e posizioni.\nDiritti sociali e civili.\nSostiene fortemente il \u201cdiritto alla disconnessione\u201d per legge, in modo che una persona \u00abdebba lavorare solo durante le ore del suo contratto e quando \u00e8 pagato\u00bb, affinch\u00e9 non ci sia pi\u00f9 pressione sui dipendenti per essere sempre disponibili, lavoro non retribuito, stress e burn out.\nSi batte per una strategia per raggiungere l\u2019uguaglianza di genere, propone infatti il superamento del divario di genere in termini retributivi e pensionistici, la difesa della salute sessuale e riproduttiva della donna e dei suoi diritti, l\u2019equilibrio di genere nelle posizioni apicali e nei processi decisionali, l\u2019entrata in vigore della direttiva sull\u2019equilibrio tra vita privata e professionale, la lotta alla tratta di esseri umani e allo sfruttamento sessuale/lavorativo, e l\u2019eradicazione della violenza contro la donna e la violenza di genere.\nFiscalit\u00e0.\nSostiene fortemente un piano per combattere evasione ed elusione fiscale per recuperare centinaia di miliardi di euro. Propone un'aliquota fiscale minima globale del 21% per limitare la concorrenza fiscale tra i paesi e generare entrate che finanziano i servizi pubblici per tutti."}
{"id": "2420506", "revid": "339392", "url": "https://it.wikipedia.org/wiki?curid=2420506", "title": "Asde", "text": ""}
{"id": "2420507", "revid": "59912", "url": "https://it.wikipedia.org/wiki?curid=2420507", "title": "Bocca di lupo (difesa)", "text": "La bocca di lupo \u00e8 un tipo di trappola utilizzato come ostacolo difensivo sin dall'antichit\u00e0 come strumento di difesa. Il termine deriva dalla lingua francese \"trou de loup\", quindi letteralmente in italiano \"trappola per lupo\".\nDescrizione.\nIn origine era una buca a forma conica profonda circa 2 metri, e larga circa 1-2 metri alla sua sommit\u00e0. In fondo alla buca era incastonato un palo in legno ben appuntito. A volte la buca poteva essere camuffata con leggeri rivestimenti, in modo da ingannare chi vi passasse attorno.\nStoria.\nEt\u00e0 antica.\nIl primo a descrivere questo tipo di strumento di difesa fu Gaio Giulio Cesare nel suo libro \"De bello Gallico\", dove descriveva la guerra gallica. In seguito furono utilizzati anche nel Castel Rough del Vallo Antonino in Gran Bretagna.\nA volte oltre al palo appuntito, venivano aggiunti alcuni agenti infettivi, come feci o cibo imputridito, che potevano peggiorare la situazione del malcapitato, che caduto nella trappola e quindi ferito subiva ulteriori infezioni, che potevano anche risultare mortali se gli agenti infettivi entravano in circolazione attraverso le ferite.\nDurante la Prima Guerra Mondiale.\nLa bocca di lupo \u00e8 stata utilizzata soprattutto durante la prima guerra mondiale, quando i soldati di entrambe le parti erano impantanati in una guerra di trincea, in cui si andava all'assalto \"all'arma bianca\" per conquistare la trincea avversaria. Questa era difesa da mitragliatrici o mortai, che potevano decimare e, spesso decimavano, gli attaccanti. Quindi si correva a \"zig-zag\" per schivare le raffiche e le granate di mortaio; ma in questo modo si poteva incappare in tagliole o in queste bocche di lupo nascoste in dislivelli del terreno o dietro montagnole. Molti soldati, soprattutto dell'Intesa sono rimasti sfigurati da queste trappole.\nSecondo dopoguerra.\nLe bocche di lupo sono state utilizzate anche dai Vietcong durante la guerra del Vietnam."}
{"id": "2420512", "revid": "1971044", "url": "https://it.wikipedia.org/wiki?curid=2420512", "title": "Biblioteca Estense universitaria di Modena", "text": "La Biblioteca Estense universitaria \u00e8 una biblioteca pubblica statale collocata nel Palazzo dei Musei a Modena.\nStoria.\nLa biblioteca trae la sua origine storica nella collezione libraria degli Estensi, la famiglia che reggeva il ducato di Ferrara e quello di Modena e Reggio.\nQuando gli estensi dovettero riconsegnare Ferrara allo Stato della Chiesa, riuscirono ad ottenere di poter trasferire, insieme agli altri beni familiari, come la quadreria, la biblioteca a Modena, divenuta capitale del ducato nel 1598. Da allora la consistenza della biblioteca ricominci\u00f2 ad accrescersi.\nAlcuni illustri direttori della Biblioteca estense:\nFu soprattutto merito del Tiraboschi l'accurata scelta dei testi che provenivano dalle varie congregazioni religiose: In particolare furono unificate le biblioteche dei Gesuiti, dei Benedettini, dei Teatini e dei Minori Osservanti. Secondo la storica Mackay Quynn, durante le spoliazioni napoleoniche, la Biblioteca Estense venne gravemente depauperata dei fondi librari originari.\nDopo il periodo napoleonico, i duchi asburgo-estensi (o, come spesso sono chiamati, d'Austria-Este) continuarono ad accrescere la biblioteca, che dopo l'Unit\u00e0 d'Italia assorb\u00ec la Biblioteca universitaria. Nel 1995 i due istituti vennero fusi anche dal punto di vista amministrativo nella \"Biblioteca Estense universitaria\", organo periferico del Ministero per i beni e le attivit\u00e0 culturali.\nSvolge la funzione di deposito legale per le opere edite in provincia di Modena. Conserva la Bibbia di Borso d'Este (1455-1461), il Planisfero di Cantino (il pi\u00f9 antico planisfero portoghese sopravvissuto), un mappamondo catalano del XV secolo ed un evangeliario bizantino del X secolo.\n\u00c8 stato deciso il trasferimento nei locali dell'ex Ospedale Sant'Agostino, appositamente restaurato dalla Fondazione Cassa Risparmio di Modena."}
{"id": "2420516", "revid": "599013", "url": "https://it.wikipedia.org/wiki?curid=2420516", "title": "Fran\u00e7ois Picard", "text": "Carriera.\nLa sua carriera automobilistica inizi\u00f2 nei primi anni cinquanta alla guida di Porsche e Ferrari nelle competizioni di vetture sport disputatesi soprattutto in Francia e Marocco.\nPer quanto riguarda il campionato mondiale di Formula 1, partecip\u00f2 al solo Gran Premio del Marocco 1958 pilotando una Cooper privata di categoria Formula 2.\nFu la sua ultima gara in carriera, in quanto venne coinvolto in un incidente con Olivier Gendebien e si fer\u00ec seriamente. Riabilitatosi, decise di abbandonare l'automobilismo."}
{"id": "2420520", "revid": "339392", "url": "https://it.wikipedia.org/wiki?curid=2420520", "title": "Biblioteca estense", "text": ""}
{"id": "2420524", "revid": "757396", "url": "https://it.wikipedia.org/wiki?curid=2420524", "title": "Supercoppa spagnola (pallacanestro maschile)", "text": "La Supercoppa spagnola di pallacanestro, (in spagnolo \"Supercopa de Espa\u00f1a\", o \"Supercopa ACB\", o \"Supercopa Endesa\"), \u00e8 la competizione in cui si affrontano in gara i campioni di Spagna (cio\u00e8 i vincitori della Liga ACB), i vincitori della Coppa del Re, la formazione che ospita la manifestazione e la migliore qualificata nelle competizioni europee.\nL'ACB decise di introdurre la supercoppa a partire dal 1984, continuando ad organizzare l'evento fino al 1987, anno in cui fu decisa la sua abolizione. Il trofeo ebbe un nuovo slancio nel 2004, e da allora si svolge ogni anno. A partire del 2007 non si disputa pi\u00f9 lo spareggio per il terzo posto, ma soltanto gli incontri di semifinale e la finale.\nRecord.\nI giocatori che detengono il numero maggiore di edizioni vinte sono:\nL'allenatore che detiene il numero maggiore di edizioni vinte \u00e8:"}
{"id": "2420525", "revid": "124154001", "url": "https://it.wikipedia.org/wiki?curid=2420525", "title": "Peter Venkman", "text": "Il dottor Peter Venkman \u00e8 uno dei protagonisti del film \"Ghostbusters - Acchiappafantasmi\" del 1984, dei suoi sequel del 1989 e del 2021, \"Ghostbusters II\" e \".\" Psicologo e parapsicologo, \u00e8 il capo degli Acchiappafantasmi.\nStoria.\nRaggiunse anche la popolarit\u00e0 con la serie televisiva a cartoni animati \"The Real Ghostbusters\", spin-off del film. \u00c8 interpretato da Bill Murray nei due film, e doppiato da Oreste Rizzini sia nei film che nella serie animata. Murray ha dato anche la voce del personaggio nel videogame del 2009 \"\".\nInizialmente Peter Venkman doveva essere interpretato da John Belushi, ma dopo la sua prematura scomparsa avvenuta il 5 marzo 1982, venne sostituito da Bill Murray.\nNel 2008, il personaggio di Peter Venkman \u00e8 stato scelto dal periodico \"Empire\" come uno dei \"100 pi\u00f9 grandi personaggi di film di tutti i tempi\", descritto da Nick de Semlyen come \"l'ultimo vero eroe di New York: cinico e sarcastico, ma dalla natura segretamente generoso e affettuoso\", \"un uomo posseduto da una spontaneit\u00e0 maniacale, con una gran voglia di volteggiare attorno agli altri ed in particolare alle donne che incontra\". \u00c8 stato anche definito come il \"personaggio pi\u00f9 popolare interpretato da Murray\".\nIn Ghostbusters.\nNato a Brooklyn il 21 settembre del 1950, Peter Venkman \u00e8 laureato in psicologia e parapsicologia e dedica i propri studi essenzialmente alla percezione extrasensoriale. Pur dotato di conoscenze, a differenza dei suoi due colleghi Ray Stantz ed Egon Spengler, Peter si presenta essenzialmente come un imbonitore, caratteristica di cui si serve per conquistare le donne, pi\u00f9 che uno scienziato. Caratterizzato dalla sua personalit\u00e0 irriverente, sempre pronto alla battuta e allo scherzo, si dimostra inizialmente scettico sul tema dei fantasmi, sino al suo primo incontro diretto con uno di questi. Il rettore dell'Universit\u00e0 presso la quale lavora col gruppo lo definisce un \"mediocre scienziato\". Nonostante l'atteggiamento apatico Peter ha una buona capacit\u00e0 retorica e riesce a mantenere sangue freddo e nervi saldi anche nelle situazioni pi\u00f9 pericolose e strane. Peter \u00e8 scaltro e ha pi\u00f9 astuzia e abilit\u00e0 sociali rispetto a Ray e Egon, pi\u00f9 accademici di lui. Ad esempio, \u00e8 lui che \u00e8 in grado di persuadere il sindaco a rilassarsi dopo essere stati arrestati, restituire le loro attrezzature e sostenere il loro tentativo di fermare Gozer.\nGrazie all'invenzione di Spengler, il dispositivo di stoccaggio che permette di intrappolare i fantasmi, decide di creare il gruppo degli \"Acchiappafantasmi\" (\"Ghostbusters\" in originale). Si innamorer\u00e0 della loro prima cliente, Dana Barrett, e, insieme ai colleghi, salver\u00e0 lei e tutta New York dall'avvento del dio sumero Gozer.\nIn Ghostbusters II.\n5 anni dopo gli avvenimenti del primo film, Peter \u00e8 diventato un presentatore televisivo di un programma intitolato \"Mondo Medianico\" (in originale \"World of the Psychic with Dr. Peter Venkman\"). Si riunir\u00e0 poi agli amici Acchiappafantasmi per impedire il ritorno sulla Terra di \"Vigo Il Carpatico\", lo spirito di un tiranno del passato racchiuso in un dipinto, che cerca di reincarnarsi in Oscar, il piccolo figlio di Dana Barrett, la quale, nel periodo tra il primo e il secondo film, aveva lasciato Peter e si era rifatta una vita. Venkman e Dana si riuniranno alla fine del film, dopo che con gli altri Acchiappafantasmi sconfiggeranno \"Vigo\".\nIn Ghostbusters: Legacy.\nBill Murray ritorna nel suo stesso ruolo nel nuovo film del 2021, intitolato \"\", vero sequel dei primi due film originali.\nIn Ghostbusters: Il videogioco.\nDue anni dopo gli avvenimenti del secondo film, Peter assieme ai colleghi deve addestrare un nuovo Acchiappafantasmi e insieme sconfiggere lo spettro di Ivo Shandor, l'architetto fondatore della setta \"Adoratori di Gozer\", che aveva costruito il palazzo in cui abitava Dana nel primo film e i tunnel che portavano la melma nel secondo, tornato sulla Terra per unire il nostro mondo con la dimensione del mondo dei fantasmi. Peter si infatua, inoltre, della Dottoressa Ilyssa Selwyn coinvolta anche lei con gli avvenimenti paranormali legati all'avvento di Shandor."}
{"id": "2420527", "revid": "1305772", "url": "https://it.wikipedia.org/wiki?curid=2420527", "title": "Elton John AIDS Foundation", "text": "La Elton John AIDS Foundation (EJAF) \u00e8 una delle principali organizzazioni non profit esistenti al mondo; \u00e8 stata fondata da Sir Elton John (scosso dal triste caso del giovane Ryan White) con il preciso obiettivo di finanziare la ricerca e la prevenzione contro l'AIDS.\nLa \"Elton John AIDS Foundation\" (EJAF) fu istituita negli Stati Uniti nel 1992 (la sede ufficiale \u00e8 situata a New York) e nel 1993 nel Regno Unito (EJAF-UK; la sede ufficiale \u00e8 localizzata a Londra). Entrambe forniscono supporti e aiuti diretti alle persone sieropositive, promuovendo protezioni innovative al virus dell'HIV e sensibilizzando la prevenzione contro la malattia; la \"EJAF\" opera in America del Nord, America del Sud e nell'area caraibica, mentre la \"EJAF-UK\" si occupa dell'Africa, dell'Asia e dell'Europa. Sir Elton stesso si reca di buon grado a controllare l'operato delle istituzioni da lui fondate; per anni, tutte le royalties dei suoi singoli pubblicati negli Stati Uniti e in Gran Bretagna, oltre ai proventi dei numerosi concerti di beneficenza, sono andati a confluire nella fondazione che si dimostra, caso pi\u00f9 unico che raro, veramente efficace e trasparente nei suoi scopi.\nOgni anno, inoltre, vengono regolarmente organizzati una serie di eventi che hanno come unico intento quello di raccogliere finanziamenti per la fondazione. Dai suoi inizi, la \"Elton John AIDS Foundation\" ha raccolto oltre 150 milioni di dollari utilizzati per supportare programmi di lotta e di ricerca in 55 paesi nel mondo.\nPatroni.\nLa seguente lista dei patroni \u00e8 aggiornata all'agosto 2012:"}
{"id": "2420534", "revid": "2043126", "url": "https://it.wikipedia.org/wiki?curid=2420534", "title": "Supercoppa spagnola (disambigua)", "text": "Supercoppa spagnola o Supercoppa di Spagna (in spagnolo \"Supercopa de Espa\u00f1a\") \u00e8 il nome dei tornei spagnoli di varie discipline che contrappongono in generale, a ogni stagione sportiva, la squadra campione nazionale e quella detentrice della Coppa nazionale."}
{"id": "2420535", "revid": "1543377", "url": "https://it.wikipedia.org/wiki?curid=2420535", "title": "Cladonia cyathomorpha", "text": "Cladonia cyathomorpha Stirt. ex Walt. Watson (1935), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco \"kyathos\", che significa \"tazza, piccolo recipiente\", e dal greco \"morph\u00e9\", cio\u00e8 \"forma, guisa\", ad indicare appunto la forma di piccola tazza che mostrano gli apoteci.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato fresco o montano dell'area circumboreale. Rinvenuta su briofite epilitiche e su muschi nelle parti basali degli alberi dove vi \u00e8 molta umidit\u00e0. Nelle zone dove \u00e8 presente \u00e8 abbastanza diffusa, ma non si pu\u00f2 definirla comune. Predilige un pH del substrato intermedia fra molto acido e subneutro fino a subneutro puro. Il bisogno di umidit\u00e0 \u00e8 piuttosto igrofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie non \u00e8 ancora attribuita ad una sezione precisa; a tutto il 2008 sono state identificate le seguenti forme, sottospecie e variet\u00e0:"}
{"id": "2420538", "revid": "3115", "url": "https://it.wikipedia.org/wiki?curid=2420538", "title": "Castel Iablanizza", "text": "Castel Iablanizza (in sloveno Jablanica, in tedesco \"Jablanitz\") \u00e8 un paese della Slovenia, frazione del comune di Bisterza.\nLa localit\u00e0 giace sulla sponda destra del fiume Timavo superiore, a 427,4 metri s.l.m., a 15,4 chilometri dal confine croato e a 6,7 chilometri dal capoluogo comunale.\nNell'insediamento (\"naselje\") sono inoltre presenti gli agglomerati di \"Celin\", \"Malin\" e \"Stari grad\".\nGeografia fisica.\nLe alture principali sono: \"Parti\" (542 m); \"Srednji vrh\" (923 m); \"Jerajev vrh\" 903 (m); \"Habrica\" (939 m); \"Goli vrh\" (859 m). Castel Iablanizza \u00e8 bagnata dal fiume Timavo superiore (\"Reka\").\nGeografia antropica.\nDurante il dominio asburgico Castel Iablanizza fu un comune autonomo. Prima del trattato di Rapallo, firmato nel 1920, il comune di Castel Iablanizza nel distretto di Bisterza face parte della Carniola interna (in sloveno \"Notranjska\" - in tedesco \"Innerkrain\"), una delle regioni storiche della Slovenia, con i distretti di Borgovecchio di Olisa, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia.\nDal 1924 al 1947 fu comune della provincia di Fiume e comprendeva gli insediamenti di Cott\u00e9sevo (\"Kute\u017eevo\"), Iasena di Bisterza (\"Jasen\"), Terciane (\"Trp\u010dane\"), Verbizza (\"Vrbica\"), Villa Podigraie (\"Podgraje\"), Verbovo (\"Vrbovo\"), Zabice Castelvecchio (\"Zabi\u010de\"), Zemon di Sopra (\"Gornji Zemon\") e Zemon di Sotto (\"Dolnji Zemon\").\nFrazioni nel 1936.\nNel 1936 il vecchio comune di Castel Iablanizza (provincia del Carnaro) aveva una popolazione totale di 3.106 residenti ed era suddiviso in 10 frazioni e in 1 \"Centro abitato\".:"}
{"id": "2420539", "revid": "339392", "url": "https://it.wikipedia.org/wiki?curid=2420539", "title": "Supercoppa ACB", "text": ""}
{"id": "2420544", "revid": "110157", "url": "https://it.wikipedia.org/wiki?curid=2420544", "title": "Museo archeologico e della collegiata", "text": "Il Museo archeologico e della collegiata si trova a Casole d'Elsa, in provincia di Siena.\nStoria e descrizione.\nIl museo d'arte sacra \u00e8 situato nei locali della canonica della collegiata di Santa Maria Assunta ed \u00e8 stato inaugurato nel 1996, primo tra i musei d'arte sacra dell'area senese.\nAl primo piano sono conservate opere che testimoniano l'antico patrimonio storico del territorio di Casole d'Elsa. Tra questi spicca la \"Madonna col Bambino\", risalente al secondo decennio del XIV secolo. Sono inoltre presenti una \"Maest\u00e0\" del pittore di scuola duccesca conosciuto come Maestro di Monterotondo, attivo alla meta del XIV secolo, un graduale et kyriale datato 1344 proveniente dalla collegiata di Casole, caratterizzato da numerose iniziali figurate dipinte da Lippo Vanni. \n\u00c8 inoltre presente un gruppo di opere risalenti al XV secolo. Tra le opere di quel periodo le pi\u00f9 significative sono un trittico raffigurante la \"Madonna col Bambino, san Giuliano e san Donato vescovo\", opera attribuita ad un pittore indicato come Primo Maestro di Lecceto (inizio XV secolo), \"Madonna con Bambino e due angeli\", opera di Domenico di Michelino, \"Madonna col Bambino e quattro santi\", di Neri di Bicci. E infine una pala d'altare raffigurante \"Madonna col bambino e santi\" sopra la quale \u00e8 posta una lunetta raffigurante la \"Strage degli innocenti\" firmata da Andrea di Niccol\u00f2 e datata 1498.\nSono inoltre qui custoditi una tavola della met\u00e0 del XVI secolo raffigurante \"La visitazione della Madonna a sant'Elisabetta\", opera di Marco Bigio, un allievo del Sodoma, i \"Misteri del Rosario\" opera suddivisa in quindici quadretti realizzati da Alessandro Casolani alla fine del XVI secolo. Sempre dello stesso autore \u00e8 esposta anche una \"Madonna col Bambino\". Inoltre sono presenti due testate lignee che in origine formavano un cataletto, arredo tipico e comunissimo in area senese, con le facciate dipinte da Bernardino Mei (XVII secolo) un allievo di Rutilio Manetti.\nIl Museo raccoglie, ospitati in grandi vetrine, paramenti sacri, candelieri, carteglorie, reliquiari e numerosi ostensori dei secoli XVIII e XIX.\nAl secondo piano \u00e8 ospitato un piccolo museo archeologico che raccoglie opere prevalentemente etrusche provenienti dalla necropoli di Orli: urne cinerarie, corredi funebri e manufatti in pietra e bronzo."}
{"id": "2420545", "revid": "1456895", "url": "https://it.wikipedia.org/wiki?curid=2420545", "title": "Campionato russo di scacchi", "text": "Il Campionato russo di scacchi () \u00e8 un torneo che si gioca in Russia per determinare il campione nazionale di scacchi.\nIn seguito alle vicende politiche che hanno interessato la Russia nel corso del XX secolo, il campionato russo di scacchi ha assunto nel corso degli anni varie forme.\nIl primo campione russo \u00e8 considerato Emanuel Schiffers, che nel 1874 sconfisse Andrej \u010cardin (+5 \u20134) in un match a San Pietroburgo.\nIl suo allievo Michail \u010cigorin lo sconfisse nel 1879 sempre a San Pietroburgo (+7 =2 \u20134). Nel 1899 fu giocato il primo torneo di campionato, con la formula del girone all'italiana, noto allora come \"Campionato magistrale di tutte le Russie\" ,in quanto vi partecipavano giocatori provenienti da tutto l'Impero russo.\nDopo la rivoluzione bolscevica e la formazione dell'Unione Sovietica, si disput\u00f2, dal 1920 al 1991, il campionato sovietico di scacchi, ma la Repubblica socialista federativa sovietica russa (RSFSR) continu\u00f2 ad organizzare un proprio campionato.\nDal 1992, in seguito allo scioglimento dell'Unione Sovietica, la Federazione di scacchi russa ha organizzato un unico campionato, proseguendo con la numerazione precedente della RSFSR.\nFino al 2003 il torneo era organizzato con il sistema svizzero (ad eccezione del 1997 e 1999, in cui si scelse la formula dell'eliminazione diretta), mentre dal 2004 in poi si gioca un torneo all'italiana.\nPlurivincitori.\nAssoluto:\nFemminile:"}
{"id": "2420548", "revid": "124738455", "url": "https://it.wikipedia.org/wiki?curid=2420548", "title": "Tom Bridger", "text": "Carriera.\nPartecip\u00f2 al solo Gran Premio del Marocco 1958 pilotando una Cooper privata di categoria Formula 2.\nInizi\u00f2 a correre in Formula 3 a met\u00e0 degli anni cinquanta, prima di passare in Formula 2 nel 1958. Nello stesso anno prese parte al Gran Premio del Marocco, ritirandosi per incidente al trentesimo giro.\nTorn\u00f2 in Formula 3 nel 1959 e corse nella Formula Junior nel 1960."}
{"id": "2420549", "revid": "310175", "url": "https://it.wikipedia.org/wiki?curid=2420549", "title": "Tam\u00e1s Erd\u00e9lyi", "text": ""}
{"id": "2420550", "revid": "451735", "url": "https://it.wikipedia.org/wiki?curid=2420550", "title": "Bill Jones", "text": ""}
{"id": "2420552", "revid": "299827", "url": "https://it.wikipedia.org/wiki?curid=2420552", "title": "EJAF", "text": ""}
{"id": "2420557", "revid": "1745361", "url": "https://it.wikipedia.org/wiki?curid=2420557", "title": "The Bells of Rhymney", "text": "The Bells of Rhymney \u00e8 il titolo di una canzone folk musicata dal cantautore Pete Seeger su versi del poeta gallese Idris Davies (1905-1953), attivista socialista, poeta-contro e, nella sua breve vita, cantore dei \"miners\", i minatori del Galles meridionale.\nStoria.\nComposta nel 1959 sulla base del componimento poetico \"Gwalia Deserta\", la canzone - in forma di ballata - \u00e8 diventata, per il suo contenuto politico, uno degli inni del \"movement\", il movimento di protesta statunitense di ispirazione progressista attivo alla fine degli anni cinquanta e nei primi anni sessanta nella rivendicazione dei diritti civili.\nLa canzone tratta del fallimento di uno sciopero generale tentato nel Regno Unito nel 1926 e della grande depressione che colp\u00ec in modo particolare le miniere del sud del Galles.\nSeeger adatt\u00f2 al testo una filastrocca infantile inglese - \"Oranges and Lemons\" - per creare quello che sarebbe divenuto uno \"standard\" del repertorio folk anglosassone.\nCos\u00ec come in \"Oranges and Lemons\" - il cui canto giocoso cita le diverse campane di Londra che suonano - anche nella canzone di Seeger vengono citate campane di diverse localit\u00e0 del Galles meridionale, il cui suono lamentoso ricorda le sofferenze delle popolazioni pi\u00f9 deboli.\nVersioni.\n\"The Bells of Rhymney\" \u00e8 stata cantata in concerto o incisa su disco da diversi artisti. La versione pi\u00f9 conosciuta \u00e8 quella country-rock del gruppo musicale californiano The Byrds, inserita nell'album \"Mr. Tambourine Man\", ma di rilievo sono anche le \"covers\" fatte da Jimmy Page, Judy Collins, Dick Gaughan, Cher, Robyn Hitchcock, Oysterband, Weddings Parties Anything e del gruppo rock britannico The Alarm.\nAnche Bob Dylan la esegue talvolta \"live\" in concerto, cos\u00ec come John Denver (che l'ha cantata anche insieme a Joni Mitchell del Mitchell Trio), mentre Robin Williamson l'ha incisa in un disco di letture poetiche.\nIn Italia una \"cover\" di \"The Bells of Rhymney\" - con arrangiamento simile a quello dei Byrds - \u00e8 stata fatta dal gruppo de I Profeti."}
{"id": "2420558", "revid": "1983214", "url": "https://it.wikipedia.org/wiki?curid=2420558", "title": "Razzie Awards 1988", "text": "La 9\u00aa edizione dei Razzie Awards si \u00e8 svolta il 29 marzo 1989 all'interno del The Hollywood Palace a Los Angeles, per premiare i peggiori film dell'anno 1988. Le candidature erano state annunciate alcuni mesi prima, il giorno prima delle candidature ai Premi Oscar 1989. \"Cocktail\" e \"Due palle in buca\" sono stati i maggiori vincitori nel 1988, con due premi ciascuno, incluso il peggior film per \"Cocktail\".\nI film pi\u00f9 premiati dell'anno sono stati \"Cocktail\" e \"Due palle in buca\", mentre i pi\u00f9 nominati sono stati \"Rambo III\" e \"Don, un cavallo per amico\", candidati a cinque premi, seguiti da \"Cocktail\", \"Due palle in buca\" e \"Il mio amico Mac\" con quattro e \"Intrigo a Hollywood\", \"Poliziotto in affitto\", \"Cambio marito\", \"Willow\" e \"Le nuove avventure di Pippi Calzelunghe\" con due nomination.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2420560", "revid": "281779", "url": "https://it.wikipedia.org/wiki?curid=2420560", "title": "Modulo di comprimibilit\u00e0", "text": ""}
{"id": "2420562", "revid": "76963", "url": "https://it.wikipedia.org/wiki?curid=2420562", "title": "Anri Ban", "text": " \nCarriera.\nAnri Ban esord\u00ec nel 2001, con il film drammatico \"Go\". Nel 2005 ebbe il suo primo ruolo importante, quello di Tomie Kawakami in \"\", settimo film della serie \"Tomie\", tratta dall'omonimo manga scritto e disegnato da Junji It\u014d. \nDue anni dopo interpret\u00f2 il ruolo della fondatrice dell'Armata Rossa Giapponese Fusako Shigenobu, in \"United Red Army\", diretto da K\u014dji Wakamatsu, e interpret\u00f2 il ruolo di un agente segreto nel tokusatsu \"Ultraseven X\". "}
{"id": "2420564", "revid": "1214201", "url": "https://it.wikipedia.org/wiki?curid=2420564", "title": "Johan Dahlin", "text": "Biografia.\n\u00c8 fratello maggiore di Erik e figlio di Stefan, entrambi ex portieri.\nCarriera.\nClub.\nDahlin ha iniziato la carriera nelle serie minori svedesi, collezionando le prime presenze con le maglie dell'FC Trollh\u00e4ttan e dell'\u00c5sebro IF. Dopo una sola stagione, in Division 3 (quinto livello del campionato svedese, \u00e8 stato invitato a sostenere un provino dal Lyn Oslo, che gli ha poi fatto firmare un contratto valido fino al termine della stagione 2009.\nNel campionato 2005, Dahlin \u00e8 stato la terza scelta per la porta del Lyn Oslo, alle spalle di Ali Al-Habsi e Nuno Marques. Con la partenza dei primi due portieri al termine dell'annata, Dahlin ha conquistato il posto da titolare della squadra, grazie alle buone prestazioni ottenute durante l'inverno. \u00c8 stato cos\u00ec preferito dall'allora allenatore, Henning Berg, al nuovo arrivato Eddie Gustafsson. Ha totalizzato tredici apparizioni nella prima met\u00e0 del campionato 2006. Il debutto \u00e8 arrivato nella prima partita stagionale, contro lo Start, precisamente il 9 aprile 2006, incontro terminato con un pareggio per zero a zero. Dopo l'estate, i ruoli si sono ribaltati: Gustafsson \u00e8 diventato il titolare e Dahlin ha giocato soltanto in caso di indisponibilit\u00e0 del primo portiere.\nNel campionato 2007, Dahlin ha continuato, principalmente, il suo ruolo di riserva di Gustafsson, totalizzando solo quattro apparizioni stagionali, ed \u00e8 diventato chiaro che sarebbe stato in panchina anche l'anno successivo. Cos\u00ec, per giocare maggiormente, ha accettato un trasferimento in prestito agli svedesi del Trelleborg. Dopo aver giocato quattordici gare in Allsvenskan, \u00e8 tornato al Lyn nell'agosto del 2008.\nL'8 luglio 2009 \u00e8 passato al Malm\u00f6 FF, dove ha conquistato la maglia da titolare. Nonostante alcuni fastidi alla schiena, \u00e8 riuscito a giocare la maggior parte delle partite rimanenti sia nell'Allsvenskan 2009 che nell'Allsvenskan 2010, culminata con la conquista del campionato. Nella stagione 2011 tuttavia ha dovuto saltare 20 delle prime 23 partite del campionato di quell'anno, sempre a causa di problemi fisici. Rientrato stabilmente, ha contribuito alla vittoria di un nuovo titolo nazionale nel 2013.\nNel gennaio del 2014 si \u00e8 trasferito in Turchia al Gen\u00e7lerbirli\u011fi, dove gi\u00e0 stava militando il connazionale ed ex compagno di squadra Jimmy Durmaz. Nonostante il contratto fosse di tre anni e mezzo, la parentesi turca \u00e8 durata solo un anno, complici alcuni motivi familiari che ufficialmente lo hanno portato a lasciare il club. Pochi giorni pi\u00f9 tardi, il 5 gennaio 2015, \u00e8 stato acquistato dai danesi del Midtjylland per circa 7 milioni di corone svedesi.\nNel luglio del 2017 \u00e8 tornato al Malm\u00f6 FF per tornare a ricoprire il ruolo di portiere titolare nell'anno in cui la compagine azzurra ha vinto il suo ventesimo titolo nazionale. Nell'estate del 2020 ha riportato un infortunio alla spalla che lo ha costretto ad operarsi e a perdere il resto della stagione, la quale \u00e8 culminata con la conquista di un nuovo titolo nazionale. Per via dell'operazione ha dovuto saltare anche le prime giornate dell'Allsvenskan 2021, quindi il 3 luglio 2021 \u2013 dopo 298 giorni di assenza \u2013 \u00e8 tornato in campo riprendendosi il posto da titolare che durante la sua assenza era stato occupato da Marko Johansson.\nNazionale.\nDahlin ha debuttato nella durante il 2006, anno in cui ha totalizzato sei presenze. Nel 2009 \u00e8 arrivato l'esordio in Nazionale maggiore. \u00c8 stato selezionato per il campionato europeo Under-21 2009 disputato proprio in Svezia, torneo in cui Dahlin ha giocato sempre titolare fino all'eliminazione avvenuta in semifinale contro l'Inghilterra ai calci di rigore."}
{"id": "2420566", "revid": "3115", "url": "https://it.wikipedia.org/wiki?curid=2420566", "title": "Luigi Capri Cruciani", "text": "Biografia.\nNacque da Ludovico Capri ed Ifigenia Cruciani, entrambi esponenti di famiglie benestanti: il padre era sindaco di Marino all'epoca della terribile grandinata del 1903. Spos\u00f2 Sara Falconi, figlia del senatore marchigiano Gaetano Falconi.\nFu grande affittuario di terre baronali nell'Agro Romano per conto del principe Leone Caetani: durante la prima guerra mondiale la lega contadina marinese, fondata nel 1879, avanz\u00f2 nell'aprile 1917 pretese di adeguamento contrattuale per i lavori di semina del granturco nella tenuta della localit\u00e0 Casa Bianca, di propriet\u00e0 del Caetani ma gestita dal Capri Cruciani. Inoltre, i contadini rigettarono la proposta del Capri Cruciani di dar loro un terzo del prodotto anzich\u00e9 la met\u00e0: tuttavia le autorit\u00e0 stavolta diedero ragione al Capri Cruciani. Nuove pretese furono avanzate dai contadini per il possesso degli usi civici nelle localit\u00e0 Frattocchie e Quarto Capanna, anch'esse affidate in gestione ai Capri Cruciani: Luigi Capri Cruciani se la cav\u00f2 sostenendo che i contadini avevano le terre, ma non la voglia di coltivarle.\nCapri Cruciani venne eletto sindaco di Marino nel 1912 con quello che sar\u00e0 poi il Partito Popolare Italiano, nel quadro di un crescente potere dei \"bianchi\" in tutto il quadrante meridionale della provincia di Roma, sconvolto dalle tensioni sociali tra socialisti e popolari, tra lavoratori e padroni. I popolari decisero di inserire il Capri Cruciani nelle liste per i candidati alla Camera dei deputati nelle elezioni politiche italiane del 1919: di conseguenza in questo periodo si registrano continui spostamenti di Capri Cruciani nelle varie localit\u00e0 dei Colli Albani: il 29 ottobre tenne un comizio a Castel Gandolfo, il 30 a Frascati, il 9 novembre a Marino parlando dal balcone dell'allora residenza comunale di Palazzo Matteotti, comizio in margine al quale scoppiarono scontri nell'attuale piazza Giacomo Matteotti; nel pomeriggio dello stesso giorno, ad Albano Laziale, durante un'assemblea popolare partirono tre colpi di pistola che ferirono un bambino di cinque anni, un ragazzo di quindici ed un carrettiere.\nLuigi Capri Cruciani entr\u00f2 a far parte dell'\"Unione viticultori\", un'associazione di possidenti locali che raccoglieva popolari e liberali. Alle elezioni amministrative del settembre 1920 tuttavia venne battuto dal repubblicano Marco Bellucci, gi\u00e0 sindaco di Marino a cavallo tra Ottocento e Novecento.\nCon l'avvento al potere del fascismo Capri Cruciani fu tra i popolari che si allearono con il nuovo regime: fu presidente dell'ENADISTIL, l'ente nazionale per la distillazione delle materie vinose creato nel 1937 (non a caso una grande distilleria ed enopolio fu inaugurata nel 1938 dallo stesso Benito Mussolini a Ciampino, all'epoca frazione del comune di Marino), presidente del Banco di Santo Spirito, membro del consiglio di amministrazione del Banco di Napoli, preside della facolt\u00e0 universitaria di agraria di Roma e provincia creata a Velletri.\nIscrittosi al partito fascista, fu eletto deputato per il PNF alla Camera dei deputati per la XXVIII legislatura del Regno il 24 marzo 1929, confermato per la XXIX legislatura il 25 marzo 1934, nominato infine alla Camera dei Fasci e delle Corporazioni l'11 marzo 1939 come membro della corporazione vinicola ed olearia. Divent\u00f2 presidente della Confederazione Fascista degli Agricoltori il 18 gennaio 1939.\nVenne nominato Senatore del Regno il 6 febbraio 1943, siedendo tra il maggio e l'agosto dello stesso anno nella commissione agricoltura.\nDopo la liberazione di Roma il 4 giugno 1944, ormai sessantunenne venne deferito dall'alto commissariato per le sanzioni contro il fascismo il 7 agosto 1944, con il capo d'imputazione numero 3 (\"senatori nominati nel 1943; senatori nominati perch\u00e9 ex-deputati o ex-consiglieri nazionali eletti dopo il 1929\"): tuttavia Luigi Capri Cruciani mor\u00ec a Marino il 23 novembre 1944. L'alto commissariato prese atto del decesso il 5 dicembre 1944, e lo dichiar\u00f2 comunque decaduto da ogni carica il 13 febbraio 1947."}
{"id": "2420567", "revid": "339392", "url": "https://it.wikipedia.org/wiki?curid=2420567", "title": "Ercolanese", "text": ""}
{"id": "2420570", "revid": "466539", "url": "https://it.wikipedia.org/wiki?curid=2420570", "title": "SMS Markgraf", "text": "SMS \"Markgraf\" fu la terza delle quattro navi da battaglia, tipo dreadnought, della classe K\u00f6nig. La \"Markgraf\" serv\u00ec nella Kaiserliche Marine durante la prima guerra mondiale. Impostata nel novembre 1911, fu varata il 4 giugno 1913, entr\u00f2 in servizio nella Hochseeflotte il 1\u00ba ottobre 1914, due mesi dopo l'inizio della guerra.\nLa nave era armata con 10 cannoni da 305mm installati in cinque torrette binate ed era in grado di sostenere 21 nodi di velocit\u00e0. Deriva il suo nome dal titolo nobiliare tedesco di \"Markgraf\" (Margravio), assegnato alla famiglia reale del Margraviato di Baden.\nInsieme alle altre tre navi della classe, , , e , la \"Markgraf\" prese parte alle pi\u00f9 importanti azioni della flotta tedesca. Era la terza nave della linea di battaglia tedesca, il 31 maggio 1916, nella Battaglia dello Jutland, la \"Markgraf\" fu colpita da cinque proietti di grosso calibro di diverse navi britanniche ed ebbe 11 morti e 13 feriti tra il suo equipaggio. Nell'ottobre 1917, bombard\u00f2 le postazioni russe durante l'Operazione Albion ed urt\u00f2 due mine durante il viaggio di ritorno.\nAlla fine della guerra, la \"Markgraf\" fu condotta insieme alla maggior parte della \"Hochseeflotte\" presso la base di Scapa Flow mentre venivano discusse le clausole del trattato di Versailles.\nIl 21 giugno 1919 il contrammiraglio Ludwig von Reuter prefer\u00ec ordinare l'autoaffondamento che far cadere la flotta in mani britanniche. Al contrario di molte altre navi che sono state recuperate per essere demolite, il relitto della \"Markgraf\" giace, rovesciato, sul fondo della baia.\nCostruzione e caratteristiche.\nLa \"Markgraf\" con il nome provvisorio \"Ersatz Weissenburg\" fu costruita nei cantieri AG Weser di Brema con il numero di cantiere 186. Impostata nel novembre del 1911 fu varata il 4 giugno 1913. La cerimonia di varo fu condotta dal principe Federico II di Baden Margravio del Baden. L'allestimento fu completato il primo ottobre 1914, il giorno stesso dell'entrata in servizio nella \"Hochseeflotte\". Il costo della \"Markgraf\" fu di 45 milioni di Goldmark.\nLa \"Markgraf\" dislocava 25.796\u00a0t al varo e 28.600\u00a0t a pieno carico, con una lunghezza fuori tutto di 175,4\u00a0m, un baglio massimo di 19,5\u00a0m ed un'altezza totale dello scafo di 9,19 \u00a0m. L'apparato propulsore era costituito da tre turbine a vapore Bergmann ognuna azionante un'elica, per complessivi 43.300\u00a0hp all'asse (32.3\u00a0MW) che permettevano una velocit\u00e0 massima di 21 nodi. Il vapore era prodotto da tre caldaie alimentate a nafta e 12 alimentate a carbone. L'autonomia era di 8.000 miglia nautiche alla velocit\u00e0 di crociera di 12 nodi. L'equipaggio era composto da 41 ufficiali e 1.095 marinai.\nLa \"Markgraf\" era dotata di una batteria principale composta da dieci cannoni da 305\u00a0mmSK L/50 Le batterie secondarie erano costituite da quattordici cannoni da 150\u00a0mm \"SK L/45\" a tiro rapido montati in casematte e da sei cannoni da 88\u00a0mm SK L/45 a tiro rapido su entrambi i lati della torre comando anteriore e diretti verso prua. I cannoni da 88\u00a0mm furono sostituiti da quattro cannoni antiaereo sempre da 88\u00a0mm. Era equipaggiata anche con cinque tubi lanciasiluri da 500\u00a0mm posti sotto la linea di galleggiamento, uno a prua e gli altri quattro su i due lati di bordata. La corazza di murata era spessa 350mm. Il ponte aveva uno spessore di 30mm; le torrette e la torre di comando anteriore avevano una protezione spessa 300mm.\nServizio.\nDopo l'entrata in servizio, il primo ottobre del 1914, la \"Markgraf\" effettu\u00f2 prove in mare fino al 12 dicembre. Per il 10 gennaio 1915 la nave si aggreg\u00f2 al III.\u00a0Geschwader (3\u00aa squadra da battaglia) composta dalle altre tre navi gemelle della classe K\u00f6nig .\nIl 22 gennaio 1915, la \"Markgraf\" ed il resto del III.\u00a0Geschwader (III\u00aa squadra da battaglia) furono distaccate dalla flotta per condurre delle manovre di addestramento al tiro ed alle torpedini nel Mar Baltico. Tornarono nel Mare del Nord l'11 febbraio, troppo tardi per aiutare il I. Aufkl\u00e4rungsgruppe (I Gruppo da Ricognizione) nella battaglia di Dogger Bank (1915).\nIn seguito alla perdita della nella battaglia di Dogger Bank, il Kaiser tolse, il 2 febbraio, il comando a von Ingenohl. Lo sostitu\u00ec l'ammiraglio Hugo von Pohl che, durante tutto il 1915, organizz\u00f2 una serie di sortite della flotta. La prima a cui partecip\u00f2 la \"Markgraf\" fu il 29\u201330 marzo, al largo di Terschelling senza incontri con il nemico. Un'altra sortita della flotta fu effettuata il 17\u201318 aprile e poi ancora il 22 aprile. La \"Markgraf\" rimase, con il resto della flotta, in porto fino 29 maggio, quando partecip\u00f2 alla sortita della Hochseeflotte del 29 e 31 maggio che si concluse senza combattimenti. Fece da scorta ad un'altra operazione di minamento il 11-12 settembre al largo di Texel. Segu\u00ec un'altra sortita della flotta il 23\u201324 ottobre.\nIl viceammiraglio Reinhard Scheer fu nominato capo della \"Hochseeflotte\" il 18 gennaio 1916 in seguito all'aggravarsi del tumore al fegato dell'ammiraglio von Pohl, Scheer promosse una conduzione pi\u00f9 aggressiva della flotta per cercare il confronto con la Grand Fleet; ottenne l'approvazione da parte del Kaiser in febbraio.\nLa prima operazione diretta da Scheer fu effettuata il mese seguente, il 5\u20137 marzo, con una sortita senza incontri nella parte pi\u00f9 meridionale del Mare del Nord. Un'altra segu\u00ec tre settimane dopo, il 26 ed un'altra il 21\u201322 aprile.\nIl 24 aprile, la \"Markgraf\" prese parte ad un attacco conto la costa inglese, ancora in supporto a distanza dell'azione degli incrociatori da battaglia del I. Aufkl\u00e4rungsgruppe. Gli incrociatori da battaglia lasciarono l'estuario dello Jade alle 10:55\u00a0CET, del 24 aprile 1916, ed il resto della Hochseeflotte segu\u00ec alle 13:40. L'incrociatore da battaglia \"Seydlitz\" urt\u00f2 una mina sulla rotta di avvicinamento all'obiettivo, e dovette ritirarsi. Gli altri incrociatori da battaglia bombardarono la citt\u00e0 di Lowestoft senza inconvenienti, ma durante l'avvicinamento a Yarmouth, incontrarono gli incrociatori britannici della Harwich Force. Si svolse un breve scambio di artiglieria interrotto dalla ritirata della Harwich Force. Segnalazioni dell'attivit\u00e0 dei sommergibili britannici nell'area convinsero al ritiro del I. Aufkl\u00e4rungsgruppe. A questo punto, l'ammiraglio Reinhard Scheer, che era stato avvertito dell'uscita della \"Grand Fleet\" dalla sua base di Scapa Flow, decise il ritiro della flotta in acque tedesche.\nBattaglia dello Jutland.\nLa \"Markgraf\" partecip\u00f2 all'azione navale che port\u00f2 alla battaglia dello Jutland del 31 maggio ed il primo giugno 1916. L'operazione aveva ancora lo scopo di attrarre una parte della Grand Fleet per annientarla in battaglia prima dell'intervento del grosso della flotta. La \"Markgraf\" era la terza nave nella linea di battaglia tedesca, dietro la gemella \"K\u00f6nig\" e \"Grosser Kurf\u00fcrst\" seguita dalla \"Kronprinz\". Le quattro navi costituivano la V\u00a0Division del III.\u00a0Geschwader ed erano l'avanguardia della flotta. Il III. Geschwader costituiva la prima di tre unit\u00e0; subito dopo seguivano le navi della classe Kaiser che formavano la VI Division, III. Geschwader. A poppavia delle navi della classe Kaiser seguivano le navi della classe Helgoland e Nassau del II. Geschwader; la retroguardia era tenuta dalle vecchie pre-dreadnought della classe Deutschland appartenenti al I. Geschwader.\nPoco prima delle ore 16:00 CET, gli incrociatori da battaglia del I. Aufkl\u00e4rungsgruppe incontrarono le navi omologhe del 1st Battlecruiser Squadron, al comando di David Beatty. Inizi\u00f2 un duello di artiglierie che port\u00f2 alla distruzione dell\"Indefatigable\", poco dopo le 17:00, e del \"Queen Mary\", meno di mezz'ora dopo. A questo punto, gli incrociatori da battaglia tedeschi facevano rotta verso Sud per attirare le navi britanniche verso il grosso della Hochseeflotte. Per le 17:30, la \"K\u00f6nig\", la nave da battaglia tedesca in avanguardia, avvist\u00f2 sia il I. Aufkl\u00e4rungsgruppe sia il 1st Battlecruiser Squadron in avvicinamento. Gli incrociatori da battaglia tedeschi dirigevano a dritta della \"K\u00f6nig\" mentre le navi britanniche erano sul lato di sinistra. Alle 17:45, Scheer ordin\u00f2 una virata di due quarte\na dritta per avvicinare le sue navi agli incrociatori britannici, e un minuto dopo, alle 17:46, fu dato l'ordine di aprire il fuoco.\nLa \"Markgraf\" concentr\u00f2 il tiro contro l'incrociatore da battaglia HMS \"Tiger\" ad una distanza di 19.200\u00a0m (21.000 yarde). Simultaneamente apr\u00ec il fuoco con le sue batterie secondarie contro i cacciatorpediniere britannici che avanzavano per colpire con i siluri la flotta tedesca.. La \"Markgraf\" mantenne il fuoco sul \"Tiger\" fino alle 18:25 quando le pi\u00f9 veloci navi britanniche distanziarono quelle tedesche.\nDurante questo lasso di tempo, le navi da battaglia britanniche, la HMS \"Warspite\" e la HMS \"Valiant\" del 5th Battle Squadron aprirono il fuoco sulle navi dell'avanguardia tedesca. Alle 18:10, un proietto da 15 pollici (381\u00a0mm) colp\u00ec la \"Markgraf\". Subito dopo, il cacciatorpediniere HMS \"Moresby\" lanci\u00f2 un siluro da 7.300 m di distanza contro la \"Markgraf\" mancandola. Anche la HMS \"Malaya\" lanci\u00f2 un siluro contro la \"Markgraf\" alle 19:05, ma anche questo siluro, lanciato da notevole distanza, manc\u00f2 il bersaglio. Circa nello stesso momento, la \"Markgraf\" prese di mira un incrociatore della 2nd Light Cruiser Squadron prima di tornare a colpire le navi del 5th Battle Squadron per altri dieci minuti. Durante queste azioni, altri due proietti da 15 pollici (381\u00a0mm) raggiunsero la \"Markgraf\". Il colpo che la raggiunse alle 18:10 colp\u00ec la giunzione tra due piastre della corazza da 200mm; il proietto esplose all'impatto e for\u00f2 la corazza. Il ponte principale rimase deformato e circa 400 t d'acqua penetrarono nello scafo. Gli altri due colpi non esplosero e non causarono danni rilevanti.\nPoco dopo le 19:00, l'incrociatore tedesco Wiesbaden venne immobilizzato da un colpo dell\"Invincible\"; il contrammiraglio Paul Behncke sulla \"K\u00f6nig\" cerc\u00f2 di manovrare le sue navi nel tentativo di coprire l'incrociatore danneggiato. Contemporaneamente le navi britanniche del III e del IV Light Cruiser Squadron iniziarono un attacco con i siluri contro la linea tedesca; mentre avanzavano per raggiungere la distanza di tiro per i siluri, colpirono il \"Wiesbaden\" con le loro batterie. Le navi della classe K\u00f6nig svilupparono un pesante bombardamento contro gli incrociatori britannici, che per\u00f2 non si ritirarono. Nella successiva mischia, l'incrociatore corazzato britannico \"Defence\" fu colpito da due salve delle batterie principali della \"Grosser Kurf\u00fcrst\" e quelle secondarie della \"Markgraf\". Sotto il fuoco di numerose navi nemiche l'incrociatore esplose ed affond\u00f2 alle 19:19. Poi la \"Markgraf\" concentr\u00f2 il fuoco sull'incrociatore da battaglia HMS \"Princess Royal\", colpendolo due volte. Il primo colpo colp\u00ec la corazza da 9 pollici della barbetta \"X\", fu deflesso in basso, ed esplose dopo aver penetrato la corazza da un pollice del ponte. I serventi del cannone di sinistra furono uccise, la torretta smise di funzionare e l'esplosione inflisse seri danni al ponte superiore. Il secondo colpo penetr\u00f2 la corazza di murata da 6 pollici, rimbalz\u00f2 nella sentina del carbone ed esplose sotto la corazzatura da un pollice del ponte. I due proietti uccisero 11 membri dell'equipaggio e ne ferirono 31. Allo stesso tempo le batterie secondarie della \"Markgraf\" concentrarono il fuoco sull'incrociatore corazzato HMS \"Warrior\", che fu gravemente danneggiato e costretto a ritirarsi. Il \"Warrior\" affond\u00f2 nel viaggio di ritorno, il mattino seguente.\nAttorno alle 19:30, la flotta di navi da battaglia dell'ammiraglio John Jellicoe giunse nella mischia. La apr\u00ec il fuoco contro la \"Markgraf\" alle 19:32; spar\u00f2 quattro salve di proietti perforanti da 13.5 pollici (APC) ed uno centr\u00f2 la nave. Il proietto esplose all'impatto con la corazza della casamatta del cannone No. 6 da 150mm. Il proietto non penetr\u00f2 all'interno ma perfor\u00f2 la corazza e mise fuori uso il cannone. L'esplosione fer\u00ec due serventi ed uccise gli altri. Un altro proietto di grosso calibro colp\u00ec la nave nello stesso istante e alle 19:44, la distorsione dell'asse dell'elica di sinistra costrinse l'equipaggio a fermare la turbina di sinistra. Lo storico John Campbell ritiene che quest'ultimo proietto abbia causato il danno all'asse. La nave rallent\u00f2 a 17\u201318 nodi, ma riusc\u00ec a rimanere nella linea di battaglia.\nPer le 20:00, la flotta tedesca vir\u00f2 verso est per sganciarsi dal fuoco di quella britannica comandata dall'ammiraglio John Jellicoe. Subito dopo, quattro incrociatori leggeri britannici ripresero l'attacco contro il \"Wiesbaden\" immobilizzato; Le navi da battaglia tedesche dell'avanguardia, tra cui la \"Markgraf\", aprirono il fuoco, con le batterie secondarie, sugli incrociatori nel tentativo di fermarne l'azione.\nIn questo intervallo, la \"Markgraf\" fu presa di mira dalla HMS \"Agincourt\" con le sue batterie da 12 pollici che colpirono con un proietto alle 20:14. Il proietto non esplose e si distrusse nell'impatto con la corazza da 8 pollici di murata causando danni minimi. Due lastre di corazza da 14 pollici sotto a quella colpita rimasero distorte leggermente verso l'interno causando limitati allagamenti.\nIl pesante fuoco della flotta britannica costrinse Scheer ad ordinare l'inversione di rotta alla sua flotta. A causa della sua ridotta velocit\u00e0 la \"Markgraf\" vir\u00f2 in anticipo, nel tentativo di mantenere la posizione nella linea di battaglia, questo, costrinse la \"Grosser Kurf\u00fcrst\" ad uscire dalla formazione. La \"Markgraf\" rimase dietro la \"Kronprinz\" mentre la \"Grosser Kurf\u00fcrst\" si impegn\u00f2 a guadagnare la sua posizione dietro la \"K\u00f6nig\". Dopo essere riuscito a sottrarre la sua flotta dal combattimento, Scheer ordin\u00f2 di assumere la formazione di crociera notturna, ma errori di comunicazione fra Scheer a bordo della e la , in testa alla formazione, causarono ritardi. Diversi incrociatori leggeri e cacciatorpediniere britannici incapparono nella linea tedesca attorno alle 21:20. nel conseguente breve ingaggio la \"Markgraf\" colp\u00ec l'incrociatore HMS \"Calliope\" cinque volte con le sue batterie secondarie. La flotta complet\u00f2 la formazione per le 23:30, con la \"Markgraf\" tredicesima nella linea formata da 24 navi da battaglia.\nAttorno le 02:45, diversi cacciatorpediniere britannici organizzarono un attacco con i siluri contro la met\u00e0 posteriore della linea tedesca. La \"Markgraf\" inizialmente non apr\u00ec il fuoco, incerta sulla appartenenza dei cacciatorpediniere. Ma gli ufficiali di tiro a bordo della \"Grosser Kurf\u00fcrst\" aprirono il fuoco ed cambiarono rotta per evitare i siluri, la \"Markgraf\" imit\u00f2 la manovra ed apr\u00ec il fuoco.I l violento fuoco delle navi tedesche costrinse i cacciatorpediniere britannici a ritirarsi. Alle 05:06, la \"Markgraf\" ed molte altre navi aprirono il fuoco su quello che pensavano fosse un sommergibile.\nLa \"Hochseeflotte\" era riuscita ad attraversare le linee del naviglio sottile britannico senza che le navi da battaglia di Jellicoe intervenissero, e conseguentemente raggiunsero le secche di Horns Rev (costa ovest della Danimarca) per le 04:00 del primo giugno. Nel raggiungere Wilhelmshaven, la \"Markgraf\" entr\u00f2 nel porto mentre molte altre navi rimasero in difesa fuori del canale. La nave fu poi trasferita ad Amburgo dove fu riparata presso il bacino di carenaggio della AG Vulcan. Le riparazioni furono completate per il 20 luglio. Durante la battaglia la \"Markgraf\" utilizz\u00f2 254 proietti per le batterie principali e 214 per quelle da 150\u00a0mm. Fu colpita da cinque proietti di grande calibro che uccisero 11 uomini e ne ferirono 13.\nOperazioni successive.\nDopo le riparazioni, la \"Grosser Kurf\u00fcrst\" fu inviata nel Baltico per addestramento. L'ammiraglio Scheer organizz\u00f2 una sortita in forze, simile a quella che port\u00f2 alla battaglia dello Jutland, per il 18\u201320 agosto. Dato che il ed il erano i soli incrociatori da battaglia in condizioni operative, la \"Markgraf\", la nuova nave da battaglia, e la \"Grosser Kurf\u00fcrst\", furono temporaneamente distaccate al I.\u00a0Aufkl\u00e4rungsgruppe per la missione. L'ammiraglio Scheer con il resto della \"Hochseeflotte\" avrebbe seguito in copertura. La Royal Navy venne a conoscenza della sortita e fece salpare la \"Grand fleet\" per intercettare le navi tedesche. Alle 14:35, Scheer fu avvisato dell'avvicinarsi delle navi britanniche, e non volendo affrontare di nuovo l'intera flotta britannica appena 11 settimane dopo la battaglia dello Jutland, si ritir\u00f2 verso i porti tedeschi.\nLa \"Markgraf\" fu presente nella sortita del 18-20 ottobre verso il Sunderland, che si concluse senza incontri.\nTra il 21 ottobre ed il 2 novembre effettu\u00f2 delle missioni di addestramento insieme al resto del III.\u00a0Geschwader. Due giorni dopo era di nuovo in linea. Il 5 novembre, due sommergibili si arenarono sulla costa danese. Fu inviato del naviglio sottile per il recupero ed il III.\u00a0Geschwader, che era in navigazione nel Mare del Nord in rotta verso Wilhelmshaven, come copertura.\nLa nave torn\u00f2 in linea con la flotta per il 23 aprile. Tra 17 maggio ed l'8 giugno condusse un programma di addestramento insieme al resto del III.\u00a0Geschwader nel Mar Baltico. Al ritorno nel Mare del Nord fu assegnata alla sorveglianza del Golfo di Germania (parte sud est del mare del Nord), interrotta solo da un periodo di revisione in gennaio e dalle periodiche missioni di addestramento.\nOperazione Albion.\nNell'ottobre 1917 navig\u00f2 verso la baia di Danzica per partecipare alla preparazione dell'operazione Albion, per la conquista delle isole di fronte a Riga. Il 12 ottobre, la \"Markgraf\" si posizion\u00f2 nella baia di Tagalaht (nord dell'isola di Saaremaa) oltre il capo Ninase (Ninnast).\nDopo il vittorioso assalto anfibio il III. Geschwader navig\u00f2 verso la baia di Danzica, ma la \"Markgraf\" rimase indietro per diversi giorni. Il 17 ottobre la \"Markgraf\" lasci\u00f2 la baia di Tagalaht per ricongiunsersi alla sua squadra nel Gulf of Riga, ma il giorno successivo si aren\u00f2 davanti a Kalkgrund. La nave fu velocemente liberata, e raggiunse il 19 ottobre, il III. Geschwader a nord delle secche di Larina. Il giorno dopo, la \"Markgraf\" navig\u00f2 verso il canale di Moon, ed il 25 partecip\u00f2 al bombardamento delle postazioni russe sull'isola Kyn\u00f6.\nLa \"Markgraf\" urt\u00f2 due mine, in rapida successione, nello stretto di Irbe ed imbarc\u00f2 260 t di acqua. La nave continu\u00f2 verso Kiel passando per Neufahrwasser a Danzica; poi si diresse a Wilhelmshaven, dove i danni da mina furono riparati. I lavori furono completati presso i Cantieri Imperiali di Wilhelmshaven dal 6 al 23 novembre.\nTornata in servizio, riprese i compiti di pattugliamento nel Mare del Nord. La nave prese poi parte alla missione contro i convogli alleati nel Mare del Nord, tra la Gran Bretagna e la Norvegia condotta fra il 23 ed il 25 aprile, che fu interrotta per le avarie meccaniche subite dalla SMS \"Moltke\".\nDestino finale.\nLa \"Markgraf\" avrebbe dovuto partecipare all'ultima azione della \"Hochseeflotte\". Dalla base di Wilhelmshaven, la flotta tedesca, si sarebbe diretta in forze contro le coste inglesi per affrontare la \"Grand Fleet\"; Scheer \u2014ora il \"Gro\u00dfadmiral\" della flotta\u2014 si proponeva di infliggere il massimo dei danni alla flotta britannica, per ottenere migliori condizioni di resa, sacrificando la flotta tedesca. Ma, mentre la flotta si riuniva a Wilhelmshaven, i marinai, stanchi della guerra, iniziarono a disertare in massa. Mentre la \"Von der Tann\" e la \"Derfflinger\" passavano attraverso le chiuse che dividevano il porto interno di Wilhelmshaven e i canali esterni, circa 300 uomini, da entrambe le navi, si calarono dalle murate e scapparono sulle rive.\nIl 24 ottobre 1918, fu dato l'ordine di salpare da Wilhelmshaven. Dalla notte del 29 ottobre, i marinai di numerose navi si ammutinarono; tre navi del III. Geschwader si rifiutarono di levare le ancore, ed atti di sabotaggio si verificarono a bordo delle navi da battaglia e . L'ordine di partenza fu ritirato di fronte alla rivolta. Nel primo novembre 1918, inizi\u00f2 la rivoluzione tedesca che port\u00f2 all'Armistizio, decretando la fine della guerra.\nIn seguito alla resa della Germania nel novembre 1918, la maggior parte della Hochseeflotte, sotto il comando del contrammiraglio Ludwig von Reuter, furono condotte presso la base navale britannica di Scapa Flow. Prima della partenza della flotta tedesca, l'ammiraglio Adolf von Trotha esplicit\u00f2 a von Reuter che, in ogni caso, le navi non potevano essere consegnate agli Alleati. La flotta tedesca si incontr\u00f2 con l'incrociatore leggero britannico , che la port\u00f2 verso la grande scorta di navi alleate che doveva condurla fino a Scapa Flow. La flotta alleata era composta da circa 370 navi britanniche, statunitensi e francesi. Una volta confinate a Scapa Flow, alle navi furono rimossi gli otturatori dei cannoni per renderli inservibili.\nLa flotta rimase prigioniera durante i negoziati che condussero alla firma del trattato di Versailles. Von Reuter riteneva che la Royal Navy si sarebbe impossessata delle navi per il 21 giugno, che era la scadenza imposta alla Germania per la firma del trattato. Non essendo a conoscenza della proroga concessa fino al 23, Reuter decise di dare l'ordine di affondare le navi. La mattina del 21 giugno, la flotta britannica lasci\u00f2 Scapa Flow per condurre delle esercitazioni in mare, e alle 11:20 Reuter trasmise l'ordine alle sue navi. La \"Markgraf\" affond\u00f2 alle 16:45.\nI soldati britannici di guardia alle navi persero il controllo nel tentativo di impedire l'affondamento delle navi; spararono ed uccisero il capitano della \"Markgraf\", Walter Schumann, che si trovava su di una scialuppa, ed un marinaio. In totale, le guardie uccisero nove tedeschi e ne ferirono 21. Il resto degli equipaggi, in totale 1.860 tra ufficiali e marinai, fu imprigionato.\nLa \"Markgraf\" non fu mai recuperata per la demolizione, al contrario della maggior parte delle altre navi autoaffondate La \"Markgraf\" e le sue due gemelle affondarono in acque pi\u00f9 profonde delle altre navi da battaglia, il che rendeva il recupero pi\u00f9 difficile. L'inizio della seconda guerra mondiale nel 1939 pose fine alle operazioni di recupero, e dopo la guerra si stabil\u00ec che il recupero dei relitti pi\u00f9 profondi era economicamente non possibile. I diritti per il futuro recupero vennero venduti alla Gran Bretagna nel 1962. La \"Markgraf\" e le altre navi affondate sul fondo della baia di Scapa Flow sono un popolare sito per immersioni subacquee, e sono protette da stretti regolamenti.\nBibliografia.\nFonti on-line"}
{"id": "2420572", "revid": "1566286", "url": "https://it.wikipedia.org/wiki?curid=2420572", "title": "Andy Richter", "text": "Carriera.\nSecondo di quattro figli della designer Glenda Palmer e dell'insegnante Laurence R. Richter, i suoi genitori divorziarono quando aveva 4 anni.\nAlla fine degli anni ottanta Andy Richter frequenta la Columbia College Chicago, dove apprende le basi della recitazione comica, e nel 1988 lavora come assistente alla produzione di alcuni cortometraggi pubblicitari a Chicago. L'anno seguente lavora presso alcune compagnie teatrali, con le quali ottiene un buon successo, in particolar modo con la rappresentazione in scena di \"The Real Live Brady Bunch\", celebre sitcom degli anni settanta. L'attenzione mediatica intorno a Richter gli d\u00e0 la possibilit\u00e0 di lavorare nel 1993 al \"Late Night with Conan O'Brien\", inizialmente come autore, e in seguito come spalla comica di Conan O'Brien.\nRichter lascia lo show televisivo \"Late Night with Conan O'Brien\" nel 2000, per lavorare nella sua prima produzione che porta il suo nome: \"Andy Richter Controls the Universe\", in onda su Fox Network. Lo show per\u00f2 viene cancellato dopo due stagioni. Segue l'esperienza della sitcom \"Give Me Five\", che dura una sola stagione e \"Andy Barker P.I.\", co-prodotto da Conan O'Brien e in onda su NBC. Richter \u00e8 apparso come guest star anche in diverse serie televisive come \"Malcolm\", \"Monk\", \"Chuck\" e \"Arrested Development - Ti presento i miei\" (nel ruolo di se stesso) e in alcune produzioni cinematografiche come \"Elf - Un elfo di nome Buddy\", \"La figlia del mio capo\", \"Scary Movie 2\", \"Blades of Glory - Due pattini per la gloria\" e \"Il dottor T e le donne\". Andy Richter ha anche doppiato Ben in \"La Grande B!\" e Mortino nella serie di \"Madagascar\".\nRichter \u00e8 stato sposato dal 1994 al 2019 con l'attrice Sarah Thyre, dalla quale ha avuto due figli, William (2001) e Mercy (2007)."}
{"id": "2420574", "revid": "19933", "url": "https://it.wikipedia.org/wiki?curid=2420574", "title": "Podigora", "text": ""}
{"id": "2420576", "revid": "767487", "url": "https://it.wikipedia.org/wiki?curid=2420576", "title": "Tony Bobbitt", "text": ""}
{"id": "2420579", "revid": "110157", "url": "https://it.wikipedia.org/wiki?curid=2420579", "title": "Plymouth (Michigan)", "text": "Plymouth \u00e8 una citt\u00e0 degli Stati Uniti d'America situata nella contea di Wayne, nello Stato del Michigan."}
{"id": "2420581", "revid": "287204", "url": "https://it.wikipedia.org/wiki?curid=2420581", "title": "Lamberto Bergamini", "text": "Biografia.\nAllievo del maestro Mario Pieraccini a Milano, debutt\u00f2 in teatro a Legnago nella \"Favorita\" di Donizetti, nel ruolo di \"Fernando\". Nel 1911 cant\u00f2 \"Don Pasquale\" e \"Fedora\" al Teatro Chiabrera di Savona, opera ripetuta anche nella sua citt\u00e0, Pisa, assieme al concittadino Vicleffo Scamuzzi.\nFu molto attivo al teatro dell'Opera di Roma (prima Teatro Costanzi) nella \"Favorita\", nella Fatma di Schenardi (Prima assoluta), nella Mignon di Thomas (in italiano) nel 1916, Il barbiere di Siviglia di Rossini con la De Hidalgo, La Traviata con Rosina Storchio e Giuseppe Danise, \"La boh\u00e8me\" di Giacomo Puccini nel 1918 e nell'opera Il Dibuk di L.Rocca nel 1935.\nCant\u00f2 ruoli da protagonista in numerosi teatri d'Italia, tra cui il Teatro Petruzzelli di Bari (La Traviata, Werther, La Boh\u00e8me), Teatro Filarmonico di Verona (\"Fenton\" nel Falstaff di Verdi), al Teatro alla Scala di Milano, Teatro Comunale di Modena, Teatro Carlo Felice di Genova, Teatro Regio di Parma, Teatro Morlacchi di Perugia, Teatro Sociale di Trento, Teatro Massimo di Palermo, e all'estero cant\u00f2 in una tourn\u00e9e in Brasile (con certezza a S.Paolo e Rio de Janeiro), al Teatro Colyseo di Buenos Aires, in Uruguay presso il Teatro Solis di Montevideo nel 1914 ne La boh\u00e8me e nel 1925 \"La cena delle beffe\" di Giordano con Apollo Granforte e Tancredi Pasero, a Bastia in Corsica nel 1914, a Montecarlo (Sala Garnier) nel 1919 e in un'importante produzione di Norma all'Op\u00e8ra di Parigi, a fianco di Gina Cigna, Francesco Merli (Pollione) e Tancredi Pasero (Oroveso), nel ruolo di \"Flavio\", nel 1935.\nNegli ultimi anni della sua carriera si \u00e8 dedicato ai ruoli di fianco, seppure in cast importanti, tra cui ha preso parte al Teatro Reale dell'Opera di Roma al \"Werther\" di Massenet, insieme a Tito Schipa (Werther), Licia Albanese e Gianna Pederzini, diretti dal maestro Tullio Serafin, ed ha cantato il ruolo di \"Nereo\" nel Mefistofele di Boito, a fianco di Ezio Pinza (protagonista), Giovanni Malipiero (Faust) e Pia Tassinari (Margherita) nel 1936 (l'anno prima con la stessa opera aveva inaugurato il nuovo teatro di Adria, a fianco di Rosetta Pampanini, il grande basso Tancredi Pasero nel ruolo di \"Mefistofele\", il tenore Malipiero e Giulietta Simionato nel ruolo di \"Elena\"). \nConcluse la sua attivit\u00e0 intorno al 1948, presso il Teatro Grattacielo di Genova.\nPrese parte anche ad alcune prime assolute di opere: la Fatma di Tito Schenardi al Teatro Costanzi (dell'Opera) di Roma e l'\"Orseolo\" di Ildebrando Pizzetti per il 2\u00ba Maggio Musicale Fiorentino nel 1935, al Teatro Comunale di Firenze.\nIncisioni.\nVanta anche alcune registrazioni discografiche presso la Societ\u00e0 Italiana del Grammofono, effettuate nel 1918 e 1919:"}
{"id": "2420586", "revid": "767487", "url": "https://it.wikipedia.org/wiki?curid=2420586", "title": "Polo Carrera", "text": "Caratteristiche tecniche.\nDotato di grandi mezzi tecnici, Carrera combin\u00f2 la sua abilit\u00e0 nel controllo di palla al temperamento.\nCarriera.\nClub.\nA 15 anni esordi in prima divisione ecuadoriana con l'LDU Quito, rimanendovi fino al 1968; passato al Pe\u00f1arol di Montevideo, vi rimase fino al 1969. L'anno seguente si trasfer\u00ec al Club Atl\u00e9tico River Plate (Uruguay). Tornato in Ecuador, gioc\u00f2 per El Nacional, Universidad Cat\u00f3lica, LDU Quito e nuovamente Universidad Cat\u00f3lica.\nNazionale.\nHa giocato con la Nazionale di calcio dell'Ecuador dal 1966 al 1983, totalizzando 20 presenze e segnando 3 reti.\nAllenatore.\nInizi\u00f2 guidando la Liga de Quito nel 1990, nel 1992-1993 l'Espoli, ottenendo la promozione in Serie A. Nel 1994-1995 allen\u00f2 El Nacional e Aucas."}
{"id": "2420587", "revid": "647919", "url": "https://it.wikipedia.org/wiki?curid=2420587", "title": "Milona", "text": ""}
{"id": "2420589", "revid": "767487", "url": "https://it.wikipedia.org/wiki?curid=2420589", "title": "Diidroergotamina", "text": "La diidroergotamina \u00e8 un principio attivo di indicazione specifica contro le forme di cefalea.\nIndicazioni.\nLa Diidroergotamina \u00e8 una sostanza semi-sintetica derivata dall'Ergotamina.\nHa azioni simili ai Triptani, in qualit\u00e0 di un agonista della Serotonina 5-HT (1D) recettori e provocando vasocostrizione dei vasi sanguigni intracranici, ma interagisce anche centrale con Dopamina e recettori adrenergici. \nViene utilizzato come terapia contro la cefalea a grappolo e altre forme simili."}
{"id": "2420590", "revid": "729019", "url": "https://it.wikipedia.org/wiki?curid=2420590", "title": "Abierto Mexicano Telcel 2008", "text": "L'Abierto Mexicano Telcel 2008 \u00e8 stato un torneo di tennis giocato sulla terra rossa.\n\u00c8 stata la 15\u00aa edizione del torneo maschile che fa parte della categoria International Series Gold nell'ambito dell'ATP Tour 2008, e l'8\u00aa del torneo femminile che fa parte della categoria Tier III nell'ambito del WTA Tour 2008. \nSia il torneo maschile che quello femminile si sono giocati al Fairmont Acapulco Princess di Acapulco in Messico, \ndal 25 febbraio al 2 marzo 2008.\nCampioni.\nSingolare maschile.\n Nicol\u00e1s Almagro ha battuto in finale David Nalbandian, 6\u20131, 7\u20136(1)\nSingolare femminile.\n Flavia Pennetta ha battuto Aliz\u00e9 Cornet, 6\u20130, 4\u20136, 6\u20131\nDoppio maschile.\n Oliver Marach / Michal Merti\u0148\u00e1k hanno battuto Agust\u00edn Calleri / Luis Horna, 6\u20132, 6\u20137(3), 10\u20137\nDoppio femminile.\n Nuria Llagostera Vives / Mar\u00eda Jos\u00e9 Mart\u00ednez S\u00e1nchez hanno battuto in finale Iveta Bene\u0161ov\u00e1 / Petra Cetkovsk\u00e1, 6\u20132, 6\u20134"}
{"id": "2420591", "revid": "599013", "url": "https://it.wikipedia.org/wiki?curid=2420591", "title": "Cedric Bozeman", "text": ""}
{"id": "2420596", "revid": "767487", "url": "https://it.wikipedia.org/wiki?curid=2420596", "title": "Wallis Bird", "text": "Vive e lavora a Londra, Dublino e Mannheim.\nBiografia.\nLa prima volta che Wallis Bird \u00e8 venuta a contatto con la musica aveva sei mesi, ricevendo la sua prima chitarra dal padre. Nata mancina, dopo aver perso tutte le dita della mano sinistra in un incidente con un tagliaerba (quattro furono poi ricucite), si \u00e8 abituata a suonare una chitarra destrorsa capovolta, cosa che ha contribuito al suo modo di suonare non convenzionale. \u00c8 andata a scuola a Colaiste Bride, Enniscorthy, dove ha studiato musica e ha suonato ad ogni attivit\u00e0 scolastica durante il periodo trascorso l\u00ec.\nDopo la scuola Bird si \u00e8 trasferita a Dublino a studiare composizione per canzoni presso la Ballyfermot Rock School. Qui ha incontrato A\u00f3ife O'Sullivan, che sarebbe poi entrata a far parte della sua band. Durante quel periodo ha continuato a suonare in piccoli club o pub cos\u00ec come in festival pi\u00f9 importanti. Nel 2005 si \u00e8 trasferita in Germania per un programma di scambio. Prolungando il suo viaggio tedesco ha incontrato altri musicisti e ha formato un nuovo gruppo di supporto. Dopo concerti a Berlino, Londra, Francoforte e Mannheim, ha deciso di rimanere per un semestre in un college musicale di Mannheim, dove ha vissuto per un anno e mezzo, ora vive a Berlino.\nMusica.\nBird \u00e8 spesso paragonata a famose cantautrici come Ani DiFranco, Fiona Apple o la giovane Janis Joplin. Nelle sue canzoni fonde elementi di musica folk tradizione, blues e funk con una sonorit\u00e0 rock energetica e genuina. La sua voce eccezionale tiene conto di un gi\u00e0 vasto repertorio da morbide ballate folk ad eccitanti e potenti canzoni.\nAccompagnata dai compagni del suo gruppo, i fratelli Christian e Michael Vinne e A\u00f3ife O'Sullivan, si esibisce spesso in tour per l'Europa. Nell'aprile del 2006 il suo EP di debutto \"Branches Untangle\" \u00e8 stato pubblicato anche in Germania dalla sua etichetta indipendente Bird Records.\nNell'ottobre del 2006 Bird ha firmato un contratto mondiale di registrazione con Island Records Group UK. L'EP \"Moodsets\" \u00e8 uscito per il download e su vinile il 30 luglio 2007, a cui il 18 settembre 2007 \u00e8 seguita la pubblicazione in Germania del suo album di debutto \"Spoons\". Il brano \"Counting to Sleep\" \u00e8 stato scelto da iTunes come singolo della settimana e la versione digitale del suo album \"Spoons\" di conseguenza \u00e8 schizzata nella Top 10 della classifica inglese degli album pi\u00f9 scaricati. Il 15 ottobre 2007 viene pubblicato nel Regno Unito il singolo \"Blossoms in the Street\" mentre il 22 ottobre successivo \u00e8 uscita l'edizione su supporto fisico di \"Spoons\".\nNel febbraio 2008, Bird ha tenuto un tour nel Regno Unito come supporter per la star del soul Gabrielle e pi\u00f9 tardi, nello stesso anno, con Billy Bragg.\nThe Sun.\nNell'ottobre 2008, Bird ha registrato una reinterpretazione di \"Just Can't Get Enough\", successo del 1981 dei Depeche Mode, per una campagna televisiva del quotidiano \"The Sun\" intitolata \"All For 30p\". A seguito di ripetute richieste degli spettatori, la canzone \u00e8 stata pubblicata in digitale in Europa come doppio lato A insieme alla canzone di Wallis \"The Sunshine Song\".\n\"New Boots\".\nWallis Bird ha pubblicato il suo secondo album \"New Boots\" nella Repubblica di Irlanda il 24 luglio 2009. L'album ha debuttato nella classifica ufficiale irlandese degli album posizionandosi al quattordicesimo posto. L'album \u00e8 stato pubblicato in Europa centrale dalla Columbia Records nella primavera del 2010."}
{"id": "2420598", "revid": "121061815", "url": "https://it.wikipedia.org/wiki?curid=2420598", "title": "Rupert von Trapp", "text": "Biografia.\nNacque dieci mesi dopo il matrimonio dei suoi genitori. Suo padre era Georg Ludwig von Trapp (1880-1947) e sua madre Agathe Whitehead (1891-1922). Von Trapp crebbe a Zell am See durante la prima guerra mondiale con i suoi fratelli, Agathe von Trapp (1913-2010), Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972) e Johanna von Trapp (1919-1994). La sorella minore, Martina von Trapp (1921-1951), nacque a Klosterneuburg (Austria), mentre la \"Trapp Family\" si era spostata da Zell-am-See a seguito dell'allagamento della loro casa situata sulle rive del lago omonimo. Prima di abitare nella casa al lago, la famiglia aveva vissuto in una fattoria chiamata \"Erlhof\" vicina alla casa della madre della moglie di von Trapp e delle sue sorelle.\nNel 1922, Agathe Whitehead mor\u00ec di scarlattina e venne sepolta a Klosterneuburg. In quel tempo Rupert aveva undici anni. Nel 1925, la famiglia si spost\u00f2 a Aigen un sobborgo di Salisburgo. Rupert entr\u00f2, al fratello Werner, alla scuola pubblica mentre le sue sorelle andarono a studiare nel vicino convento delle orsoline.\nNel 1927, suo padre Georg Ludwig von Trapp, spos\u00f2 Maria Augusta Kutschera, l'insegnante delle sue sorelle Maria Franziska e Johanna. Georg e Maria Augusta ebbero tre figli: Rosemarie von Trapp, Eleonore von Trapp e Johannes von Trapp. Rupert studi\u00f2 medicina e divenne un cittadino austriaco. I suoi hobby erano suonate la fisarmonica ed il pianoforte. Successivamente, nel coro di famiglia, cant\u00f2 da basso. Nel 1938 ebbe la possibilit\u00e0 di un lavoro a Vienna ma dovette rifiutare in quanto il posto era inibito ai dottori di origine ebraica. La famiglia lasci\u00f2 l'Austria nell'estate di quell'anno e si trasfer\u00ec negli Stati Uniti. A quell'epoca Rupert aveva circa 25 anni. Nel 1942 dovette interrompere l'attivit\u00e0 canora nel Gruppo di famiglia e, assieme al fratello Werner, fu richiamato alle armi e destinato in Italia con la \"10th Mountain Division\".\nNel 1947, pochi mesi dopo la morte del padre Georg Ludwig, nel maggio dello stesso anno, spos\u00f2 Henriette Lajoie, da cui ebbe sei figli, ed abbandon\u00f2 il coro di famiglia. Nello stesso anno si laure\u00f2 alla \"University of Vermont\", divenendo poi cittadino statunitense nel 1948.\nMor\u00ec nel 1992, all'et\u00e0 di 80 anni e venne sepolto nei \"Trapp Family Lodge Grounds\", ovvero nelle vicinanze della casa di famiglia nel Vermont, assieme al padre, la matrigna e le sorelle Hedwig e Martina; in seguito vennero inumati vicino loro il fratello Werner e le altre sorelle, fatta eccezione di Johanna."}
{"id": "2420599", "revid": "767487", "url": "https://it.wikipedia.org/wiki?curid=2420599", "title": "Stuntman (videogioco)", "text": "Stuntman \u00e8 un videogioco che permette al giocatore di impersonare uno stuntman che realizza salti e acrobazie spettacolari con la propria auto.\nIl videogioco consente di partecipare come stuntman in 6 diverse pellicole nella modalit\u00e0 carriera:\nInoltre nel videogioco c'\u00e8 una modalit\u00e0 libera detta Stunt Arena (nel menu detto Editor di stunt) dove il giocatore pu\u00f2 costruire la propria pista dove compiere acrobazie con attrezzature varie. All'inizio non c'\u00e8 un'ampia scelta di oggetti e vetture ma progredendo nella modalit\u00e0 carriera si possono sbloccare nuove attrezzature e automobili.\nIl videogioco comprende inoltre dei contenuti speciali dove si pu\u00f2 vedere: il trailer del videogioco e di V rally 3, interviste inedite con veri stuntman e altro ancora."}
{"id": "2420600", "revid": "149466", "url": "https://it.wikipedia.org/wiki?curid=2420600", "title": "Balduino II di Courtenay", "text": ""}
{"id": "2420603", "revid": "339392", "url": "https://it.wikipedia.org/wiki?curid=2420603", "title": "A.C. Ercolano 1924", "text": ""}
{"id": "2420607", "revid": "23825", "url": "https://it.wikipedia.org/wiki?curid=2420607", "title": "Johann Marie Farina", "text": ""}
{"id": "2420609", "revid": "62748", "url": "https://it.wikipedia.org/wiki?curid=2420609", "title": "Trapp Family Singers", "text": ""}
{"id": "2420610", "revid": "117538717", "url": "https://it.wikipedia.org/wiki?curid=2420610", "title": "Gran Premio di Spagna 1988", "text": "Il Gran Premio di Spagna 1988 fu una gara di Formula 1, disputatasi il 2 ottobre 1988 sul Circuito di Jerez de la Frontera. Fu la quattordicesima prova del mondiale 1988 e vide la vittoria di Alain Prost su McLaren - Honda, seguito da Nigel Mansell e da Alessandro Nannini.\nQualifiche.\nSenna conquist\u00f2 l'undicesima pole position stagionale, con un vantaggio di circa sei centesimi su Prost; terzo tempo per Mansell, seguito da Boutsen, Nannini e Capelli.\nGara.\nAl via Prost scatt\u00f2 meglio del compagno di squadra prendendo il comando della corsa; il pilota brasiliano perse anche la seconda posizione a favore di Mansell. Come gli era gi\u00e0 capitato nel Gran Premio precedente, Senna cominci\u00f2 poi ad accusare un eccessivo consumo di carburante, dovendo rallentare; al 39\u00ba giro il pilota della McLaren fu quindi superato da Capelli (che si ritir\u00f2 poco dopo per problemi al motore), cedendo poi la posizione anche a Nannini. Prost vinse davanti a Mansell, Nannini, Senna, Patrese e Berger.\nNonostante la vittoria, il francese non aument\u00f2 il proprio vantaggio in classifica su Senna a causa della regola degli scarti, che stabiliva che solo gli undici migliori risultati fossero validi nella classifica piloti; avendo conquistato sei vittorie e sei secondi posti, Prost dovette scartare un secondo posto, guadagnando quindi solo tre punti. Con questa situazione, se Senna (che aveva al suo attivo sette vittorie, due secondi, un quarto ed un sesto posto) avesse vinto nel Gran Premio del Giappone sarebbe diventato Campione del Mondo."}
{"id": "2420611", "revid": "599013", "url": "https://it.wikipedia.org/wiki?curid=2420611", "title": "Thomas Hamilton", "text": ""}
{"id": "2420612", "revid": "110157", "url": "https://it.wikipedia.org/wiki?curid=2420612", "title": "\u00c8 una vita che ti aspetto", "text": "\u00c8 una vita che ti aspetto \u00e8 il secondo romanzo pubblicato da Fabio Volo, nel 2003.\nTrama.\nIl protagonista si chiama Francesco, parla in prima persona della propria vita, che fino ad un certo punto si \u00e8 mossa in maniera praticamente autonoma dalla sua stessa volont\u00e0. Arriva per\u00f2 un momento in cui, in qualche modo, Francesco cercher\u00e0 di riappropriarsene, e questo percorso richieder\u00e0 forti dosi di un certo anticonformismo. La ricerca della propria strada passer\u00e0 dalla volont\u00e0 di raggiungere una forma di serenit\u00e0 con s\u00e9 stesso, con i suoi genitori e con chiunque gli stia accanto.\nL'abbandono del vizio del fumo coincider\u00e0 col tentativo di abbandonare ogni tipo di dipendenza, fisica e non, e la ricerca di una donna da amare, ma veramente, dopo tante storie vissute con troppa leggerezza, completer\u00e0 il percorso di Francesco verso una vita pi\u00f9 armoniosa, in contemporanea all'incontro con Ilaria, conosciuta in un negozio di fiori."}
{"id": "2420614", "revid": "1305772", "url": "https://it.wikipedia.org/wiki?curid=2420614", "title": "Rai (San Polo di Piave)", "text": "Rai \u00e8 l'unica frazione del comune di San Polo di Piave, in provincia di Treviso.\nGeografia fisica.\nRai sorge al centro di un'area rurale ancora scarsamente urbanizzata, comprendendo la porzione settentrionale del territorio comunale. \u00c8 un'area totalmente pianeggiante, con altitudini che variano dai 20 ai 30 m s.l.m. andando da sudest a nordovest.\nTra i corsi d'acqua si citano il fosso Borniola e il rio Piavesella, compresi nel bacino idrografico del Monticano.\nMonumenti e luoghi d'interesse.\nChiesa parrocchiale.\nEretta nel 1650, \u00e8 l'erede di una chiesetta intitolata ai Santi Nicol\u00f2 e Maria Maddalena, citata nel 1544 come dipendenza della pieve di Vazzola. Divenne parrocchiale nel 1772 con la soppressione del convento dei carmelitani che gestivano la comunit\u00e0. Ha subito numerosi interventi e restauri durante il secondo dopoguerra.\nConvento dei Carmelitani.\nVerso la met\u00e0 del XVI secolo i Collalto costruirono, in prossimit\u00e0 della torre, una chiesetta dedicata all'Annunziata, affiancata da un piccolo convento che donarono ai carmelitani osservanti nel 1567 (motivo per cui la chiesa fu poi intitolata alla Madonna del Carmine). Il monastero funzion\u00f2 sino al 1772, quando fu soppresso dal governo veneziano e istituita l'odierna parrocchia.\nTorre di Collalto.\nSorge isolata appena a nord del centro, ma in origine faceva parte di un complesso pi\u00f9 vasto. Costruita su una \"motta\" artificiale alta 4-5 metri, si trovava in posizione strategica, presso la strada Ongaresca che collegava il guado sul Piave di Stabiuzzo a quello sul Livenza di Fontanelle.\nDi probabili origini romane, il castello fu possedimento dei Patriarchi di Aquileia, degli Ezzelini e dei Caminesi per finire, dal 1358, ai Collalto. Nel 1411 cedette all'assedio degli Ungheri guidati da Pippo Spano.\nL'edificio rimase pressoch\u00e9 intatto sino al 1918, ma fu distrutto dagli Austriaci in ritirata sul finire della Grande Guerra. Altri gravi danni furono provocati da un uragano nel 1925.\nVilla Bonotto, Contessotto.\nIl complesso, di origine settecentesca, sorge a sud della frazione ed \u00e8 in grave stato di degrado.\nSul lato orientale (quello prospiciente la strada), una serie di edifici bassi disposti a \"L\" racchiudono una corte su cui si affaccia uno dei fronti della casa padronale. L'altra facciata \u00e8 invece rivolto a un piccolo giardino abbandonato e ai resti del muro di cinta, interrotto da un cancello in ferro battuto.\nLa casa padronale, a pianta quadrata, culmina nella copertura a piramide con un pinnacolo di pietra. Le due facciate risultano simili, con le aperture disposte simmetricamente secondo il tradizionale schema tripartito.\nSulla strada si affaccia l'oratorio intitolato a Dio Figlio Liberatore; come si legge su una lapide ai piedi dell'altare, fu innalzato nel 1718 dai Zuliani, proprietari della villa sino a pochi decenni fa."}
{"id": "2420617", "revid": "2011865", "url": "https://it.wikipedia.org/wiki?curid=2420617", "title": "H\u00e9l\u00e8ne Kuragina", "text": "La principessa Elena Vasil'evna Kuragina Bezuchova quasi sempre indicata come H\u00e9l\u00e8ne (in russo: \u0415\u043b\u0435\u043d\u0430 (\u042d\u043b\u0435\u043d) \u041a\u0443\u0440\u0430\u0433\u0438\u043d\u0430) \u00e8 un personaggio di \"Guerra e pace\" di Lev Tolstoj.\nFiglia del principe Vasilij e sorella di Hippolite e Anatole, viene descritta come una donna bella e immorale. Si sposa infatti con Pierre Bezuchov per poter disporre della ricca eredit\u00e0 lasciatagli dal padre morto di ictus. I due poi si separeranno dopo il duello con Dolochov riuscendo ad ottenere per s\u00e9 met\u00e0 del patrimonio. Muore di angina durante la campagna di Russia.\nCompare nei seguenti film tratti dal romanzo:"}
{"id": "2420620", "revid": "767487", "url": "https://it.wikipedia.org/wiki?curid=2420620", "title": "Carlos Torres Garc\u00e9s", "text": "Carriera.\nClub.\nGioc\u00f2 per l'El Nacional di Quito, con cui vinse un titolo nazionale; nel 1975 pass\u00f2 al Toluca in Messico, vincendo il campionato, tornando nel 1976 in Ecuador all'Emelec di Guayaquil. Nel 1981 si trasfer\u00ec al Barcelona, e nel 1984 al Nueve de Octubre, ritirandosi l'anno successivo. Ha segnato 107 gol nel campionato di calcio ecuadoriano.\nAllenatore.\nHa allenato le giovanili dell'Emelec, e nel 1994 vinse il titolo con la prima squadra, che guid\u00f2 anche durante la Coppa Libertadores 2007, e nel 2008 allen\u00f2 per alcune partite il Deportivo Azogues."}
{"id": "2420621", "revid": "111466550", "url": "https://it.wikipedia.org/wiki?curid=2420621", "title": "The Last Song (singolo Elton John)", "text": "The Last Song \u00e8 un brano composto ed interpretato da Elton John; il testo \u00e8 di Bernie Taupin.\nIl brano.\nLa canzone, ultima traccia dell'album di provenienza (il celebre \"The One\", del 1992), \u00e8 espressamente dedicata a Ryan White, giovane vittima dell'AIDS. Il testo di Bernie (letteralmente significa \"L'Ultima Canzone\"), rimanendo in tema, ricalca la vicenda di un ragazzo sieropositivo, ormai morente, che riceve dal padre un'ultima, inaspettata visita. La musica \u00e8 conforme alle parole scritte da Taupin; struggente e malinconica, mostra Elton alle tastiere. Anche Guy Babylon suona le tastiere, mentre Davey Johnstone \u00e8 presente alla chitarra acustica. Al basso si cimenta Pino Palladino. La voce di John rende l'idea del dramma intrinseco al brano.\n\"The Last Song\", pubblicata come singolo il 6 ottobre 1992, raggiunse una #21 UK e una #23 USA, mentre in Canada raggiunse la #7. I proventi delle vendite di questo singolo furono donati al \"Ryan White fund\" dell'ospedale di Riley. \"The Last Song\", inoltre, \u00e8 stata usata come tema portante di un montaggio di fotografie ritraenti persone rimaste vittime dell'AIDS (Ryan White incluso) alla fine del film \"And the Band Played On\" (1993)."}
{"id": "2420622", "revid": "93556", "url": "https://it.wikipedia.org/wiki?curid=2420622", "title": "Christian Goethals", "text": "Partecip\u00f2 al solo Gran Premio di Germania 1958 pilotando una Cooper privata. Si ritir\u00f2 al 4\u00ba giro."}
{"id": "2420624", "revid": "112914512", "url": "https://it.wikipedia.org/wiki?curid=2420624", "title": "Gran Premio del Giappone 1988", "text": "Il Gran Premio del Giappone 1988 fu una gara di Formula 1, disputatasi il 30 ottobre 1988 sul Circuito di Suzuka. Fu la quindicesima prova del mondiale 1988 e vide la vittoria di Ayrton Senna su McLaren - Honda, seguito da Alain Prost e da Thierry Boutsen. Grazie a questa vittoria il pilota brasiliano conquist\u00f2 il primo titolo mondiale della sua carriera.\nQualifiche.\nCome di consueto le McLaren monopolizzarono la prima fila, con Senna in pole position davanti al compagno di squadra Prost. Alle loro spalle si piazzarono Berger, Capelli, Piquet e Nakajima.\nGara.\nAl via Senna fece spegnere il motore, riuscendo a riavviarlo grazie alla lieve pendenza sulla quale era situata la griglia di partenza. Il brasiliano scivol\u00f2 per\u00f2 in quattordicesima posizione, mentre il suo compagno di squadra si invol\u00f2 al comando, seguito da Berger e Capelli. Il pilota della March super\u00f2 immediatamente l'austriaco, andando poi ad insidiare Prost, rallentato da un problema al cambio; al termine del sedicesimo giro l'italiano sopravanz\u00f2 il rivale, cedendogli per\u00f2 nuovamente la posizione all'inizio del giro successivo, poche centinaia di metri dopo e ritirandosi, tre tornate pi\u00f9 tardi, per un problema elettrico. Fu la prima volta dal Gran Premio degli USA 1983 che un motore aspirato transitava in testa al termine di un giro (Mansell aveva percorso alcuni metri in testa al via del Gran premio del Brasile ad inizio anno).\nNel frattempo aveva cominciato a piovere e Senna, dopo una grande rimonta, si era riportato alle spalle del compagno di squadra. Lo sorpass\u00f2 nel corso del 28\u00ba passaggio, approfittando di un doppiaggio; da questo punto il brasiliano fu imprendibile e condusse fino al traguardo, vincendo gara e titolo mondiale. Infatti, nonostante Prost avesse conquistato pi\u00f9 punti del rivale, per via della regola degli scarti (che prevedeva che solo i migliori undici risultati fossero validi per la classifica piloti) il francese fu costretto a scartare diversi piazzamenti, mentre Senna, con le sue otto vittorie, aveva dovuto rinunciare solo ad un punto. Terzo chiuse Boutsen, seguito da Berger, Nannini e Patrese."}
{"id": "2420627", "revid": "599013", "url": "https://it.wikipedia.org/wiki?curid=2420627", "title": "Horacio Llamas", "text": ""}
{"id": "2420628", "revid": "297802", "url": "https://it.wikipedia.org/wiki?curid=2420628", "title": "Johnny Bonnel", "text": ""}
{"id": "2420629", "revid": "114893836", "url": "https://it.wikipedia.org/wiki?curid=2420629", "title": "Referendum sulla permanenza del Regno Unito nelle Comunit\u00e0 europee", "text": "Il referendum sulla permanenza del Regno Unito nelle Comunit\u00e0 europee si tenne il 5 giugno 1975 e si concluse con un'indicazione di permanenza con il 67,23% dei consensi dei britannici contro il 32,77% di voti per l'uscita dall'organismo; l'affluenza alle urne fu del 64,62%.\nContesto.\nDopo aver firmato il Trattato di adesione il 22 gennaio 1972 assieme alla Danimarca, all'Irlanda ed alla Norvegia, la ratifica del Trattato di adesione fu approvata dal Parlamento britannico il 16 ottobre 1972 e promulgata dalla Regina il giorno successivo.\nL'estensione del diritto europeo sul quadro normativo del Regno Unito fu regolamentata con l'approvazione della legge sulle Comunit\u00e0 europee del 1972.\nIl Regno Unito divenne membro della Comunit\u00e0 europea il 1\u00ba gennaio 1973, assieme alla Danimarca ed all'Irlanda.\nPosizioni politiche.\nSi schier\u00f2 per il s\u00ec gran parte del Partito Laburista allora al governo con Harold Wilson, gran parte dei conservatori della neo leader Margaret Thatcher, del Partito Liberale, il Partito Social Democratico, il Partito dell'Alleanza dell'Irlanda del Nord ed il Partito Progressista Unionista di Avanguardia, mentre per il no si schierarono la sinistra del Partito Laburista, una minoranza dei conservatori, il Partito Unionista dell'Ulster, il Partito Comunista di Gran Bretagna, il Fronte Nazionale Britannico ed il Partito Nazionale Scozzese.\nRisultati.\nPensi che il Regno Unito dovrebbe restare nella Comunit\u00e0 europea (Mercato comune)?"}
{"id": "2420630", "revid": "767487", "url": "https://it.wikipedia.org/wiki?curid=2420630", "title": "Che - Guerriglia", "text": "Che - Guerriglia (\"Guerrilla\") \u00e8 un film del 2008 diretto da Steven Soderbergh.\nPellicola biografica basata sulle vicende del rovesciamento della Guerra Rivoluzionaria e del Movimento Sim\u00f3n Bol\u00edvar sorto in Bolivia nel 1965 e guidato da Ernesto \"Che\" Guevara.\nTrama.\nGli ultimi tre anni di vita di Ernesto \"Che\" Guevara dopo il trionfo della rivoluzione cubana: dal 1965 quando il Che decide di lasciare tutto, sua moglie, i suoi figli e tutti gli incarichi politici a Cuba per andare in Bolivia per dar vita a una nuova rivoluzione fino alla sua morte il 9 ottobre 1967 a La Higuera. Giunto a La Paz sotto falsa identit\u00e0, incontra altri rivoluzionari dell'Esercito di Liberazione Nazionale e insieme a loro si incammina verso la giungla per dar vita a un'insurrezione armata.\nProduzione.\n\"Che - Guerriglia\" \u00e8 la seconda di due parti dedicate alla figura di Che Guevara: la prima \"Che - L'argentino\" \u00e8 sempre diretta da Soderbergh. Le due parti, riunite in un unico film, sono state presentate in concorso al 61\u00ba Festival di Cannes, dove il protagonista Benicio del Toro ha vinto il premio per la miglior interpretazione maschile.\nCast.\nNel film compare in un cameo l'attore Matt Damon nei panni di un prete. L'attore aveva gi\u00e0 lavorato con il regista Steven Soderbergh nella trilogia degli \"Ocean\", e nel 2009 ha proseguito tale sodalizio interpretando il protagonista di \"The Informant!\", diretto appunto da Soderbergh.\nDistribuzione.\nIl film \u00e8 stato distribuito in Italia dalla BiM Distribuzione a partire dal 30 aprile 2009."}
{"id": "2420637", "revid": "1305772", "url": "https://it.wikipedia.org/wiki?curid=2420637", "title": "Podgora (disambigua)", "text": "Podgora, toponimo comune a molte lingue slave corrispondente all'italiano \"Piedimonte\", pu\u00f2 riferirsi a:"}
{"id": "2420638", "revid": "123027807", "url": "https://it.wikipedia.org/wiki?curid=2420638", "title": "Palazzo Bonocore", "text": "Palazzo Bonocore \u00e8 un edificio di Palermo risalente al 1509.\n\u00c8 stato restaurato da parte della Sovraintendenza ai beni culturali di Palermo ed \u00e8 stato riaperto al pubblico ospitando la mostra della tradizione liturgica greco-albanese e latina in Sicilia.\nStoria.\nDalle fonti bibliografiche in possesso si ricava che i primi proprietari, nel XVI secolo, furono alcuni componenti della famiglia Di Carlo.\nNel 1593 venne acquistato dal senatore Stefano Conte, nobile di origini ligure, per poi passare in propriet\u00e0 agli inizi del XVIII secolo al giudice Francesco Gastone, marchese dell'Ingegno, di nobile famiglia catanese.\nLa figlia di quest'ultimo, Margherita Gastone, unica erede del palazzo, spos\u00f2 a met\u00e0 del XVIII secolo Francesco Antonio Lo Faso e Gaetani IV duca di Serradifalco, il quale divenne cos\u00ec proprietario dell'edificio.\nSuccessivamente, al concludersi del XIX secolo, ne divenne proprietario il ricco banchiere Salvatore Buonocore, da cui deriva il nome con cui oggi \u00e8 identificato.\nNell'ottobre 2015 il palazzo ha riaperto i battenti come sede del Museo multimediale sul patrimonio culturale immateriale siciliano.\nStruttura e posizione.\nIl palazzo fa parte della cornice di piazza Pretoria e l'attuale aspetto risale alla famiglia Lo Faso duchi di Serradifalco. \nSi tratta di un edificio neoclassico, il cui prospetto con ogni probabilit\u00e0 fu progettato dal duca Domenico Lo Faso di Serradifalco, importante intellettuale della prima met\u00e0 dell'Ottocento e dilettante di architettura.\nEsso rappresenta una cornice di delimitazione del perimetro della piazza con, alle spalle, il principale corso Vittorio Emanuele.\nLa facciata esterna presenta cornicioni e capitelli riportati di recente alla originaria luminosit\u00e0. L'interno presenta degli splendidi saloni interamente decorati con pitture della seconda met\u00e0 del XIX secolo.\nMuseo.\nAll'interno espone il patrimonio culturale immateriale siciliano attraverso un itinerario tematico suddiviso in ambienti, con sequenze su megaschermi per un totale di 67 minuti di proiezioni ed un'esposizione di oggetti ed esempi di arte siciliana, tra cui ceramiche, piastrelle, pupi siciliani e gioielli."}
{"id": "2420641", "revid": "88740", "url": "https://it.wikipedia.org/wiki?curid=2420641", "title": "Julie Manase", "text": "Biografia.\nFiglia d'arte del grande attore Sonny Chiba, inizia la sua carriera nel mondo del cinema come attrice comparendo in ruoli minori in telefilm di scarso successo. Insoddisfatta la giovane sperimenta con successo la coordinazione e la pratica di arti marziali. Il grande Yuen Wo Ping la vorr\u00e0 come assistente per il capolavoro di Ang Lee \"La tigre e il dragone\". Il grande esperto aveva gi\u00e0 curato le scenografie e la coreografie dei combattimenti del celebre \"Matrix\".\nNel 2003, la ormai celebre segretaria e assistente di Ping si mette al lavoro in \", interpretando anche la piccola parte di una guardia del corpo di O-Ren Ishii, che morir\u00e0 trafitta e impalata ad uno stipite di legno rigurgitando sangue.\nNei titoli comparir\u00e0 con il suo vero nome, Juri Manase."}
{"id": "2420642", "revid": "2180138", "url": "https://it.wikipedia.org/wiki?curid=2420642", "title": "Bitlis", "text": "Bitlis (; in armeno: \"Baghaghesh\", pi\u00f9 tardi \"Baghesh\") \u00e8 una citt\u00e0 della Turchia, situata nella parte orientale dell'Anatolia, a dal lago di Van.\nBitlis \u00e8 capoluogo della provincia omonima."}
{"id": "2420643", "revid": "164044", "url": "https://it.wikipedia.org/wiki?curid=2420643", "title": "Ville Jalasto", "text": "Carriera.\nClub.\nJalasto ha iniziato a giocare a calcio con la maglia dell'Honka. Ha esordito in prima squadra nel 2004, quando il club militava ancora in Ykk\u00f6nen. Nel campionato 2005, l'Honka ha conquistato la promozione in Veikkausliiga, cos\u00ec il difensore ha potuto debuttare nella massima divisione locale nel corso del 2006. Sempre con questa squadra, ha disputato la prima partita nelle competizioni europee per club: il 17 luglio 2008 \u00e8 stato infatti schierato titolare nella vittoria casalinga per 3-0 contro l'\u00cdA Akranes, partita valida per la Coppa UEFA 2008-2009. Jalasto \u00e8 rimasto all'Honka fino al termine del campionato 2008.\nIl 9 marzo 2009, i norvegesi dell'Aalesund hanno annunciato sul proprio sito internet che Jalasto avrebbe sostenuto un periodo di prova per il club. Il 19 marzo, il giocatore ha ufficialmente firmato un contratto con la nuova squadra, con l'accordo che sarebbe stato valido fino al 1\u00ba luglio 2012.\nHa debuttato in Eliteserien in data 13 aprile 2009, quando \u00e8 subentrato ad Enar J\u00e4\u00e4ger nella sconfitta per 4-2 maturata sul campo dell'Odd Grenland. L'8 agosto successivo ha segnato la prima rete in squadra, nella vittoria per 3-1 sullo Stab\u00e6k, in una sfida valida per i quarti di finale del Norgesmesterskapet 2009. Successivamente, nel corso dello stesso anno, la sua squadra si \u00e8 aggiudicata la vittoria finale nel torneo.\nIn virt\u00f9 di questo risultato, l'Aalesund ha aperto la stagione successiva disputando la Superfinalen 2010, in cui Jalasto e compagni sono stati per\u00f2 sconfitti dal Rosenborg. L'Aalesund si \u00e8 aggiudicato anche la vittoria nel Norgesmesterskapet 2011. Jalasto \u00e8 rimasto in forza al club sino all'estate 2012, collezionando complessivamente 105 presenze e 2 reti con questa casacca.\nIl 30 luglio 2012, \u00e8 stato ufficializzato il suo passaggio allo Stab\u00e6k, a partire dal 1\u00ba agosto successivo: il finlandese ha firmato un contratto valido per i successivi tre anni e mezzo. Ha esordito in squadra il 12 agosto, schierato titolare nella vittoria casalinga per 2-1 sul Sandnes Ulf. In questa porzione di stagione ha disputato 11 partite in squadra, senza mettere a segno alcuna marcatura; contemporaneamente, lo Stab\u00e6k \u00e8 retrocesso in 1. divisjon, in virt\u00f9 dell'ultimo posto finale in campionato.\nNell'annata successiva, ha contribuito al ritorno dello Stab\u00e6k in Eliteserien. \u00c8 rimasto in squadra per altre due stagioni, con il campionato 2015 che \u00e8 culminato con una qualificazione per l'Europa League 2016-2017. Il 21 dicembre 2015, Jalasto e lo Stab\u00e6k hanno ufficializzato la decisione di separare le proprie strade al termine dell'anno, con il giocatore che si sarebbe quindi svincolato. Jalasto si \u00e8 quindi congedato con 101 presenze e 7 reti, tra tutte le competizioni.\nIl 22 dicembre 2015, l'HJK ha annunciato sul proprio sito internet d'aver ingaggiato Jalasto, che ha firmato col nuovo club un contratto valido a partire dal 1\u00ba gennaio 2016.\nIl 23 dicembre 2018 ha firmato un accordo biennale con il Kongsvinger, valido a partire dal 1\u00ba gennaio 2019. Al termine di questo contratto si \u00e8 ritirato dall'attivit\u00e0 agonistica.\nNazionale.\nJalasto ha debuttato per la il 7 ottobre 2006, nella partita contro la Slovacchia. \u00c8 stato selezionato per partecipare al campionato europeo Under-21 2009. Complessivamente, ha totalizzato 17 presenze e una rete con questa selezione.\nIl 25 maggio 2010, Jalasto \u00e8 stato convocato per la prima volta dal commissario tecnico della Nazionale maggiore, Stuart Baxter, in vista di una partita amichevole contro la , da disputarsi a Kielce. Il 29 maggio, Jalasto ha sostituito Veli Lampi nel corso della partita, terminata 0-0, effettuando cos\u00ec il suo debutto internazionale.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "2420644", "revid": "1568601", "url": "https://it.wikipedia.org/wiki?curid=2420644", "title": "Ghiacciaio Laurentide", "text": "Il Laurentide era un massiccio ghiacciaio continentale che copriva centinaia di migliaia di chilometri quadrati, la maggior parte del Canada e una grande porzione degli Stati Uniti settentrionali, tra 95.000 e 20.000 anni circa Prima del Presente. Il suo confine meridionale comprendeva i siti attuali di New York e Chicago, seguendo allora abbastanza precisamente il corso attuale del Missouri fino ai pendii settentrionali delle Cypress Hills, oltre le quali esso emergeva nel ghiacciaio della Cordigliera. La coltre di ghiaccio si estendeva approssimativamente verso sud fino al 38\u00b0 di latitudine nelle zone centrali del continente.\nStoria.\nCon uno spessore di oltre 3\u00a0km nel Nunavik, molto pi\u00f9 sottile per\u00f2 ai suoi margini dove i Nunatak erano comuni nelle zone collinari, questo ghiacciaio continentale era la caratteristica primaria del periodo glaciale nel Nord America.\nDurante la sua esistenza, i suoi cicli di crescita e fusione avevano un'influenza determinante sul clima globale. Questo accadeva perch\u00e9 esso serviva a deviare le correnti a getto le quali altrimenti sarebbero fluite dal relativamente caldo Oceano Pacifico, attraverso il Montana e il Minnesota, verso sud. Ci\u00f2 diede al Sudovest degli Stati Uniti, altrimenti destinato al deserto, abbondanti precipitazioni piovose durante le ere glaciali \u2014 in forte contrasto con la maggior parte di altre zone del mondo le quali divennero eccessivamente secche, sebbene l'effetto dei ghiacciai continentali in Europa avessero un effetto analogo alla piovosit\u00e0 nelle regioni afghane, zone dell'Iran, forse (d'inverno) nel Pakistan occidentale, come pure nel Nord Africa.\nLa sua fusione caus\u00f2 anche i maggiori sconvolgimenti nel ciclo climatico globale, poich\u00e9 si \u00e8 creduto che l'enorme afflusso di acqua a bassa salinit\u00e0 nell'Oceano Atlantico, inizialmente attraverso i fiumi Susquehanna e successivamente tramite il San Lorenzo, abbia \"spezzato\" la circolazione di acqua da sud a nord nell'Atlantico, creando la breve fredda epoca del Dryas recente e un breve ri-avanzamento del ghiacciaio continentale, il quale non arretr\u00f2 da Nunavik se non a cominciare da circa 6.500 anni fa.\nAlcuni hanno argomentato che l'enorme afflusso di acqua dolce blocc\u00f2 l'alimentazione del ghiacciaio \"affamandolo\", favorendone l'arretramento, ormai gi\u00e0 iniziato. Questa \u00e8 una posizione controversa perch\u00e9 \u00e8 noto che il Nord Atlantico era molto freddo durante tutti i periodi glaciali ed \u00e8 probabile che l'anticiclone al di sopra del ghiacciaio aiutasse a sostenerlo attraverso i venti umidi orientali che favorivano i venti apportatori di neve dal sud.\nDurante lo stadio pre-illinoiano il ghiacciaio continentale Laurentide si estendeva anche pi\u00f9 lontano verso sud, arrivando fino alla Douglas County (Kansas) e quasi fino a St. Louis nel Missouri.\nSi \u00e8 perfino anche sospettato che il definitivo collasso del Laurentide possa avere indirettamente influenzato l'agricoltura europea attraverso l'innalzamento del livello globale marino.\nIl ghiaccio pi\u00f9 antico del Canada \u00e8 un residuo del ghiacciaio Laurentide chiamato \"Barnes Ice Cap\" (calotta glaciale di Barnes) situato nella zona centrale dell'isola di Baffin, vecchio di 20.000 anni."}
{"id": "2420645", "revid": "1543377", "url": "https://it.wikipedia.org/wiki?curid=2420645", "title": "Rudi Schreurs", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Belgio, al FIFA Futsal World Championship 1989 nel quale i \"diavoli rossi\" hanno raggiunto il quarto posto finale, sconfitti della finalina dagli Stati Uniti. In totale, ha disputato 16 incontri con i \"diavoli rossi\", realizzando 12 reti."}
{"id": "2420648", "revid": "599013", "url": "https://it.wikipedia.org/wiki?curid=2420648", "title": "Frank Luypaert", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Belgio, al FIFA Futsal World Championship 1989 nel quale i \"diavoli rossi\" hanno raggiunto la quarta posizione finale, sconfitti della finalina dalla selezione statunitense. In totale, ha disputato 11 incontri con i \"diavoli rossi\"."}
{"id": "2420649", "revid": "110157", "url": "https://it.wikipedia.org/wiki?curid=2420649", "title": "Nepean", "text": "Nepean (/ne'pi:n/) \u00e8 una localit\u00e0 adiacente al comune di Ottawa, nell'Ontario (Canada) che \u00e8 stata unita ad altri 10 comuni costituendosi in Municipalit\u00e0 Regionale di Carleton nel 2001 per divenire poi la nuova citt\u00e0 di Ottawa. Tuttavia, il nome Nepean persiste nell'uso comune in riferimento al territorio. La popolazione di Nepean \u00e8 di circa 150.000 abitanti.\nNonostante la localit\u00e0 adiacente di Kanata rappresenti il centro imprenditoriale e ad alta tecnologia della regione, Nepean ospitava le industrie Nortel, JDS Uniphase e Gandalf Technologies. Come per il resto della Regione Capitale Nazionale anche a Nepean l'economia \u00e8 fortemente dipendente dall'amministrazione pubblica del governo federale.\nPrima della sua fusione con altri 10 comuni nella nuova citt\u00e0 di Ottawa nel 2001, Nepean aveva 124.878 abitanti distribuiti su una superficie di 217 km\u00b2."}
{"id": "2420652", "revid": "352448", "url": "https://it.wikipedia.org/wiki?curid=2420652", "title": "Laurentide (ghiacciaio)", "text": ""}
{"id": "2420656", "revid": "1632387", "url": "https://it.wikipedia.org/wiki?curid=2420656", "title": "Palude", "text": "Una palude \u00e8 un terreno coperto d'acqua stagnante, caratterizzato dallo sviluppo di una particolare vegetazione e fauna che si \u00e8 adattata all'elevata umidit\u00e0 ambientale e all'imbibizione dei terreni.\nTipologia.\nEsistono paludi d'acqua dolce o salata (palude salmastra), a seconda che esse si formino vicino ai laghi e corsi dei fiumi o nelle vicinanze delle pianure costiere. Quando la palude \u00e8 originata dall'accumulo di acqua di piena in zone basse, prende il nome di lama, mentre quando questa zona bassa si trova tra l'argine ed il corso naturale del fiume si parla di golena.\nFormazioni.\nSi origina grazie alla mancanza di un normale deflusso delle acque dove esse vengono raccolte in una piana, oppure attraverso la falda sotterranea nell'area interessata, o quando un lago si prosciuga.\nSi deve distinguere la palude comune, con formazioni prevalentemente erbacee o arbustive, dalla palude alberata (tipologia poco frequente in Italia). Un'altra distinzione \u00e8 tra la palude in cui il livello dell'acqua \u00e8 sempre sopra la superficie del suolo e quella che, perlomeno in estate, ha il livello dell'acqua sotto la superficie del suolo.\nBonifica.\nL'uomo si avvale di opere di bonifica per trasformare le paludi in zone agricole produttive. Fra le citt\u00e0 che si sono estese grazie alle bonifiche si ricordano l'Antica Roma, Bruxelles, Tokyo, San Pietroburgo, Livorno, Grosseto, Ravenna, Latina, Foggia, Belgrado e Nichelino.\nL'opera di bonifica inoltre riesce ad eliminare possibili effetti igienico-sanitari negativi che possono arrivare anche a patologie gravi come la malaria."}
{"id": "2420658", "revid": "599013", "url": "https://it.wikipedia.org/wiki?curid=2420658", "title": "Eric Maes", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Belgio, al FIFA Futsal World Championship 1989 dove la nazionale belga ha raggiunto la quarta posizione finale, sconfitta della finalina dalla nazionale statunitense. In totale, ha disputato 12 incontri con i \"diavoli rossi\", realizzando 7 reti."}
{"id": "2420660", "revid": "1543377", "url": "https://it.wikipedia.org/wiki?curid=2420660", "title": "Stan Siorovigas", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420663", "revid": "84881", "url": "https://it.wikipedia.org/wiki?curid=2420663", "title": "Ni-MH", "text": ""}
{"id": "2420664", "revid": "2048388", "url": "https://it.wikipedia.org/wiki?curid=2420664", "title": "Eddy Berdusco", "text": "Carriera.\nCalcio.\nCon la Nazionale canadese di calcio ha disputato diciotto gare segnando quattro reti.\nCalcio a 5.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420665", "revid": "1543377", "url": "https://it.wikipedia.org/wiki?curid=2420665", "title": "Korgan", "text": "Korgan \u00e8 una citt\u00e0 della Turchia, centro dell'omonimo distretto della provincia di Ordu.\nKorgan dista 73 chilometri da Ordu."}
{"id": "2420668", "revid": "767487", "url": "https://it.wikipedia.org/wiki?curid=2420668", "title": "Ernesto Guerra", "text": "Come giocatore, nel 1957, ha segnato il primo gol della storia del campionato ecuadoriano di calcio, messo a segno con la sua squadra, il Deportivo Quito contro il Barcelona.\nCarriera.\nClub.\nHa legato il suo nome al Deportivo Quito, con cui ha vinto il campionato di calcio ecuadoriano nel 1964, ritirandosi nel 1965.\nAllenatore.\nHa allenato il Deportivo Quito l'anno seguente al suo ritiro, guidandolo subito alla conquista del titolo nazionale; nel 1976 ha vinto nuovamente il campionato con l'El Nacional, impresa ripetuta nel 1982 e nel 1992; alla guida della Nazionale di calcio dell'Ecuador ha partecipato alla Copa Am\u00e9rica 1979 e alla Copa Am\u00e9rica 1983."}
{"id": "2420669", "revid": "767487", "url": "https://it.wikipedia.org/wiki?curid=2420669", "title": "Norm Odinga", "text": "Carriera.\nCalcio.\nCon la Nazionale canadese di calcio ha disputato sei gare ufficiali segnando una rete.\nCalcio a 5.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420676", "revid": "661526", "url": "https://it.wikipedia.org/wiki?curid=2420676", "title": "Fearless Records", "text": "La Fearless Records \u00e8 un'etichetta discografica statunitense che si occupa principalmente di punk e alternative rock, attiva effettivamente dal 1994. L'etichetta ha sede a Westminster, in California. La Fearless \u00e8 nota anche per le sue pubblicazioni nel campo del pop punk, che includono le compilation della serie \"Punk Goes...\", dove vari artisti della scena punk e rock reinterpretano brani di altri generi in chiave esclusivamente punk.\nNel maggio del 2015 l'etichetta \u00e8 stata comprata dalla \"Concord Bicycle Music\".\nArtisti.\nAttuali.\nArtisti sotto contratto con la Fearless Records al 17 luglio 2020.\nPassati.\nArtisti che sono stati sotto contratto con la Fearless Records."}
{"id": "2420678", "revid": "1613123", "url": "https://it.wikipedia.org/wiki?curid=2420678", "title": "Li soprani der monno vecchio", "text": "Li soprani der monno vecchio (\"I sovrani del mondo antico\") \u00e8 un sonetto in dialetto romanesco composto da Giuseppe Gioachino Belli il 21 gennaio 1831, tratto dai \"Sonetti romaneschi\".\nContenuto del sonetto.\nUn banditore del re si aggira per Roma, gridando ai popolani un editto scritto dal re. Il re dichiara i suoi pieni poteri nella citt\u00e0, dicendo che pu\u00f2 fare quel che vuole, senza preoccuparsi di essere contestato da qualcuno. Andando avanti con la sua dichiarazione, il banditore, per mezzo del re, nell'editto sostiene che nel mondo chi non sia nato potente non pu\u00f2 far nulla per cambiare l'ordine delle cose. La gente di Roma, interrogata dal banditore sulla faccenda, risponde che \u00e8 la pura verit\u00e0.\nTemi.\nIl breve contenuto mostra satiricamente, ma in maniera reale, la situazione italiana del 1800. Tuttavia Belli, analizzando gli aspetti crudi e rozzi della politica del suo tempo, analizza una situazione che pu\u00f2 ricollegarsi a qualsiasi momento storico dell'Italia. Belli nella frase \"Io so' io e voi nun ziete un cazzo!\", analizza la particolare e mediocre condizione del popolino italiano di fronte ai potenti, il quale, a causa della sua stessa scelta di voler essere sottomesso, si ritrova sempre a subire e a tenere il capo chino. \nTuttavia il sonetto, se interpretato pi\u00f9 ampiamente, pu\u00f2 riguardare anche qualsiasi altro popolo che \u00e8 governato da istituzioni corrotte, e non solo quello italiano. Come dice nel sonetto l'autore, chi non sia Papa, Re o Imperatore nella societ\u00e0, non conta nulla, e nell'editto l'anonimo re obbliga il popolo a obbedirgli, dacch\u00e9 lui ha il diritto di vita e di morte su ogni uomo.\nIn sostanza la critica di Belli \u00e8 rivolta al popolo romano e italiano, che accetta i soprusi con fiducia, come se non avesse alternative di riscatto.\nIl sonetto ne \"Il marchese del Grillo\".\nIl sonetto \u00e8 stato riscoperto in campo cinematografico nel 1981, dal momento che rappresenta uno dei temi principali del film \"Il marchese del Grillo\" di Mario Monicelli con Alberto Sordi, pellicola ambientata proprio nella Roma del Belli. Infatti Sordi nei panni del ricco, pigro e sfaccendato marchese, pronuncia la frase dinanzi ad un gruppo di popolani tra i quali si era mischiato, in un'osteria, che sono stati appena arrestati dopo una rissa (arresto al quale il Marchese, in virt\u00f9 del suo rango, rimane immune). La sua frase \"Mi dispiace: io so' io, e voi non siete un cazzo!\" \u00e8 tratta proprio dal componimento.\nI temi presenti in questo sonetto per\u00f2 fanno parte anche di un'altra sequenza del film. Il prete Don Bastiano (Flavio Bucci), scomunicato da Papa Pio VII per aver ammazzato un nobile napoletano che gli aveva insidiato la sorella, vive in esilio fuori citt\u00e0.\nUn giorno Don Bastiano viene catturato, e, una volta confermate le accuse a suo carico, viene condannato a morte mediante la ghigliottina. Poco prima di morire, mentre il condannato viene portato in piazza e sbeffeggiato da tutto il popolo, Don Bastiano ha il coraggio di denunciare le malefatte dei potenti, rimproverando infine il popolo italiano di essere cos\u00ec tanto sciocco e cieco da non rendersi contro della sua situazione di semi-schiavit\u00f9. Il popolino, dopo il discorso finale, anzich\u00e9 insultarlo, lo applaude fragorosamente mentre viene decapitato. \nValore del sonetto nel cinema.\nAltri tipici esempi in cui si svolge una curata analisi del popolino romano e delle sue abitudini sono nei film di Luigi Magni: \"Nell'anno del Signore\", \"In nome del Papa Re\" e \"In nome del popolo sovrano\"."}
{"id": "2420685", "revid": "842", "url": "https://it.wikipedia.org/wiki?curid=2420685", "title": "Reflections Interactive", "text": ""}
{"id": "2420686", "revid": "112145338", "url": "https://it.wikipedia.org/wiki?curid=2420686", "title": "Tony Dorsett", "text": "Dorsett \u00e8 stato uno dei pi\u00f9 grandi running back della storia della NFL. Ha militato per undici stagioni nei Dallas Cowboys e ha disputato la sua ultima stagione nel 1988 coi Denver Broncos. Con 99 yard detiene il record della corsa pi\u00f9 lunga dalla linea di \"scrimmage\" conclusasi con un touchdown.\nCarriera professionistica.\nDallas Cowboys.\nDorsett fu scelto dai Dallas Cowboys con la seconda chiamata assoluta del Draft NFL 1977. I Cowboys avevano scambiato la loro 24\u00ba scelta del draft e tre scelte del secondo giro con i Seattle Seahawks per arrivare abbastanza in alto da scegliere il giocatore. Dorsett firm\u00f2 un contratto quinquennale del valore di 1,1 milioni di dollari. Fu il secondo contratto pi\u00f9 ricco mai firmato da un rookie: Ricky Bell (un altro running back) scelto come primo assoluto nel draft '77 ne aveva firmato uno da 1,2 milioni di dollari. Dorsett gioc\u00f2 coi Cowboys fino alla stagione 1987.\nNella sua stagione da rookie, Tony corse per 1.007 yard e 12 touchdown vincendo il titolo di miglior rookie dell'anno. Dorsett part\u00ec per la prima volta come titolare nella decima gara stagionale di Dallas, e lo rimase per molti anni. Dorsett fu il primo giocatore a vincere il campionato a livello di college e poi il Super Bowl l'anno successivo, quando i Cowboys sconfissero i Denver Broncos 27-10 vincendo il Super Bowl XII. Nel suo secondo anno, il 1978, Dorsett corse 1.325 yard e 9 touchdown. I Cowboys raggiunsero nuovamente il Super Bowl, perdendo 35-31 contro i Pittsburgh Steelers nel Super Bowl XIII.\nLa stagione pi\u00f9 produttiva di Dorsett fu il 1981, quando corse 1.646 yard.\nDenver Broncos.\nDorsett corse un totale di 12.036 yard a Dallas prima di essere scambiato coi Denver Broncos nel 1988 per una scelta del quinto giro del draft. Dorsett guid\u00f2 i Broncos con 703 yard e 5 touchdown quell'anno ma gli infortuni lo costrinsero al ritiro prima dell'inizio della stagione 1989."}
{"id": "2420688", "revid": "1683880", "url": "https://it.wikipedia.org/wiki?curid=2420688", "title": "Alex Bunbury", "text": "Anche suo figlio Teal \u00e8 un calciatore.\nCarriera.\nBunbury ha iniziato a giocare calcio in maniera professionistica negli Hamilton Steelers in Canada, oltre ad un anno nella Canadian Soccer League con i Toronto Blizzard ed i Montr\u00e9al Supra.\nNel 1993, dopo una infelice stagione al West Ham United (sei presenze tra campionato e coppe), giunge in Portogallo al C.S. Mar\u00edtimo, diventando il miglior cannoniere in prima divisione della squadra di Madera con 59 goal in 165 gare, vincendo il premio come miglior straniero nella stagione 1994-95.\nAll'inizio del 1999, dopo la richiesta di giocare pi\u00f9 vicino alla sua Montr\u00e9al, Bunbury chiude la carriera dopo una stagione ai Kansas City Wizards nella Major League Soccer, iniziando la carriera di allenatore, prima al Bangu FC, poi alla Minnesota Thunder Academy (MTA).\nBunbury \u00e8 entrato nella Canadian Soccer Hall of Fame nell'aprile 2006. Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420693", "revid": "347132", "url": "https://it.wikipedia.org/wiki?curid=2420693", "title": "Golda Meir", "text": "Diresse la politica israeliana in periodi particolarmente difficili, trovandosi ad affrontare varie crisi internazionali, come la crisi petrolifera successiva alla guerra del Kippur, i contrasti militari con Egitto e Siria e, soprattutto, il massacro di Monaco ai Giochi olimpici del 1972, quando un commando di terroristi palestinesi sequestr\u00f2 ed uccise undici tra atleti e allenatori israeliani.\nA causa del suo carattere risoluto, le \u00e8 stata spesso paragonata, nonostante le evidenti differenze ideologiche, il Primo ministro britannico Margaret Thatcher: due \"lady di ferro\" della politica. Il suo piglio deciso era celebre anche in patria: gli israeliani, secondo una battuta ricorrente, solevano definirla \"l'unico vero uomo in Israele\", e anche David Ben-Gurion, ex Primo ministro israeliano, era solito riferirsi a lei come \"il miglior uomo al governo\". Nonostante questa nomea, verso la fine della sua carriera, Golda Meir ha saputo mantenere un'aura materna, che la faceva apparire come \"la nonna del popolo israeliano\". \u00c8 tuttora considerata una delle figure femminili pi\u00f9 importanti del XX secolo.\nGiovent\u00f9 e primi interessi per la politica.\nGolda Mabovi\u010d nacque a Kiev, allora parte dell'Impero Russo, nel 1898 da una famiglia estremamente modesta. Il padre, Moshe Mabovi\u010d era un carpentiere e sua madre, Bluma Neidi\u010d si occup\u00f2 di allevare Golda e le due sorelle, Sheyna e Clara, cos\u00ec come altri cinque fratelli che tuttavia morirono prima di raggiungere l'adolescenza, a causa delle estreme condizioni di miseria in cui versava la famiglia.\nGi\u00e0 nella prima infanzia \u00e8 testimone di episodi di antisemitismo che caratterizzavano la vita della comunit\u00e0 ebraica russa, i cosiddetti pogrom. L'aver sperimentato sulla sua pelle il razzismo e la persecuzione influenzer\u00e0 in futuro le scelte politiche di Golda Meir.\nNel 1903 il padre emigr\u00f2 negli Stati Uniti, con l'intenzione di farsi raggiungere dal resto della famiglia una volta che si fosse sistemato. Golda, quindi, assieme alla madre e alle sorelle, si trasfer\u00ec a Pinsk, nell'attuale Bielorussia. In quello stesso anno un pogrom particolarmente violento scaten\u00f2 le proteste della comunit\u00e0 ebraica russa. Golda Meir volle partecipare alle manifestazioni di protesta, nonostante avesse solo cinque anni e la famiglia fosse contraria.\nRaggiunto il padre a Milwaukee, Wisconsin nel 1906, complet\u00f2 il primo ciclo scolastico negli Stati Uniti, presso la Fourth Street Grade School, che attualmente \u00e8 stata ribattezzata Golda Meir School in suo onore, dal 1906 al 1912, quindi frequent\u00f2 la North Division High School di Milwaukee fino al 1916. Gi\u00e0 dai primi anni scolastici, Meir, che pure all'inizio non parlava inglese, mostr\u00f2 spiccate capacit\u00e0 di leadership, facendosi promotrice di molte iniziative, tra cui raccolte fondi per l'acquisto di libri di testo per i compagni meno abbienti.\nDopo aver litigato con i genitori, che volevano costringerla ad abbandonare gli studi da insegnante per sposarsi, all'et\u00e0 di 14 anni Golda Meir si trasfer\u00ec a Denver, Colorado, presso la casa della sorella. Sheyna Mabovi\u010d Korngold e il marito erano soliti organizzare dei dibattiti culturali, e in tali occasioni Meir entr\u00f2 per la prima volta in contatto con il mondo letterario, il femminismo e il pensiero sionista. Lei stessa scriver\u00e0, nella sua autobiografia: \"Denver fu un vero punto di svolta, perch\u00e9 l\u00ec ebbe inizio la mia vera istruzione. A Denver la vita mi si apr\u00ec innanzi per davvero\".\nDurante la permanenza a Denver, Meir conobbe anche Morris Meyerson, che frequent\u00f2 a partire dal 1913 e spos\u00f2 il 24 dicembre 1917, all'et\u00e0 di 19 anni, subito dopo aver ottenuto la cittadinanza.\nDopo il diploma, nel 1916 si iscrisse all'universit\u00e0, la Milwaukee Normal School, e divent\u00f2 insegnante. Insegn\u00f2 in una scuola Yiddish a Milwaukee e si fece notare prima partecipando e organizzando marce di protesta, quindi diventando un membro dell'organizzazione sionista laburista Poalei Zion. Nei due anni seguenti il suo impegno politico nelle associazioni ebraiche e sioniste \u00e8 molto intenso e la porta a viaggiare per gli Stati Uniti, in particolare, nel 1918 partecipa al Congresso degli Ebrei Americani in qualit\u00e0 di delegata di Milwaukee, \u00e8 la pi\u00f9 giovane delegata del meeting, e lei stessa considera questo come l'inizio della sua carriera politica.\nCarriera politica e nascita di Israele.\nNel 1921, nonostante le riserve del marito, la coppia lasci\u00f2 l'America per trasferirsi in Palestina, assieme alla sorella Sheyna e sua figlia. Il gruppo raggiunse Tel Aviv dopo aver attraversato l'Oceano Atlantico e il mar Mediterraneo a bordo della SS Pocahontas fino a Napoli. Dalla citt\u00e0 partenopea il loro viaggio prosegu\u00ec fino in Palestina a bordo di navi e treni. Al loro arrivo nella Palestina ebraica, i Meyerson si unirono a un kibbutz, nonostante l'iniziale diffidenza degli altri membri, dovuta alla nazionalit\u00e0 della coppia (entrambi erano cittadini americani). Fu proprio all'interno del Kibbutz, forma associativa volontaria di lavoratori basata sulla comunione di propriet\u00e0 e su regole solidaristiche, che Meir ebbe la sua prima vera formazione politica. Dopo tre anni nel kibbutz, nel 1924 la famiglia, in seguito alla nascita del primo figlio, Menahem, e alla malattia di Morris, decise di spostarsi a Gerusalemme. L\u00ec Meir trov\u00f2 impiego come tesoriera presso l'Ufficio Generale della Federazione dei Lavoratori dei Territori di Israele, una delle pi\u00f9 importanti organizzazioni economiche israeliane.\nA partire da 1928 fu la segretaria dell'Unione delle Donne Lavoratrici (\"Women's Working Council\"), mentre nel 1930 ader\u00ec al neonato partito Mapai, partito dei lavoratori israeliani, che in seguito si fonder\u00e0, insieme ad altre realt\u00e0 di ispirazione socialiste, nel partito dei laburisti. Nel 1946 divenne capo del dipartimento politico dell'Agenzia Ebraica per la Palestina, dopo aver svolto una brillante carriera nella centrale sindacale dell'Histadrut, unione dei lavoratori israeliani. Cominci\u00f2, contemporaneamente, ad impegnarsi attivamente in attivit\u00e0 politiche di tipo sionista, diventando delegata della World Zionist Organisation e organizzando l'immigrazione illegale di transfughi ebrei dall'Europa alla Palestina durante la seconda guerra mondiale.\nAl termine del secondo conflitto mondiale, Meir si occup\u00f2 principalmente dell'istituzionalizzazione di uno Stato di Israele nell'ex Palestina mandataria. All'inizio del 1948 torn\u00f2 negli Stati Uniti per cercare di raccogliere fondi per lo Stato ebraico, quindi, quando venne proclamata l'indipendenza di Israele, il 14 maggio 1948, Golda Meir divenne un membro del Consiglio Provvisorio di Stato, e una dei firmatari della dichiarazione di indipendenza di Israele, una delle due donne su ventiquattro firmatari. In seguito Meir dichiar\u00f2: \"Dopo aver firmato mi misi a piangere. Quando avevo studiato, a scuola, la storia americana e la firma della dichiarazione di indipendenza, non riuscivo a immaginare che fossero vere persone che facevano qualcosa di reale. E poi ero proprio io seduta a firmare una dichiarazione di indipendenza\".\nRuolo politico dopo la nascita di Israele.\nMinistro del lavoro.\nDopo la proclamazione dello Stato d'Israele (14 maggio 1948) e terminate le ostilit\u00e0 del primo conflitto arabo israeliano, Golda Meir divenne la prima ambasciatrice del neonato Stato di Israele a Mosca. Nel 1949 venne eletta nelle file del partito Mapai nella prima Knesset, il parlamento israeliano. L'allora primo ministro David Ben-Gurion la propose come vice primo ministro, ruolo che Meir declin\u00f2, preferendo optare per il ministero del lavoro. Nonostante la sua esperienza e l'impegno politico mostrato in tal senso negli anni del kibbutz, Golda Meir dovette vincere le ostilit\u00e0 di molti laburisti che consideravano azzardato avere una donna al ministero del lavoro. Nonostante le critiche, Meir si impegn\u00f2 a fondo per risolvere problemi di sicurezza sociale che affrontavano i nuovi coloni israeliani, in particolare per quanto riguarda l'assegnazione di case e di posti di lavoro. L'anno seguente, Morris Meyerson mor\u00ec per un attacco cardiaco. Sebbene i due vivessero separati da anni, Meir non manc\u00f2 di recarsi a Tel Aviv per partecipare ai funerali del marito.\nNel 1955, su richiesta dell'allora primo ministro Ben-Gurion, Meir si candid\u00f2 a sindaco di Tel Aviv, ma non venne eletta. In quel periodo, assieme a molti altri leader israeliani, ebraicizz\u00f2 il suo cognome in \"Meir\" che significa \"illuminato\", un cambiamento che Golda Meir fu riluttante a compiere, e decise di mantenere il cognome pi\u00f9 simile possibile a quello del defunto marito, ossia Meyerson.\nMinistro degli esteri.\nNonostante la sconfitta alle elezioni amministrative, Golda Meir fu nominata ministro degli esteri e, nel 1956 si ritrov\u00f2 ad affrontare la crisi di Suez. Recentemente, il quotidiano israeliano Haaretz ha riportato la notizia secondo cui lo storico dell'Universit\u00e0 di Varsavia Szymon Rudnicki avrebbe rinvenuto una corrispondenza risalente agli anni del suo ministero tra Meir e le autorit\u00e0 politiche polacche in cui il futuro primo ministro israeliano avanzava la possibilit\u00e0 di non consentire l'ingresso in Israele a ebrei anziani o portatori di handicap. La richiesta era la seguente:\nQuesta posizione, apparentemente frutto di un cinico calcolo politico da parte di Meir, ebbe un reale seguito nella pratica dell'immigrazione verso Israele. Mentre prima si operava una selezione sulla base delle professioni svolte dagli immigrati, a partire dal 1950 con la Legge del ritorno Israele apriva i propri confini a tutti gli ebrei del mondo, garantendo loro la cittadinanza. Ciononostante, gi\u00e0 a partire dal 1951 la legge sub\u00ec alcune modifiche, restringendo il campo degli aventi diritto alla cittadinanza israeliana solo agli ebrei che erano a rischio nel loro Paese d'origine o che potevano pagarsi da soli il viaggio (preferibilmente se giovani, in salute e con un'attivit\u00e0 commerciale).\nRitiro e ritorno.\nNel 1963 le venne diagnosticato un linfoma e Meir cominci\u00f2 a meditare di ritirarsi dalla scena politica, tanto che, due anni dopo, rifiut\u00f2 la proposta del Primo ministro Levi Eshkol di diventare sua vice. Infine, nel 1966, stanca e malata, si dimise dalla carica di Ministro degli esteri, pur continuando a mantenere il suo seggio alla Knesset. Il suo ritiro dalle scene, comunque, fu di breve durata perch\u00e9, pochi mesi dopo, divenne segretario generale del partito, riuscendo in breve tempo a ricompattare i tre gruppi laburisti, il partito Mapai, Ahdut Ha'Avodah e il partito Rafi, riuscendo a creare un unico Partito Laburista. Meir, discutendo la sua scelta di ritornare alla politica attiva, comment\u00f2: \"Era l'unica chiamata a cui non potevo non rispondere\".\nDopo l'unificazione dei tre gruppi laburisti in un solo partito, che avvenne il 2 gennaio 1968, Meir decise ancora una volta di abbandonare la scena politica. Tuttavia, l'improvvisa morte a causa di un attacco cardiaco di Levi Eshkol e la ricerca di un successore, rischiavano di causare una spaccatura all'interno del neonato partito laburista. Il partito si divise in due fazioni, quelli che sostenevano la candidatura di Yigal Allon, Primo ministro reggente, e i sostenitori dell'allora ministro della difesa Moshe Dayan. Alla fine la spunt\u00f2 Meir, richiamata ancora una volta dalla pensione. Poco prima del suo settantunesimo compleanno, il 7 marzo, Meir fu eletta presidente del Partito Laburista e il 17 marzo 1969 fu nominata Primo ministro di Israele. Golda Meir, quarta persona ad occupare la posizione di Primo ministro, rimase in carica per cinque anni, molti dei quali caratterizzati da alti indici di approvazione.\nGli anni da Primo ministro.\nFu la prima donna eletta a ricoprire la principale carica politica dello Stato di Israele: Golda Meir, fin dall'inizio, decise di mantenere uno \"status\" di continuit\u00e0 con il governo di Eshkol, confermando molte figure chiave del precedente esecutivo. La stessa Golda Meir accett\u00f2 con umilt\u00e0 l'incarico, dichiarando: \"Ho affrontato molte difficolt\u00e0 in passato, ma non sono nulla in confronto a ci\u00f2 con cui avr\u00f2 a che fare ora che guido il Paese\". Nonostante il suo governo dovesse essere un governo di transizione e di unit\u00e0 nazionale, almeno secondo la concezione del Partito Laburista, la Meir si ritrov\u00f2 ben presto ad affrontare alcune tra le maggiori crisi internazionali della storia di Israele.\nRapporto con gli Stati Uniti.\nCome Primo ministro, Golda Meir strinse ottimi rapporti con gli Stati Uniti, in particolare col presidente Nixon (nonostante la reciproca antipatia personale) e con la comunit\u00e0 ebraica americana, la pi\u00f9 grande del mondo. Incoraggi\u00f2 fortemente l'immigrazione degli ebrei nella terra d'Israele.\nMassacro di Monaco.\nFu nel 1972 che il governo di Meir dovette affrontare la pi\u00f9 grossa delle crisi, quando un commando arabo denominato Settembre Nero prese in ostaggio la delegazione di atleti israeliani ai Giochi olimpici di Monaco di Baviera, allora Germania Ovest, rivendicando la liberazione di prigionieri politici arabi palestinesi. Il ricatto non ebbe presa nel governo di Meir (per la quale coi terroristi non si poteva trattare in nessun modo) e fu tenuta la linea della fermezza.\nCos\u00ec nell'improvvisato blitz per opera della polizia federale tedesca, tutti gli ostaggi e cinque degli otto terroristi persero la vita (massacro di Monaco). A seguito di questa tragica vicenda, il governo di Meir inizier\u00e0 segretamente, tramite il Mossad, una politica repressiva mirata a tutti i nuclei sospettati di essere in contatto con Settembre Nero.\nA questi eventi, segu\u00ec l'operazione chiamata Operazione Collera di Dio, in cui agenti israeliani uccisero quasi tutti coloro che erano ritenuti responsabili della vicenda dei Giochi.\nGuerra dello Yom Kippur.\nNel 1973 Israele, attaccato a sorpresa da Egitto e Siria, sub\u00ec perdite umane importanti prima di vincere la guerra, cosiddetta dello Yom Kippur (o di Ramadan), la festivit\u00e0 dell'espiazione in atto al momento dell'attacco. Golda venne riconosciuta esente da qualsiasi responsabilit\u00e0 in un'inchiesta realizzata lo stesso anno dai servizi segreti: se avesse attaccato prima dell'effettiva offensiva araba, Israele avrebbe dovuto infatti rinunciare all'aiuto decisivo degli Stati Uniti.\nNel 1974, tuttavia, il caos politico conseguente alle vicende belliche non accenn\u00f2 a placarsi e Golda, a 76 anni, decise di lasciare la politica attiva (resistendo alle insistenze del suo partito che non riusciva a trovare successori validi). Golda rest\u00f2 una voce importante all'interno del Partito Laburista, pur dedicandosi al suo ruolo di nonna e scrivendo nel 1976 una divertente e documentata biografia, \"My Life\", pubblicata in Italia da Arnoldo Mondadori Editore.\nDimissioni e morte.\nPrimo ministro divenne Yitzhak Rabin, fino a poco prima ambasciatore negli Stati Uniti; Rabin era uno statista sabra, cio\u00e8 nato in Israele; Golda non lo amava affatto ed aveva avuto vari attriti con lui e con la sua potente consorte, Leah, durante le sue tre visite da primo ministro negli USA (1969, 1971 e 1973).\nGolda Meir mor\u00ec a Gerusalemme l'8 dicembre del 1978 dopo una battaglia durata dodici anni contro la leucemia.\nRiconoscimenti.\nNel 1975 le fu assegnato il Premio Israele per il suo contributo alla societ\u00e0 e allo Stato di Israele.\nGolda Meir nella cultura di massa.\nLa figura di Golda Meir fu molto stimata ed apprezzata sia in patria sia all'estero e vi sono numerosi prodotti culturali a lei dedicati o che la vedono protagonista.\nCinema, teatro e televisione.\n\u00c8 stata interpretata, tra cinema e televisione, da otto attrici diverse, tra le quali vale la pena di ricordare Ingrid Bergman nel biopic televisivo del 1982 \"Una donna di nome Golda\"; per la sua interpretazione della statista israeliana, la Bergman vinse un Golden Globe e un Emmy. Nel film del 2005 \"Munich\", diretto da Steven Spielberg, \u00e8 stata impersonata dall'attrice statunitense Lynn Cohen. Golda Meir fu anche interpretata da Anne Bancroft nella commedia teatrale di Broadway \"Golda\", scritta da William Gibson.\nVi sono riferimenti a lei in video musicali, come ad esempio in quello della canzone \"Sister are doin' it for themselves\" degli Eurythmics, in cui Golda Meir appare per qualche secondo mentre passa in rassegna davanti a dei soldati. Golda Meir compare anche come guest star nell'episodio \"La Paura Fa Novanta parte XIX\" della serie animata statunitense I Simpson.\nRiferimenti nelle espressioni popolari.\nLa popolarit\u00e0 della Meir in patria \u00e8 tale da influire perfino sul linguaggio. In Israele, infatti, si usa l'espressione \"na'alei Golda\" (la scarpa di Golda) per definire colloquialmente un paio di scarpe brutte e fuori moda. L'espressione \u00e8 un riferimento alle scarpe ortopediche che Golda Meir era solita indossare.\nPopolarit\u00e0 al di fuori di Israele.\nAnche fuori da Israele Golda Meir godette di una grande popolarit\u00e0, specialmente negli anni in cui occup\u00f2 la carica di Primo ministro. Nel 1971 fu nominata come la donna pi\u00f9 ammirata negli Stati Uniti da un sondaggio Gallup, oltre a lei, solo un'altra donna non americana era stata presente in lista, l'australiana Elizabeth Kenny nel 1951. La Meir fu nominata anche nel 1973 e nel 1974. Nel 1977, dopo il suo ritiro definitivo dalla scena politica, veniva al secondo posto sulla lista del Gallup.\n\u00c8 una delle personalit\u00e0 internazionali intervistate da Oriana Fallaci nel libro \"Intervista con la storia,\" nel periodo compreso tra la fine degli anni sessanta e settanta del XX secolo. La prima pubblicazione risale al 1974, edita da Rizzoli."}
{"id": "2420694", "revid": "110157", "url": "https://it.wikipedia.org/wiki?curid=2420694", "title": "Diocesi di Ober\u00e1", "text": "La diocesi di Ober\u00e1 (in latino: \"Dioecesis Oberensis\") \u00e8 una sede della Chiesa cattolica in Argentina suffraganea dell'arcidiocesi di Corrientes. Nel 2019 contava 195.000 battezzati su 280.300 abitanti. \u00c8 retta dal vescovo Dami\u00e1n Santiago Bitar.\nTerritorio.\nLa diocesi comprende 5 dipartimenti della provincia di Misiones: Caingu\u00e1s, Guaran\u00ed, Ober\u00e1, San Javier e Veinteicinco de Mayo.\nSede vescovile \u00e8 la citt\u00e0 di Ober\u00e1, dove si trova la cattedrale di Sant'Antonio di Padova.\nIl territorio si estende su 8.717\u00a0km\u00b2 ed \u00e8 suddiviso in 16 parrocchie di rito romano e 2 parrocchie di rito bizantino appartenenti alla Chiesa greco-cattolica ucraina.\nLa diocesi comprende alcune riduzioni gesuite, patrimonio dell'umanit\u00e0: Nuestra Se\u00f1ora de Loreto, Santa Ana, San Ignacio Min\u00ec e Santa Maria la Mayor.\nStoria.\nLa diocesi \u00e8 stata eretta il 13 giugno 2009 con la bolla \"Valde solliciti\" di papa Benedetto XVI, ricavandone il territorio dalle diocesi di Posadas e di Puerto Iguaz\u00fa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 280.300 persone contava 195.000 battezzati, corrispondenti al 69,6% del totale."}
{"id": "2420697", "revid": "125994538", "url": "https://it.wikipedia.org/wiki?curid=2420697", "title": "Hockey su ghiaccio ai Giochi olimpici", "text": "L'hockey su ghiaccio \u00e8 una delle discipline pi\u00f9 presenti ai Giochi olimpici invernali. Oltre alla VII Olimpiade, nel 1920, in cui si \u00e8 disputato un torneo dimostrativo nel corso dei giochi olimpici estivi, in ogni edizione dei giochi invernali \u00e8 stato giocato un torneo maschile. A partire dalla XVIII Olimpiade invernale, svoltasi nel 1998, \u00e8 stato istituito anche un torneo femminile.\nNell'arco fra il 1920 e il 1968 i tornei olimpici sono state dichiarati validi anche come edizioni del campionato del mondo di hockey su ghiaccio. Il torneo maschile \u00e8 composto da dodici squadre nazionali, mentre il torneo femminile conta otto rappresentative. Ad alcune squadre qualificate di diritto alla fase finale in base alla classifica mondiale IIHF, se ne aggiungono altre provenienti da tornei di qualificazione.\nStoria.\nIl dominio canadese.\nL'hockey su ghiaccio fece la sua prima apparizione ai giochi olimpici nell'edizione di Anversa nel 1920, dopo che un altro sport ad esso simile, l'hockey su prato, era entrato a far parte del programma olimpico ufficiale fin dall'edizione del 1908. Esso fu il primo torneo per nazioni svoltosi in Europa a cui parteciparono anche due nazioni provenienti dal Nordamerica, gli e il , mentre al contrario furono escluse le nazioni sconfitte nella Prima guerra mondiale, ovvero e . Il torneo venne successivamente dichiarato dalla International Ice Hockey Federation (IIHF) valido come il primo Campionato del mondo di hockey su ghiaccio. Il torneo si svolse dal 23 al 29 aprile 1920 e vi parteciparono sette nazionali che si affrontarono in incontri ad eliminazione diretta nel cosiddetto \"sistema Bergvall\": nella prima fase si disputarono tre incontri, mentre una squadra estratta a sorte si qualific\u00f2 direttamente alle semifinali; la finale fu poi vinta dal Canada. Le tre squadre eliminate dalla nazionale vincente si incontrarono in una seconda fase per determinare la medaglia d'argento. Infine le tre squadre sconfitte dalle medagliate si sfidarono in un'ultima fase per assegnare il bronzo. Il Canada, rappresentato da una squadra amatoriale di Winnipeg detentrice della \"Allan Cup\", vinse il torneo e ottenne il suo primo titolo mondiale. All'epoca gli incontri erano suddivisi in due tempi e non in tre come oggi, e inoltre le squadre erano composte da sette giocatori e non da sei.\nI primi giochi olimpici invernali nacquero quattro anni dopo e si svolsero a Chamonix, L'hockey su ghiaccio e il pattinaggio di figura divennero parte integrante delle prove invernali, dopo aver gi\u00e0 fatto la loro apparizione nelle olimpiadi di quattro anni prima, mentre quest'ultima disciplina vantava gi\u00e0 un torneo ufficiale svoltosi a Londra nel 1908. Ancora una volta la competizione, a cui presero parte otto nazionali, fu vinta dalla squadra del Canada. Nel corso delle prime nove edizioni dei giochi invernali, il Canada present\u00f2 sempre una squadra composta da dilettanti e non da una selezione di professionisti come per altre formazioni. Fino all'edizione del 1960 inclusa, i canadesi andarono sistematicamente a podio con sei medaglie d'oro, due argenti ed un bronzo ai giochi del 1956 di Cortina d'Ampezzo.\nIl dominio sovietico.\nLa nazionale dell' si present\u00f2 per la prima volta a livello ufficiale in un incontro con la nell'aprile 1951, svoltosi a Berlino e dominato dai giocatori sovietici con il risultato schiacciante di 23 a 2. L'URSS si iscrisse nel 1952 alla Federazione Internazionale di hockey su ghiaccio, e partecip\u00f2 nel 1956 ai suoi primi giochi olimpici, vincendo subito la medaglia d'oro. La squadra domina l'intero torneo segnando in sette incontri ben 40 reti e subendone invece solo 9. Vsevolod Bobrov, noto anche come calciatore, scampato all'incidente aereo che stronc\u00f2 la squadra della \"VVS Mosca\" nel 1950, fu uno degli artefici del primo successo sovietico.\nDopo al ciclo del Canada dunque negli anni successivi si assistette al dominio sovietico in campo internazionale ed olimpico nei successivi quarant'anni, dal 1956 al 1992, quest'ultima edizione svoltasi sotto la denominazione di Squadra Unificata, la nazionale sovietica raggiunse sempre il podio, vincendo otto ori, un argento ed un bronzo. Durante questo periodo anche la nazionale della raggiunse spesso il podio, ottenendo tre argenti e tre bronzi. Per cercare di contrastare l'egemonia sovietica la nazionale canadese cerc\u00f2 di cambiare il proprio approccio alle competizioni olimpiche: nel 1964 non fu pi\u00f9 inviata una squadra amatoriale ma fu l'allenatore a selezionare i vari giocatori da diverse squadre di livello dilettantistico o universitario. Nonostante ci\u00f2 la vittoria and\u00f2 ancora una volta ai sovietici.\nNell'edizione del 1968, disputatasi a Grenoble, per l'ultima volta il torneo a cinque cerchi fu valido anche come campionato del mondo; nel 1972 e nel 1976 in contemporanea si svolsero entrambe le competizioni, e mentre i due campionati del mondo furono vinti dalla Cecoslovacchia, i due eventi olimpici furono vinti dall'Unione Sovietica. Il torneo del 1972 disputatosi a Sapporo si distinse per la partecipazione fino alla fase finale di sole sei squadre: alcune infatti si ritirarono per ragioni finanziarie. Dal 1970 al 1976 il Canada si ritir\u00f2 da tutte le competizioni internazionali della IIHF in segno di protesta per la mancata possibilit\u00e0 di selezionare giocatori professionisti.\nResta memorabile l'incontro svoltosi nel 1980 a Lake Placid negli Stati Uniti durante i XIII Giochi olimpici invernali, dove un gruppo di giocatori dilettanti degli Stati Uniti sconfisse i campioni in carica dell'Unione Sovietica nel cosiddetto \"Miracolo sul ghiaccio\".\nL'epoca contemporanea.\nA partire dagli anni 1980 inizi\u00f2 ad emergere una nuova potenza nordica: la nazionale della . Dal 1980 al 1988 infatti collezionano tre bronzi consecutivi, per poi imporsi per la prima volta nell'edizione del 1994. E sempre a partire dal 1980 fino al 1988 la IIHF decise di sospendere il campionato mondiale in coincidenza anni olimpici.\nA seguito dei cambiamenti geopolitici successivi allo scioglimento del blocco sovietico anche la potenza dell'hockey sub\u00ec mutamenti: dopo l'ultimo successo dell'URSS nel 1988, per i Giochi del 1992, cos\u00ec come anche per le olimpiadi estive, gli stati della Comunit\u00e0 degli Stati Indipendenti si unirono nella Squadra Unificata, riuscendo a centrare ancora una volta l'oro.\nNei giochi del 1998 fu istituito per la prima volta il torneo femminile, vinto allora dalla nazionale degli . Nella stessa edizione per la prima volta il Comitato olimpico internazionale permise la partecipazione ai giochi olimpici delle star internazionali della National Hockey League. E per la prima volta fu la a conquistare la medaglia d'oro, trascinata da campioni come Jarom\u00edr J\u00e1gr e Dominik Ha\u0161ek."}
{"id": "2420699", "revid": "486946", "url": "https://it.wikipedia.org/wiki?curid=2420699", "title": "Eurobasket 2009", "text": ""}
{"id": "2420701", "revid": "36426", "url": "https://it.wikipedia.org/wiki?curid=2420701", "title": "Reliquia", "text": "Il termine reliquia (dal latino \"reliquiae\" che significa resti) indica, in senso stretto, la salma, o una parte di essa, di una persona venerata come santo o beato e pi\u00f9 in generale di una persona famosa. In senso lato, una reliquia \u00e8 un qualsiasi oggetto che abbia avuto con i santi una pi\u00f9 o meno diretta connessione, come vesti, strumenti del martirio o qualsiasi cosa essi usarono. \nSi parla di reliquie \"da contatto\" nel caso di oggetti che sono stati a contatto con altre reliquie del santo; quest'uso ha permesso di soddisfare il desiderio di molti fedeli di possedere un oggetto collegato al personaggio venerato senza la necessit\u00e0 di procedere al continuo frazionamento delle reliquie autentiche.\nDiffusione del culto.\nLa venerazione delle reliquie \u00e8 diffusa sia in ambito religioso che laico. Nel Cristianesimo il culto \u00e8 molto praticato nella Chiesa cattolica e in quella ortodossa, mentre \u00e8 stato contrastato dalla Riforma. Nell'Islam \u00e8 famoso il santuario Hazratbal a Srinagar in Kashmir, in cui \u00e8 custodito un pelo della barba di Maometto. Le reliquie di guide spirituali (\"\u015bar\u012br\u0101\u1e25\") sono molto venerate anche dalla religione buddista. \u00c8 famoso per esempio il Tempio del Sacro Dente (di Budda) a Kandy nello Sri Lanka.\nVi sono delle pratiche del tutto laiche che richiamano l'uso delle reliquie in senso lato e riguardano soprattutto personaggi famosi. Fra queste la conservazione di ciocche di capelli (es. quella di Lucrezia Borgia conservata nella Biblioteca Ambrosiana di Milano) o i calchi di parti del corpo di personaggi illustri (ad esempio il calco in gesso delle mani del direttore d'orchestra Arturo Toscanini, morto nel 1957, conservato al Museo Teatrale della Scala). L'uso non \u00e8 esclusivamente europeo. A Washington sono conservati fra l'altro capelli di George Washington, lenzuola e fazzoletti imbevuti del sangue di Lincoln e l'unghia del piede di Elvis Presley.\nDato il valore simbolico del cuore vi \u00e8 una tradizione, molto antica e comune in Polonia, di porre il cuore di un personaggio insigne (re, poeti, musicisti) in luoghi dove possano essere venerati. Tra questi basti ricordare il cuore del poeta Adam Mickiewicz, o quello del famoso compositore e pianista Fryderyk Chopin. \u00c8 stato chiesto anche il cuore di papa Giovanni Paolo II (Karol Wojtyla). L'uso di asportare il cuore e porlo in un reliquiario non \u00e8 del resto una tradizione locale polacca, ma largamente usato anche altrove, si veda (tra i tanti) il cuore di don Orione morto a Sanremo nel 1940. Uno dei \"reliquiari laici\" pi\u00f9 curiosi \u00e8 quello del compositore Andr\u00e9 Gr\u00e9try: la sua salma \u00e8 sepolta nel cimitero parigino di P\u00e8re-Lachaise, ma il suo cuore \u00e8 dentro la sua statua di bronzo di fronte all'Opera Royal de Wallonie, nella sua citt\u00e0 natale (Liegi).\nIn senso lato la conservazione di reliquie non riguarda solo i santi o i personaggi famosi: conservare una ciocca di capelli di una persona cara era una pratica largamente diffusa fino a poco tempo fa e ancor oggi si conserva spesso qualche oggetto personale dei propri cari.\n\u00c8 curioso notare che a volte il culto delle reliquie supera il confine fra diverse tradizioni religiose e culturali. Ad esempio, nel basamento della grande colonna di Costantino del foro ovale di Costantinopoli, assieme ad alcune (improbabili) reliquie cristiane come il vaso d'unguento con cui furono unti i piedi di Ges\u00f9, i cesti che contenevano il pane moltiplicato miracolosamente o l'ascia con la quale No\u00e8 intagli\u00f2 l'arca, vi era anche il Palladio, la statua di una divinit\u00e0 pagana (Atena), che Enea avrebbe portato via da Troia e che era stata la protettrice di Roma. \nAnche oggi a Goa \u00e8 frequente la visita delle reliquie di San Francesco Saverio da parte di fedeli hindu\nStoria nel cristianesimo.\nTra le prime reliquie vi furono quelle costituite dai corpi dei martiri delle persecuzioni dei primi secoli. Essi venivano obbligatoriamente sepolti nei cimiteri o (a Roma) catacombe, perch\u00e9 secondo la legge romana applicata ampiamente non si potevano tenere i morti dentro il perimetro delle citt\u00e0. A volte parti della salma venivano asportate e conservate in altri luoghi, e questo sembrava pi\u00f9 tollerabile. Tra questi esempi, il cranio di Alessandro, vescovo di Roma e vissuto a cavallo tra il I e il II secolo.\nUn grande impulso si ebbe dopo l'editto di Milano col quale Costantino I autorizz\u00f2 il cristianesimo. In breve si permise la sepoltura di santi, martiri e altro nelle chiese, in quanto molte furono le eccezioni alle leggi romane. Occorre anche dire che molte chiese e basiliche oggi in citt\u00e0 vennero costruite in periferia, e poi inglobate nel tessuto urbano. All'epoca di Costantino si deve la prima basilica di San Pietro in Vaticano costruita sul corpo dell'apostolo a Roma. Inoltre la madre dell'imperatore, Elena, si rec\u00f2 a Gerusalemme e vi avrebbe ritrovato diverse reliquie della Passione di Ges\u00f9.\nMa l'\"epoca d'oro\" per il culto delle reliquie fu certamente il Medioevo: i santuari che ospitavano le reliquie pi\u00f9 venerate erano importanti mete di pellegrinaggio; la presenza di reliquie significava, per la citt\u00e0 o il santuario che le possedeva, prestigio e protezione, nonch\u00e9 sicuro afflusso di offerte. Da ci\u00f2 nacquero molti abusi, e accanto alle reliquie autentiche se ne veneravano anche moltissime false. Si tenga presente che sarebbe anacronistico pensare che nel medioevo si facesse uso degli stessi criteri odierni per stabilire l'autenticit\u00e0 delle reliquie. \nA volte le reliquie venivano vendute, prese come bottino di guerra o persino rubate. Le reliquie venivano donate dai pontefici romani agli imperatori per accrescere il proprio prestigio e sottometterli all'autorit\u00e0 papale, come nel caso delle donazioni delle reliquie di San Cesario di Terracina, il santo che ha sostituito e cristianizzato il culto dei Divi Cesari.\nSi hanno ancor oggi notevoli scambi di reliquie, ma si tratta, per lo pi\u00f9, di doni (per esempio parte delle spoglie mortali di san Gregorio Nazianzeno e san Giovanni Crisostomo, donate da papa Giovanni Paolo II al patriarca di Costantinopoli). \nProprio per questi motivi di molte reliquie non \u00e8 possibile avere una storia tracciabile che risalga alla loro origine.\n(es. l'epoca di Ges\u00f9, di Salomone o addirittura di No\u00e8) mentre queste reliquie appaiono sulla ribalta proprio nei momenti in cui massima \u00e8 la loro richiesta e la relativa devozione.\nUna delle novelle pi\u00f9 divertenti del Decamerone del Boccaccio, la decima della sesta giornata, descrive gi\u00e0 nel titolo la credulit\u00e0 popolare attorno alle reliquie e l'uso strumentale che i religiosi ne facevano: \"Frate Cipolla promette a certi contadini di mostrare loro la penna dello \u00e0gnolo Gabriello; in luogo della quale trovando carboni, quegli dice esser di quegli che arrostirono san Lorenzo\".\nLa riforma protestante mise in discussione e respinse il culto delle reliquie. Il Riformatore Martino Lutero defin\u00ec il culto delle reliquie, negli articoli detti di Smalcalda (1537), una cosa \u201csenza fondamento nella Parola di Dio, non [\u2026] comandata, n\u00e9 consigliata\u201d. Molte reliquie furono distrutte all'epoca della riforma protestante e nel corso delle guerre di religione combattute nel tardo XVI secolo e nel XVII secolo. Giovanni Calvino scrisse un \"Trattato sulle reliquie\" in cui, attraverso un'attenta e lunga analisi di molte reliquie clamorosamente false o la cui origine era del tutto fantasiosa, il riformatore piccardo condannava duramente le forme di idolatria di cui erano oggetto. Altre reliquie furono distrutte durante la Rivoluzione francese e, pi\u00f9 tardi, durante le guerre napoleoniche.\nIn risposta alla riforma protestante, la Chiesa cattolica intervenne per mettere un freno agli abusi: il Concilio di Trento istitu\u00ec una severa regolamentazione, in base alla quale l'autorizzazione al culto di una reliquia era subordinata all'esistenza di una documentazione che ne provasse o l'autenticit\u00e0 o quantomeno l'esistenza di una lunga tradizione. Tutti i reliquiari utilizzati nelle chiese cattoliche devono portare il sigillo e l'autenticazione dell'autorit\u00e0 religiosa competente.\nUso e culto delle reliquie cattoliche.\nI corpi dei santi sono generalmente conservati in sarcofagi o, a volte, in urne di cristallo che ne permettono la visione. Le reliquie di piccole dimensioni sono invece custodite in oggetti di uso liturgico, detti reliquiari, il cui uso data almeno dal V secolo.\nVi sono degli speciali reliquiari per i frammenti della Croce, piccoli e grandi, chiamati \"stauroteche\" (dal greco \"staur\u00f2s\", croce).\nSono particolarmente venerati i corpi di santi che si conservano incorrotti a distanza di decenni o di secoli dalla morte. In effetti, la Chiesa cattolica considera questo un indizio di santit\u00e0; nelle cause di beatificazione viene sempre compiuta (quando possibile) la ricognizione della salma, per constatarne lo stato di conservazione.\nMolti cattolici ritengono, attraverso le reliquie, di poter chiedere pi\u00f9 efficacemente l'intercessione del santo a cui esse sono connesse. Cos\u00ec, ad esempio, la persona che domanda una grazia, per s\u00e9 o per altri, pu\u00f2 visitare il luogo in cui la reliquia \u00e8 custodita, e (se permesso) toccarla o baciarla. Nel caso di malati, la reliquia pu\u00f2 essere messa a contatto con la parte malata. Oltre alle reliquie si possono usare allo stesso scopo immagini del santo, specie se benedette.\nNel corso dei millenni le reliquie dei santi ebbero usi differenti, sia per il loro impiego (solenni processioni, traslazioni, benedizioni, ecc.) sia per la loro dislocazione fissa. Ad esempio Sant'Ambrogio fece costruire quattro basiliche ai quattro lati di Milano, ciascuna delle quali conteneva corpi di santi, con un intento protettivo contro i nemici o le forze del male.\nUna forma particolare di culto che incroci\u00f2 la propria strada con l'uso delle reliquie fu quella delle immagini sacre. Una parte della controversia che si espresse nell'iconoclastia non riguardava tuttavia la possibilit\u00e0 di venerare le immagini di Cristo o dei Santi, ma il potere taumaturgico o miracoloso di una specifica immagine. Terminata (almeno all'interno della chiesa cattolica) questa controversia, il culto delle immagini \u00e8 concesso solo in quanto rappresentazione del Cristo, degli angeli o dei santi.\nSecondo la dottrina della Chiesa cattolica, questi atti non sono assimilabili alle pratiche magiche o superstiziose poich\u00e9 mentre chi pratica queste ultime crede che esse abbiano efficacia di per s\u00e9 stesse, nel caso delle reliquie, invece, non \u00e8 l'atto in s\u00e9 che avrebbe efficacia, ma la preghiera che ad esso si accompagna, e anche questa solo in quanto la grazia richiesta viene concessa (o non viene concessa) per libera scelta di Dio.\nIl culto delle reliquie \u00e8 considerato dalla Chiesa cattolica una forma di religiosit\u00e0 popolare.\nTuttavia, il culto pubblico \u00e8 permesso soltanto per le reliquie che si riferiscono a santi o a beati riconosciuti ufficialmente tali dalla Santa Sede; tali oggetti devono essere autenticati, e tale facolt\u00e0 compete esclusivamente ai cardinali, agli ordinari e agli altri ecclesiastici, cui sia stata conferita da un indulto apostolico.\nIn passato sono state vendute o trafugate decine di migliaia di reliquie. Tali abusi sono severamente vietati dalla Chiesa, ai sensi del canone 1190 del Codice di Diritto Canonico.\nLa critica odierna mette in discussione l'autenticit\u00e0 di molte reliquie. Va tuttavia osservato che in passato, come anche oggi, era largamente diffusa la pratica della \"suddivisione di reliquie\": queste venivano divise e poi conservate in luoghi diversi nella misura in cui si diffondeva il culto di un santo. Esisteva, inoltre, la consuetudine delle cosiddette reliquie \"ex contactu\": si usava cio\u00e8 toccare le reliquie autentiche con un oggetto, che in seguito veniva considerato anch'esso reliquia di quel santo. Non desta dunque meraviglia il fatto che pi\u00f9 chiese o monasteri affermassero, per esempio, di possedere il cranio o un braccio di uno stesso santo. Tuttavia gli abusi erano evidenziati anche in passato: il poeta Cristoforo di Mitilene narra che furono trovate 10 mani di san Procopio, 15 mandibole di san Teodoro, 8 piedi di san Nestore, 4 teste di san Giorgio e quant'altro.\nClassificazione.\nLa Chiesa cattolica ha suddiviso le reliquie la cui veridicit\u00e0 venga comprovata debitamente, in tre classi in base alla loro preziosit\u00e0 e all'eccezionalit\u00e0 da esse rappresentata.\nReliquie di I classe: oggetti direttamente associati ad eventi della vita di Cristo (parti della Santa Croce, chiodi della crocifissione, frammenti della mangiatoia, la Sindone, ecc.), o resti sacri di santi (corpi interi, ossa, capelli, sangue, carne, ecc.). Tradizionalmente le reliquie dei santi martiri sono considerate pi\u00f9 preziose di quelle degli altri santi in quanto i martiri hanno fisicamente donato la loro vita per Cristo. Molte di queste reliquie sono note per la loro incorruttibilit\u00e0, ovvero non subiscono la naturale decomposizione del corpo umano, segno evidente di santit\u00e0. Di questa categoria particolare rilievo acquisiscono parti dei corpi di santi che abbiano un qualche valore speciale associato alla loro vita, come ad esempio l'indice della mano destra di San Giovanni Battista conservato a Firenze con il quale egli avrebbe indicato re Erode accusandolo. Nel caso di teologi famosi, la testa \u00e8 una delle reliquie pi\u00f9 ambite come nel caso di San Tommaso d'Aquino, perch\u00e9 considerata la sede dei suoi grandiosi pensieri. Se un santo ad esempio \u00e8 stato un grande predicatore e viaggiatore, apprezzate sono le reliquie dei suoi piedi o delle gambe. Attualmente la chiesa cattolica vieta esplicitamente la suddivisione in pi\u00f9 parti di queste rilevanti reliquie, cosa che invece veniva fatta in alcuni casi in passato.\nLe reliquie di I classe pi\u00f9 rilevanti sono quelle riferibili a Ges\u00f9 ed alla Madonna ed alla sua esperienza terrena. Esse sono suddivise con le seguenti classificazioni minori:\nRelativamente agli altri santi, le reliquie di I classe pi\u00f9 preziose consistono nei corpi stessi dei santi che sono cos\u00ec suddivisi:\nLe altre reliquie di I classe riferibili ad un santo sono suddivise al loro interno in diverse classificazioni minori a seconda della loro tipologia, con dicitura in latino:\nReliquie di II classe: oggetti che il santo ha indossato (una tunica, dei guanti, ecc.). Vi sono compresi anche gli oggetti che il santo abitualmente usava in vita come ad esempio un crocifisso, libri, stole e ancora una volta pi\u00f9 l'oggetto era stato rilevante nella vita del santo, pi\u00f9 la reliquia acquisisce preziosit\u00e0.\nEsse sono suddivise al loro interno in diverse classificazioni minori a seconda della loro tipologia, con dicitura in latino:\nReliquie di III classe: qualsiasi oggetto che sia entrato in contatto con reliquie di I classe. Solitamente sono costituite da pezzi di stoffa entrate direttamente in contatto col corpo del santo.\nTra le diciture in latino possibili nelle classificazioni minori a seconda della tipologia, con dicitura in latino, troviamo:\nReliquie di IV classe: Le Reliquie di quarta classe sono qualunque oggetto che sia entrato in contatto con reliquie di II classe. Solitamente sono costituite da pezzi di stoffa o collane religiose entrate direttamente in contatto con qualche oggetto del santo.\nAltre reliquie: Vi sono poi delle altre reliquie che, pur non essendo direttamente legate ad un santo o alla sua persona, e pur non essendo entrate in contatto con un corpo santo, rappresentano oggetto di venerazione. Tra le diverse classificazioni minori a seconda della loro tipologia, con dicitura in latino, troviamo:\nConservazione, vendita o cessione di reliquie.\nLe reliquie sono conservate in contenitori, detti reliquiari, che talvolta sono capolavori di oreficeria e sono normalmente possedute da chiese o altri enti religiosi. Le reliquie di I grado dei Papi, ad esempio, sono pi\u00f9 frequentemente conservate nelle Grotte Vaticane. I reliquiari hanno talvolta la forma della parte del corpo contenuta (es. braccio o piede) o di altri oggetti. I diversi petali di un fiore potevano contenere le reliquie di pi\u00f9 santi.\nIn passato, quando nei palazzi era molto diffusa la presenza di una cappella privata, le reliquie erano spesso possedute anche da privati. Gran parte di queste reliquie alla fine sono state donate alla Chiesa. La stessa Sindone, per secoli di propriet\u00e0 dei Savoia, \u00e8 stata ceduta alla Chiesa solamente nel 1984. La propriet\u00e0 privata \u00e8 stata oggetto di furti e contese, talvolta vere e proprie guerre per il loro possesso, o di truffe, tramite la vendita di reliquie false. Per contrastare ogni uso improprio delle reliquie il primo comma del canone 1190 del Codice di diritto canonico stabilisce che \"\u00c8 assolutamente illecito vendere le sacre reliquie\". Per evitare ogni contrasto il canone stabilisce inoltre che le reliquie pi\u00f9 insigni o le immagini onorate di grande piet\u00e0 popolare, e di propriet\u00e0 ecclesiastica, non possono essere alienate validamente in nessun modo (cio\u00e8 anche senza vendita, gi\u00e0 proibita dal primo comma) o essere trasferite in modo definitivo senza la licenza della Sede Apostolica. Tale divieto, non provenendo da una legge dello stato, non ha effetto nelle transazioni tra privati non soggetti al diritto canonico.\nNonostante l'espresso divieto ecclesiastico di vendita, ribadito anche recentemente, il commercio di questi oggetti sta crescendo a vista d'occhio a livello internazionale (con consistenti aumenti di prezzo) e allarma le autorit\u00e0 vaticane; ovviamente sul prezzo incide anche la preziosit\u00e0 o l'antichit\u00e0 del contenitore (reliquiario). Un luogo famoso in cui si preparano le reliquie \u00e8 il monastero di clausura delle monache domenicane di Santa Maria del Rosario a Roma, Monte Mario; tale incarico fu conferito da una bolla speciale da Papa Pio IX.\nQuesto divieto di vendita \u00e8 esteso anche agli oggetti e arredi sacri del culto, a prescindere dal loro valore storico o pregio artistico, in quanto consacrati col crisma dal vescovo, contestualmente ad una nuova Chiesa o ad una ordinazione sacerdotale: Tabernacolo, calice, patena, ostensorio, aspersorio, turibolo.\nReliquie tradizionali attribuite a Ges\u00f9.\nLa guarigione dell'emorroissa (Matteo 9:20) riporta un cenno al potere taumaturgico di alcune reliquie, pur legato alla fede della donna che guarisce toccando il mantello di Ges\u00f9. Altra lettura in questo senso si trova in 2 Re 13,20-21: un uomo risuscita al contatto con le ossa nel sepolcro del profeta san Eliseo, presso Moab.\nGes\u00f9 Cristo in quanto \"prima e somma sorgente di ogni sacro-santit\u00e0\", \u00e8 ritenuto meritevole di devozione anche per tutto ci\u00f2 che pot\u00e9 riguardare il Suo Corpo, dalla incarnazione alla morte di croce.\nFra le adorazioni tradizionali della Chiesa Cattolica, oltre a quelle del Santissimo Sacramento e del Sacro Cuore di Ges\u00f9, \u00e8 soggetto di devozione il Santissimo Corpo e Sangue di Nostro Signore Ges\u00f9 Cristo, cos\u00ec come ci\u00f2 che storicamente attiene al Mistero Cristologico:"}
{"id": "2420702", "revid": "119160278", "url": "https://it.wikipedia.org/wiki?curid=2420702", "title": "Legamento epatoduodenale", "text": "Il legamento epatoduodenale \u00e8 un legamento peritoneale teso dal margine superiore della prima porzione del duodeno (l'unica porzione duodenale a non essere retroperitoneale) all'ilo del fegato, posto sulla faccia viscerale del fegato stesso.\nIl legamento epatoduodenale si continua superomedialmente con il legamento gastroepatico costituendo cos\u00ec il piccolo omento, al di dietro del quale \u00e8 accolta la borsa omentale.\nIl legamento epatoduodenale \u00e8 anche chiamato \"pars tensa\" del piccolo omento poich\u00e9 nel suo spessore contiene il peduncolo epatico, rappresentato da: vena porta, arteria epatica e coledoco (nonch\u00e9 tronchi linfatici e nervosi che vanno e provengono dal fegato). \nA destra, con il suo margine libero ispessito, costituisce il limite anteriore del forame epiploico (del Winslow): punto di comunicazione tra borsa omentale e grande cavit\u00e0 peritoneale."}
{"id": "2420703", "revid": "729019", "url": "https://it.wikipedia.org/wiki?curid=2420703", "title": "Mesocolon trasverso", "text": "Il mesocolon trasverso \u00e8 un'ampia piega del peritoneo parietale posteriore che unisce il tratto trasverso dell'intestino crasso alla parete addominale posteriore, conferendo cos\u00ec al colon trasverso una buona mobilit\u00e0.\nInserzione e rapporti.\nLa linea di inserzione del mesocolon trasverso, ovvero la linea lungo la quale l'amplia plica peritoneale si distacca dalla parete posteriore dell'addome, \u00e8 tesa tra i margini laterali dei due reni e presenta un andamento obliquo da destra verso sinistra e dal basso verso l'alto. Pi\u00f9 precisamente, a destra la linea di inserzione interessa il terzo inferiore del rene e subito medialmente la porzione discendente del duodeno, a sinistra invece incrocia il limite fra terzo medio e terzo superiore del rene.\nDa destra, dopo aver incrociato anteriormente la porzione discendente del duodeno, prende inserzione lungo il margine inferiore del corpo e della coda del pancreas, passando superiormente la flessura duodenodigiunale, raggiungendo cos\u00ec il margine laterale del rene sinistro.\nCostituzione.\nRisulta costituito da due lamine peritoneali, una superiore e una inferiore, che si dirigono alla faccia posteriore del colon trasverso per poi ricoprirlo completamente. Il foglietto superiore, che delimita posteriormente il recesso inferiore della borsa omentale, risulta il pi\u00f9 delle volte accollato al foglietto posteriore dal legamento peritoneale gastrocolico, teso dalla porzione orizzontale della grande curvatura dello stomaco al colon trasverso.\nIl legamento gastrocolico non \u00e8 altro che la prima componente del grande omento, costituito da legamento gastrocolico pi\u00f9 grembiule omentale, che si porta anteriormente alle anse dell'intestino tenue fino ad un certo livello per poi piegare verso l'alto e risalire inserendosi alla tenia inferiore del colon trasverso.\nContenuto.\nNello spessore del mesocolon trasverso viaggiano tutti i vasi, originati dall'arteria mesenterica inferiore, e i nervi destinati al colon trasverso stesso."}
{"id": "2420704", "revid": "1651376", "url": "https://it.wikipedia.org/wiki?curid=2420704", "title": "Araldica militare italiana", "text": " \nPer araldica militare italiana s'intende lo studio e l'evoluzione degli stemmi militari dell'Esercito italiano, e suoi predecessori, durante i secoli.\nStoria.\nRegno di Sardegna.\nNel 1692 Vittorio Amedeo II di Savoia concesse, per la prima volta in assoluto, uno stemma ad ogni reggimento del suo esercito.\nRegno d'Italia.\nNel 1917 fu emanata la prima legge del Regno d'Italia relativa all'araldica militare: il Regio Decreto n\u00b0 1391 del 18 agosto 1917 (Gazzetta Ufficiale n\u00b0 213 dell'8 settembre 1917) istitu\u00ec \"uno speciale attestato d'onore per i corpi dell'esercito segnalatisi ripetutamente sui campi di battaglia, con preclare azioni di valore collettivo\".\nLa Legge n\u00b0 293 del 24 marzo 1932 (Gazzetta Ufficiale n\u00b0 88 del 15 aprile 1932) \"Concessione di motti araldici ai Reggimenti e Corpi del Regio esercito\" sanzion\u00f2 la forma definitiva dei cosiddetti \"motti araldici\" per tutti i reggimenti dei vari corpi del Regio Esercito Italiano.\nIl 4 luglio 1939, con circolare n\u00b0 55619 del Ministero della Guerra, si fornivano le istruzioni per le domande relative alla concessione dello stemma per i reggimenti, mentre con la circolare n\u00b0 92060 del 7 ottobre 1939, si ribadiva, invece, la forma sannitica dello scudo.\nNel 1942, durante la Seconda guerra mondiale, vennero sospese le concessioni di stemmi e motti araldici per i vari corpi dell'Esercito.\nRepubblica Italiana.\nCon la Circolare n\u00b0 523 del 22 novembre 1948 vennero ristabilite le concessioni di stemmi e motti araldici per i vari corpi dell'Esercito.\nCon la Circolare n\u00b0 210 del 13 febbraio 1950 vennero stabilite le norme e le caratteristiche di ogni stemma dell'Esercito Italiano, mentre con la Circolare n\u00b0 121 del 9 febbraio 1987, lo Stato Maggiore dell'Esercito, su impulso della Presidenza della Repubblica, impose, nel quadro di un riordino generale dell'araldica militare, che tutti i Corpi ed Enti militari, che avevano diritto a fregiarsi di uno stemma, rivedessero il disegno, secondo le seguenti direttive:\nIn tal senso lo stemma divenne composto da:"}
{"id": "2420708", "revid": "599013", "url": "https://it.wikipedia.org/wiki?curid=2420708", "title": "Figlie della Beata Vergine Maria Addolorata", "text": "Le figlie della Beata Vergine Maria Addolorata (in latino \"Congregatio Sororum Beatissimae Mariae Virginis Addoloratae\", in polacco \"C\u00f3rki Naj\u015bwi\u0119tszej Maryi Panny od Siedmiu Bole\u015bci\", o semplicemente \"Siostry Serafitki\") sono un istituto religioso femminile di diritto pontificio: le suore di questa congregazione, dette serafiche, pospongono al loro nome la sigla C.M.B.B.\nStoria.\nLa congregazione venne fondata nel 1881 a Zakroczym, in Polonia, dal frate cappuccino Onorato da Bia\u0142a (1829-1916) con l'aiuto di \u0141ucja Szewczyk (1828-1905): la Szewczyk (in religione suor Maria Margherita, prima superiora della comunit\u00e0) era una terziaria francescana e gi\u00e0 nel 1879 aveva iniziato ad accogliere presso la propria abitazione delle anziane povere e sole e ad accudirle.\nL'istituto, aggregato all'Ordine dei frati minori cappuccini, ricevette il pontificio decreto di lode il 12 febbraio 1909 e venne approvato definitivamente dalla Santa Sede il 3 marzo 1953.\nIl fondatore \u00e8 stato beatificato da papa Giovanni Paolo II nel 1988.\nAttivit\u00e0 e diffusione.\nLe suore serafiche si dedicano a varie opere di assistenza agli anziani, agli invalidi e agli infermi e all'istruzione della giovent\u00f9.\nOltre che in Polonia, sono presenti in Bielorussia, Francia, Italia, Stati Uniti d'America, Svezia, \nUcraina, Gabon,Bolivia: la sede generalizia \u00e8 a Cracovia.\nAl 31 dicembre 2005 l'istituto contava 679 religiose in 76 case."}
{"id": "2420709", "revid": "1941276", "url": "https://it.wikipedia.org/wiki?curid=2420709", "title": "Wanted Dread &amp; Alive", "text": "Wanted Dread &amp; Alive \u00e8 il quinto album in studio di Peter Tosh, pubblicato dalla Rolling Stones Records nel 1981.\nTracce.\nBrani composti da Peter Tosh, eccetto dove indicato.\nBrani composti da Peter Tosh (*).\n(*)Nell'edizione CD tutti i brani sono accreditati a Peter Tosh, nell'LP originale il brano: \"Nothing But Love\" \u00e8 attribuito a Fred Harris e Ella Mitchell.\nMusicisti.\nNote aggiuntive"}
{"id": "2420710", "revid": "1543377", "url": "https://it.wikipedia.org/wiki?curid=2420710", "title": "Lucio Ianiero", "text": "Carriera.\nIaniero come calciatore ha partecipato al Campionato mondiale di calcio Under-20 del 1985 ed al FIFA Futsal World Championship 1989 .\nA livello di club, Ianiero ha giocato negli Hamilton Steelers nella prima Canadian Soccer League segnando nove reti e trasferendosi poi per due anni nella American Professional Soccer League per i Toronto Blizzard nel 1993 ed i Toronto Rockets nel 1994. Si \u00e8 poi trasferito ai dove ha continuato a giocare ininterrottamente dal 1995 al 2006, anno del suo ritiro.\nIaniero \u00e8 diventato allenatore dell'anno 2000 nella Canadian Professional Soccer League come allenatore e giocatore dei con cui vinse il titolo l'anno successivo. Attualmente svolge il lavoro di insegnante superiore , e di allenatore presso il St. Catharines Jets Girls Soccer Club."}
{"id": "2420713", "revid": "729019", "url": "https://it.wikipedia.org/wiki?curid=2420713", "title": "Tito Tebaldi", "text": "Biografia.\nProveniente da una famiglia di rugbisti celebri (il pi\u00f9 noto \u00e8 suo zio Daniele, 15 volte internazionale per l' e presente alle Coppa del Mondo 1987 e 1991), crebbe nelle file del , in provincia di Parma.\nMessosi presto in luce, pass\u00f2 al in Super 10, in cui esord\u00ec a 18 anni nel 2006; mediano con buone capacit\u00e0 di conduzione della mischia, tanto da diventare nel giro di sole tre stagioni uno degli elementi pi\u00f9 ricercati del mercato giocatori, nella stagione 2008-09 fin\u00ec sotto osservazione del C.T. della Nazionale Nick Mallett.\nIn occasione del \"tour\" in Australasia del giugno 2009, in cui il titolare del ruolo di mediano di mischia Simon Picone fu costretto al \"forfait\" per motivi personali, Tebaldi esord\u00ec il 13 giugno nel primo dei tre \"test match\" previsti nel \"tour\", a Sydney contro l'.\nFacendo seguito alla retrocessione in serie A del GRAN Parma, Tebaldi annunci\u00f2 l'intenzione di trasferirsi, e fu ventilata l'ipotesi-, poi rientrata dopo il ripescaggio del GRAN; il trasferimento fu rimandato alla fine della stagione 2009-10, quando Tebaldi sigl\u00f2 un ingaggio con la neonata squadra degli in Celtic League.\nCon il ritiro della licenza nel 2012 agli Aironi gran parte degli effettivi, Tebaldi compreso, migrarono alla \"franchise\" che ne prese il posto in lega celtica, le , che tuttavia lasci\u00f2 dopo solo un anno per i gallesi .\nA met\u00e0 stagione in Galles Tebaldi fu prestato ai londinesi e, successivamente, ceduto loro per la stagione 2015-16 al termine della quale rientr\u00f2 in Italia al .\nNel 2019, a 10 anni dall'esordio internazionale e a 32 anni da compiere in corso di competizione, ricevette la convocazione per la sua prima Coppa del Mondo.\nTerminato il contratto a Treviso, dal 2020 Tebaldi milita nella squadra padovana del ."}
{"id": "2420714", "revid": "184925", "url": "https://it.wikipedia.org/wiki?curid=2420714", "title": "Wanted Dread and Alive", "text": ""}
{"id": "2420717", "revid": "767487", "url": "https://it.wikipedia.org/wiki?curid=2420717", "title": "JVKV", "text": "I JVKV sono una popolare boy band di Taiwan. Il gruppo ha preso avvio a partire dal Drama taiwanese \"Meteor Garden\" con il nome di F4, e comprendeva i membri Jerry Yan, Vanness Wu, Ken Chu e Vic Zhou. Hanno ottenuto la popolarit\u00e0 anche in altri paesi asiatici, quali Giappone e Filippine.\nStoria.\nF4 (2001\u20132002).\nLa serie televisiva \"Meteor Garden\" \u00e8 un adattamento del manga sh\u014djo giapponese \"Hana Yori Dango\". Yan recita nel ruolo di Daoming Si, uno studente universitario ricco ed estremamente arrogante che scopre la sua anima gemella in una ragazza povera ma molto orgogliosa, Shan Cai - interpretata da Barbie Hsu. Zhou, Wu e Chu recitano nel ruolo degli amici di Daoming Si, rispettivamente Huaze Lei, Meizuo e Ximen. I quattro ragazzi sono i pi\u00f9 popolari ed affascinanti del college che frequentano; sono comunemente conosciuti con il nome di gruppo \"Flower Four\"; \u00e8 da qui che deriva il nome che ha poi assunto la boy band nella realt\u00e0, \"F4\".\n\"Meteor Garden\" \u00e8 stato messo in onda a Taiwan nel 2001, diventando il drama pi\u00f9 popolare nella regione.. Nel 2002, \"Meteor Garden\" \u00e8 stato trasmesso anche ad Hong Kong, Singapore, Malaysia, Thailandia e Indonesia; ha raggiunto le Filippine nel 2003. La serie \u00e8 stata portata di nascosto nella Cina continentale nel 2002, nonostante il divieto di trasmissione delle autorit\u00e0 locali, a causa della troppa enfasi data nel drama al potere ed al materialismo.. Il sequel, \"Meteor Garden II,\" \u00e8 stato girato in Spagna, ed in seguito trasmesso nel paese d'origine nel 2002.\nNel 2001, gli F4 sono diventati una boyband a tutti gli effetti, firmando un contratto discografico con la famosa etichetta Sony Music Entertainment. Il gruppo ha pubblicato tre album, \"Meteor Rain\", \"Fantasy 4ever\" e \"Waiting for You Here\". Nel 2002, gli F4 hanno cantato una cover cinese della canzone \"Can't Help Falling in Love\", inclusa nella colonna sonora della versione asiatica del film d'animazione della Walt Disney \"Lilo &amp; Stitch\". La versione inglese della canzone \u00e8 cantata dagli A*Teens, la quale \u00e8 una cover della hit dallo stesso titolo del 1961, originariamente di Elvis Presley. Hanno anche cantato una cover mandarina di \"Yo Te Amo\" di Chayanne.\nJVKV (2007).\nIl 29 aprile 2007, la produttrice di \"Meteor Garden\" Angie Chai ha annunciato che il gruppo non sarebbe pi\u00f9 stato conosciuto come F4. Il cambiamento del nome \u00e8 stato dovuto a dei problemi di copyright. La casa editrice giapponese Sh\u016beisha, che possiede il copyright di \"Hana Yori Dango\", aveva precedentemente permesso al gruppo di utilizzare il nome F4 nel 2001. Tuttavia, quando il Giappone ha filmato e messo in onda la propria versione con attori reali del popolare manga, con il proprio cast formato da quattro ragazzi, gli editori si sono convinti che ci sarebbe potuta essere della confusione sui nomi nei diversi paesi asiatici dove entrambi i drama fossero stati trasmessi. A causa di tali conflitti, al gruppo fu dato il nome di JVKV usando le iniziali dei nomi di ognuno dei quattro membri. Secondo i produttori, l'ordine delle iniziali dei membri \u00e8 data dalle loro date di nascita, dal pi\u00f9 vecchio al pi\u00f9 giovane; questo \u00e8 il motivo per cui la prima \"V\" appartiene a Vanness Wu, e la seconda a Vic Zhou.\nNonostante le voci di scioglimento, i JVKV hanno pubblicato il loro terzo album, \"Waiting for you \u5728\u9019\u88e1\u7b49\u4f60\", il 28 dicembre 2007. Tale terzo album portava ancora il nome di F4, e non di JVKV.\n2008.\nGli F4 sono stati i primi artisti stranieri a tenere sette concerti consecutivi in Giappone, superando il record che era stato precedentemente affermato da Jay Chou e Faye Wong.\nProgetti solisti.\nI JVKV, oltre ad essere una solida band, si stanno concentrando sulle proprie carriere soliste, tanto nella recitazione quanto nella musica.\nWu si \u00e8 concentrato principalmente su film e musica. Ha pubblicato il suo secondo album solista, intitolato \"V.Dubb\" (il suo soprannome), nell'aprile del 2007, cinque anni dopo il suo primo album solista \"Body Will Sing\". Ha pubblicato il suo terzo album, intitolato \"In Between 2008 new song + collection album\", nel giugno 2008. Ha partecipato a numerosi video musicali, tra i quali figurano \"Ai Cuo\" di Leehom Wang, la versione cinese di \"Crazy in Love\" di Beyonc\u00e9, e \"Hip Hop Tonight\" di Coco Lee. Vanness ha recitato in diversi film del grande schermo; per nominarne alcuni \"Star Runner\", \"Kung Fu Fighter\", \"Three Kingdoms: Resurrection of the Dragon\" e \"Dragon Squad\". I suoi film sono principalmente d'azione e combattimento, in quanto egli \u00e8 particolarmente affermato nelle arti marziali e nello stunt.\nNell'agosto del 2004, Yan ha pubblicato il suo primo album solista, \"The First Time\" (\u7b2c\u4e00\u6b21 Jerry for You). Inoltre, ha recitato in diverse serie televisive a Taiwan, tra cui \"Spicy Teacher\", \"Meteor Garden\", i suoi sequel \"Meteor Garden II\" e \"Meteor Rain\", \"Come To My place\", \"Love Scar\" e \"The Hospital\"; inoltre, \u00e8 stato ingaggiato in un film, \"Magic Kitchen\" \u9b54\u5e7b\u5eda\u623f (2004). I suoi ultimi drama in ordine di tempo, \"Hot Shot\" (2008) e \"Starlit\" (2009), sono attualmente in programmazione a Taiwan.\nZhou ha pubblicato in totale tre album solisti, \"Make a Wish\" (gennaio 2002), \"Remember I Love You\" (gennaio 2004) e \"I'm not F4\" (novembre 2007). Grazie alla sua enorme popolarit\u00e0, ha recitato in almeno una serie televisiva l'anno sin dal 2001, con l'unica eccezione del 2003, per un totale di almeno 10 drama. Nell'ultimo anno, ha partecipato a due film, \"Linger\" e \"Tea Fight\".\nChu, conosciuto anche come grande amante del buon cibo e della cucina, ha pubblicato un suo libro di ricette, \"Delicious Relations\" [\u7f8e\u5473\u5173\u7cfb] nel 2006, dopo aver recitato in alcuni drama. Anch'egli, a partire dal 2001, ha partecipato ad almeno un drama l'anno, con l'eccezione del 2005. In quell'anno, tuttavia, ha pubblicato il suo primo album solista, \"On Ken's Time\". Ha pubblicato il suo secondo album solista, \"2009 Getting Real new songs + collections album\" nel gennaio del 2009 (appena prima del suo compleanno). Ha pubblicato tutti i suoi album da solista nel mese di gennaio dei rispettivi anni di pubblicazione. Fino ad ora, ha recitato in tre film.\nTre dei quattro membri del gruppo hanno recitato nel drama \"Wish To See You Again\", nel quale Vic Zhou e Ken Chu avevano dei ruoli principali. Vanness \u00e8 apparso come ospite solo in alcuni episodi. A causa dei molti impegni, Jerry Yan non ha recitato nel drama, facendo s\u00ec che il ruolo che era stato inizialmente pensato per lui fosse ceduto a Kingone Wang. Nel frattempo, Yan ha recitato in una serie televisiva taiwanese insieme a Wu Chun dei Fahrenheit e a Show Luo. La serie ha preso il nome di \"Hot Shot\" ed \u00e8 stata trasmessa nell'estate del 2008. Il drama ha argomento sportivo, essendo basato sul gioco del basket e sulle competizioni tra ragazzi. Tale serie \u00e8 stata altamente attesa a causa dei tre attori che hanno il ruolo di protagonisti.\nDiscografia.\n\"\u6d41\u661f\u96e8 (Meteor Rain)\" (Novembre 2001)\n\"Fantasy 4ever\" (Gennaio 2003)\n\"Waiting for you \u5728\u9019\u88e1\u7b49\u4f60\" (28 dicembre 2007)"}
{"id": "2420718", "revid": "767487", "url": "https://it.wikipedia.org/wiki?curid=2420718", "title": "Doug Muirhead", "text": "Carriera.\nCalcio.\nCon la Nazionale canadese di calcio ha disputato quattro gare segnando una rete.\nCalcio a 5.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420719", "revid": "767487", "url": "https://it.wikipedia.org/wiki?curid=2420719", "title": "Hollis Price", "text": "Gli anni del college.\nPrince, dopo aver iniziato a giocare alla St. Augustine High School, nel 1999 inizia la propria carriera a livello di college a University of Oklahoma portandola alla Final Four NCAA nel 2002.\nCarriera professionistica.\nUscito dall'universit\u00e0, Price si trasferisce in Europa, al Le Mans, dove disputa due stagioni vincendo la coppa di Francia nel 2004. Negli anni successivi si trasferisce prima all'Alba Berlino e l'anno successivo in Spagna, con il Siviglia.\nLa svolta della carriera avviene nella stagione 2007-08 quando firma per il Lietuvos Rytas in Lituania. Con la formazione lituana gioca una grande Euroleague Basketball, la prima della sua carriera, conducendo i rossoneri alle Top16, chiudendo con 17 punti, con il 44% da tre, il 52,3% da due e l'87,3% ai liberi.\nDopo l'esperienza lituana si trasferisce in Russia alla Dynamo Mosca, per passare nel 2009 nelle file dell'Olimpia Milano."}
{"id": "2420720", "revid": "599013", "url": "https://it.wikipedia.org/wiki?curid=2420720", "title": "Jos\u00e9 Giarrizzo", "text": "Carriera.\nHa esordito in Serie A con la maglia del il 13 settembre 1953 in -Palermo (3-0).\nHa giocato in massima serie anche con la maglia della Pro Patria, unica sua altra esperienza in Italia.\nCon la Nazionale argentina ha preso parte ai Giochi panamericani del 1951."}
{"id": "2420721", "revid": "666668", "url": "https://it.wikipedia.org/wiki?curid=2420721", "title": "Patrick Harrington", "text": "Carriera.\nCalcio.\nCon la Nazionale canadese di calcio ha disputato una gara. Utilizzato nel ruolo di portiere per una stagione \u00e8 stato al Charlton Athletic per poi tornare in patria e giocare con Toronto Blizzard, Montr\u00e9al Supra e Montreal Impact.\nCalcio a 5.\nCome massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420722", "revid": "287204", "url": "https://it.wikipedia.org/wiki?curid=2420722", "title": "Jos\u00e8 Giarrizzo", "text": ""}
{"id": "2420723", "revid": "1910023", "url": "https://it.wikipedia.org/wiki?curid=2420723", "title": "Variazioni territoriali e amministrative di Abruzzi e Molise", "text": "Le due regioni Abruzzo e Molise, in seguito all'unit\u00e0 italiana e sino al 1963 riunite in un unico compartimento statistico chiamato Abruzzi e Molise, subirono nel corso degli anni numerose e sostanziali variazioni territoriali, che a partire dal XIX secolo e fino al secondo dopoguerra andranno a ridisegnare pi\u00f9 volte la geografia delle due regioni. \nAbruzzo.\nDal Giustizierato al 1799.\nLa nascita ufficiale di un nome unitario dei territori abruzzesi, nell'antichit\u00e0 divisi nelle due regioni del Sannio e del Piceno, fu sancita nel 1233 con la costituzione del giustizierato d'Abruzzo voluto da Federico II di Svevia, con capoluogo Sulmona. Il toponimo dell'Abruzzo provenne dalla contea d'Aprutium, che includeva il circondario di Teramo (\"Interamnia Praetuttiorum\", dal nome del popolo italico dei Pretuzi). Il nuovo giustizierato era diviso in numerosi possedimenti feudali:\nIl giustizierato venne successivamente diviso in due province a nord e a sud del fiume Pescara: a nord l'Abruzzo Ulteriore, con capoluogo L'Aquila e a sud l'Abruzzo Citeriore, con capoluogo Chieti. La divisione includeva grossomodo le province di Teramo, l'Aquila e in parte quella di Pescara nell'Abruzzo Ulteriore, e la parte meridionale della provincia di Pescara e la provincia di Chieti in quello Citeriore.\nRiordinamento amministrativo francese.\nNel 1809 i francesi riordinarono l'amministrazione del territorio del Regno di Napoli, comprendendo anche l'Abruzzo, che venne ripartito in Abruzzo Ultra I (Teramo e Penne), Ultra II (L'Aquila e Avezzano) e Citra (Chieti, Lanciano, Vasto). Vennero creati dei distretti e dei circondari, che durarono sino al 1860, quando questi vennero riordinati in circondari. I distretti francesi principali erano:\nRiordinamento amministrativo del 1860.\nIl nuovo Stato unitario in un primo momento mantenne intatta la precedente divisione amministrativa, ridenominando le province con i nomi dei capoluoghi e sostituendo i distretti e i circondari preunitari con i nuovi circondari e mandamenti. Numerosi comuni subirono variazioni della denominazione per evitare sovrapposizioni con altri comuni omonimi del nuovo Stato, come nei casi dei comuni di Francavilla, divenuto Francavilla al Mare e Castellammare, divenuto Castellammare Adriatico. \nProvincia di Teramo.\nNel 1927 fu istituita la provincia di Pescara, che andava contestualmente a unire i comuni di Pescara e Castellammare Adriatico. Nel nuovo ente confluirono dalla provincia teramana i comuni dell'ex circondario di Penne salvo quelli del mandamento di Bisenti, dal circondario di Chieti i mandamenti di Manoppello (salvo il comune di Roccamontepiano), San Valentino in Abruzzo Citeriore e Caramanico Terme, oltre allo stesso comune di Pescara, e dalla provincia aquilana i comuni di Bussi sul Tirino e Popoli.Nello stesso anno i comuni del circondario di Cittaducale furono trasferiti dalla provincia aquilana all'istituenda provincia di Rieti, e con il provvedimento noto come Grande Aquila gli otto comuni di Arischia, Bagno, Camarda, Lucoli, Paganica, Preturo, Roio Piano e Sassa vennero uniti al comune aquilano. Nel 1928 anche il comune di Spoltore verr\u00e0 unito a quello pescarese.\nNel secondo dopoguerra alcune scelte amministrative del precedente regime fascista vennero riviste, e nel 1947 Lucoli torn\u00f2 a essere un comune autonomo da quello dell'Aquila, cos\u00ec come il comune Spoltore, anch'esso ricostituito lo stesso anno separandolo da Pescara. \nNel 1948 la Costituzione previde la realizzazione della regione Abruzzi e Molise, tuttavia nel 1963 fu decisa la separazione delle due regioni. \nMolise.\nIl Molise, anticamente compreso nella Regio IV, inizi\u00f2 a essere considerato come entit\u00e0 autonoma in seguito alla conquista normanna nel XI secolo.\nIn seguito alle riforme amministrative volute da Giuseppe Bonaparte, il territorio venne suddiviso in distretti e circondari:\nUnit\u00e0 d'Italia.\nIn seguito all'unit\u00e0 italiana e all'istituzione nel 1860 della provincia di Benevento, quindici comuni vennero trasferiti dalla provincia di Campobasso alla nuova provincia campana, e contestualmente tredici comuni della provincia di Terra di Lavoro appartenenti agli ex circondari di Venafro e Castellone furono trasferiti nella provincia di Campobasso.\nNel 1948 con la Costituzione veniva decretata l'istituzione della regione Abruzzi e Molise, ma nel 1963, in seguito alla decisione di istituire la regione molisana, si ricorse a una deroga alla norma che fissava un milione di abitanti come nucleo minimo per costituire una regione nonch\u00e8 una consultazione referendaria. \nNel 1970 venne istituita la provincia di Isernia con cinquantadue comuni provenienti dalla provincia di Campobasso.\nCronologia.\n1852.\nIn forza di un trattato di ridefinizione dei confini del 26 settembre 1840, pubblicato il 5 aprile 1852, il Regno delle Due Sicilie prese possesso del comune di Ancarano, trasferito dalla delegazione di Ascoli alla provincia napoletana d'Abruzzo Ulteriore I (in seguito provincia di Teramo); inoltre acquist\u00f2 il villaggio di Trimezzo che pass\u00f2 dalla comunit\u00e0 di Cascia a quella di Cittareale. Nei pressi dei Monti Gemelli, il confine di Stato venne definito lungo il torrente Castellano, mentre perse i villaggi di Tufo e Capodacqua, ora frazioni di Arquata del Tronto; anche la frazione di Casette pass\u00f2 dalla comunit\u00e0 di Cittaducale (Regno delle Due Sicilie) a quella di Rieti (Stato Pontificio). Variazioni minori interessarono alcune contrade passate dall'uno all'altro dei due Stati italiani preunitari.\n1861.\nSubito dopo l'Unit\u00e0 d'Italia venne istituita la provincia di Benevento, formata da territori di quattro ex province napoletane: Contado di Molise (Abruzzi e Molise), Capitanata (Puglia), Principato Ulteriore e Terra di Lavoro (Campania). Il decreto luogotenenziale istitutivo del 17 febbraio 1861, firmato da Eugenio di Savoia Carignano, confermava quello garibaldino del 25 ottobre 1860. Abruzzi e Molise cedettero cos\u00ec l'Alto Tammaro e l'Alto Fortore. A sua volta la provincia di Terra di Lavoro cedette parte dell'Alto Volturno alla provincia di Campobasso.\n1878.\nCon regio decreto del 18 luglio 1878 il comune di Presenzano fu riannesso alla provincia di Terra di Lavoro in Campania.\n1927.\nLe variazioni territoriali adottate dal regime fascista, con regio decreto del 2 gennaio 1927, decurtarono Abruzzi e Molise del Cicolano e della conca d'Amatrice (circondario di Cittaducale). Questo vasto territorio (1.362\u00a0km\u00b2) conflu\u00ec nella nuova provincia di Rieti, a sua volta sottratta all'Umbria (1923) per estendere il Lazio. La cessione fu parzialmente compensata dall'annessione di nuovi comuni dell'Alto Volturno smembrati dalla soppressa provincia di Terra di Lavoro. Torn\u00f2 da Benevento a Campobasso il comune di Cercemaggiore, anticamente parte del distretto di Santa Croce di Morcone. Nello stesso anno veniva istituita la provincia di Pescara trasferendovi 48 comuni (in seguito a successivi accorpamenti scesi a 46) dalle province di Teramo, Chieti e dell'Aquila.\n1945.\nCon decreto luogotenenziale dell'11 giugno 1945 venne istituita la provincia di Caserta che prese il posto dell'antica Terra di Lavoro. Abruzzi e Molise restituirono quindi i comuni annessi nel 1927, con la sola eccezione di Cercemaggiore che proveniva invece dalla provincia di Benevento.\n1963.\nL'intera provincia di Campobasso si costitu\u00ec in regione autonoma con il nome di Molise. Il resto del territorio prese il nome di Abruzzo."}
{"id": "2420724", "revid": "121048363", "url": "https://it.wikipedia.org/wiki?curid=2420724", "title": "Agathe von Trapp", "text": "\u00c8 la figlia maggiore del capitano Georg Ludwig von Trapp e di Agathe Whitehead. Ella fu uno dei membri dei Trapp Family Singers e la sua vita \u00e8 stata narrata dal musical The Sound of Music e dall'omonimo film musicale raffigurata nel personaggio \"Liesl\" e anche dal film La famiglia von Trapp - Una vita in musica.\nBiografia.\nAgathe von Trapp Crebbe a Zell am See con i suoi fratelli: Rupert von Trapp (1911-1992) Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972) e Johanna von Trapp (1919-1994). La sua ultima sorella Martina von Trapp (1921-1951) nacque a Klosterneuburg (Austria).\nAgathe, i suoi sei fratelli, il padre e la matrigna, Maria Augusta Trapp, costituirono il gruppo canoro Trapp Family Singers, che ispir\u00f2 nel 1959 il musical di Broadway, ed il film musicale del 1965, \"The Sound of Music\". I von Trapps lasciarono l'Austria dopo l'Anschluss, dopo aver rifiutato di cantare alla festa per il compleanno di Hitler, ed il rifiuto, da parte di Georg von Trapp, di accettare un incarico nella Marina militare tedesca. Essi si trasferirono negli Stati Uniti nel 1938, stabilendosi nel Vermont nel 1942. Il gruppo gir\u00f2 per tutti gli Stati Uniti fino al 1956.\nAgathe cant\u00f2 come soprano nel coro assieme alla sorella Johanna von Trapp. Dopo la morte del padre nel 1947 la famiglia cess\u00f2 l'attivit\u00e0 canora. Ella divenne cittadina statunitense nel 1948 e si trasfer\u00ec a Baltimora, dove si occup\u00f2 di un asilo d'infanzia per trentacinque anni fino al 1993.\nRosemarie von Trapp (nata 1929), Eleonore von Trapp (nata 1931), e Johannes von Trapp (nata 1939) erano i suoi fratellastri.\nAgathe ha pubblicato, nel 2003, \"Agathe von Trapp: Memories Before And After The Sound Of Music\", che racconta la vera storia della leggendaria famiglia von Trapp, e comprende decine di disegni, foto ed illustrazioni relative alla storia della famiglia.\nMuore nel 2010 ed oggi riposa a Stowe, Vermont, con i familiari nei \"Trapp Family Lodge Grounds\"."}
{"id": "2420731", "revid": "110157", "url": "https://it.wikipedia.org/wiki?curid=2420731", "title": "Chiesa-oratorio di Sant'Antonio da Padova", "text": "La chiesa-oratorio di Sant'Antonio da Padova \u00e8 un edificio religioso secentesco che si trova a Cereda, nel comune di Balerna.\nStoria.\nL'edificio fu costruito fra il 1685 e il 1688, ma fu profondamente modificato nel 1931 da Giacomo Alberti. Nell'occasione di questa modifica, che avrebbe dovuto preludere all'inversione dell'asse sul quale \u00e8 costruita la chiesa, sulla facciata Torilo Conconi esegu\u00ec alcuni affreschi, sostituiti nel 1995 da un mosaico che raffigura \"Sant'Antonio da Padova\" realizzato da Gino Macconi. Dopo questa modifica della facciata gli affreschi di Conconi furono spostati in locale annesso, che ospita varie opere pittoriche dei secoli XVI-XIX.\nIl romitorio che si trova sul portico risale invece al XVIII secolo, cos\u00ec come le edicole con le stazioni della \"Via Crucis\" che si trovano sulla strada che conduce alla chiesa. I bassorilievi in terracotta all'interno di queste ultime, invece, furono aggiunti nel 1931 da Fiorenzo Abbondio.\nDescrizione.\nEsterni.\nLa facciata dell'edificio, dotato di pianta longitudinale, si trova nella parte occidentale ed \u00e8 preceduta da un portico colonnato, decorato nella sua parte sinistra con l'affresco di Pietro Verzetti che raffigura \"Episodi della vita di Sant'Antonio\". Altri episodi della vita del santo sono raffigurati nell'atrio: si tratta di quattro affreschi di Alberto Bogani del 1948 e di due, che rappresentano la nascita e la morte del santo, dipinti nel 1860 da Antonio Rinaldi.\nIl romitorio, invece, fu decorato nel 1931 con un graffito che rappresenta la finta abside poligonale della chiesa e i con i dipinti \"San Francesco d'Assisi\" e \"Decollazione di San Giovanni Battista\".\nLa parte orientale della chiesa, invece, \u00e8 arricchita da lesene.\nInterni.\nLa copertura della navata \u00e8 a vela, mentre quella del presbiterio - di forma quadrangolare e modificato nel 1969 da Alberto Finzi - \u00e8 a botte. Quest'ultima volta \u00e8 decorata con stucchi e con l'affresco settecentesco \"Gloria del santo\". La navata ospita inoltre l'affresco, in quattro scene, con i \"Miracoli del Santo\" (tardo XVII-primo XVIII secolo), intorno al quale vi \u00e8 una fascia sulla quale Antonio Rinaldi e altri artisti hanno raffigurato dieci episodi della vita di Sant'Antonio da Padova. Nella navata si trova anche una statua in legno della Madonna realizzata dalla scuola di Tommaso Rodari nel primo Cinquecento. Posteriore (1688) \u00e8 invece l'altra statua in legno, che rappresenta Sant'Antonio da Padova e si trova sull'altare. Quest'ultimo, in stile barocco, \u00e8 in stucco e decorato da volute e da un Crocifisso in legno secentesco. Il tabernacolo, infine, fu realizzato da Costantino Sassi nel 1985.\nCelebrazioni religiose.\nLa statua lignea di Sant'Antonio viene portata in processione su una portantina con baldacchino ogni 25 anni, in una ricorrenza chiamata \"Giubileo di Sant'Antonio\". La processione inizia nella chiesa-oratorio di Sant'Antonio da Padova e si conclude nella Chiesa di San Vittore martire."}
{"id": "2420734", "revid": "666668", "url": "https://it.wikipedia.org/wiki?curid=2420734", "title": "John Fitzgerald (calciatore)", "text": "Carriera.\nCalcio.\nCon la nazionale maggiore canadese di calcio ha disputato dodici gare, prima era stato tra i ragazzi canadesi partecipanti al Campionato mondiale di calcio Under-20 del 1987. A livello di club \u00e8 stato nei Toronto Blizzard per poi arrivare in Europa e giocare come rincalzo nelle formazioni inglesi del Brentford F.C. e Crystal Palace.\nCalcio a 5.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2420735", "revid": "44876", "url": "https://it.wikipedia.org/wiki?curid=2420735", "title": "Sergio Trevisan", "text": "Carriera.\nSergio Trevisan inizia la sua carriera in Serie C militando nel Potenza dal 1936 al 1938. Nel campionato successivo viene ceduto alla Ponziana, dove con 9 reti all'attivo risulta il miglior marcatore della squadra. Ritorna per un anno a giocare nel Potenza, per poi passare al Bari. \nHa disputato due campionati di Serie A con la maglia del Bari, esordendo in massima serie il 6 ottobre 1940 in Bari-Novara (1-2), e totalizzando complessivamente 37 presenze e 9 reti in Serie A. Nella stagione 1940-1941 con 7 reti all'attivo, \u00e8 stato il miglior marcatore in campionato dei galletti biancorossi, che chiusero il campionato all'ultimo posto. Ha realizzato una tripletta alla Juventus nell'incontro comunque vinto dai bianconeri 3-5, disputato a Bari il 20 aprile 1941.\nHa inoltre disputato 68 incontri, con 7 reti all'attivo, in Serie B con le maglie di Bari, Palermo e vincendo coi pugliesi il campionato cadetto nella stagione 1941-1942."}
{"id": "2420736", "revid": "124584687", "url": "https://it.wikipedia.org/wiki?curid=2420736", "title": "Kim Ho-chul", "text": "Allena la nazionale maschile sudocoreana.\nCarriera.\nGiocatore.\nMalgrado un'altezza certo non elevata per quelli che sono gli \"standard\" pallavolistici, \u00e8 stato, nella sua carriera di giocatore, uno dei pi\u00f9 grandi palleggiatori di tutti i tempi. Gioc\u00f2 inizialmente a Seul, nelle squadre della scuola Daeshing (1972-1975) e poi in quella dell'Hanyang University (1975-1978). Fu uno dei primi stranieri a giocare in Italia: nel 1981 fu ingaggiato dalla Santal Parma, con cui vinse gli scudetti 1981-82 e 1982-83, oltre alla Coppa dei Campioni 1983-84. Vinse in tre delle quattro stagioni passate a Parma il premio come MVP del campionato.\nNel 1984 viene forzato a tornare in patria dalla federazione coreana, passando un periodo alla Hyundai Seul. Successivamente ritorn\u00f2 in Italia per giocare con la nascente Sisley Treviso (ottenne la promozione in A1 nel 1987-88); gioc\u00f2 poi per cinque stagioni con la Jockey Schio, ottenendo un'altra promozione in A1 (1991-92). Chiuse la carriera di pallavolista nel 1995, dopo aver preso parte anche a due edizioni delle Olimpiadi con la nazionale sudcoreana (1984 e 1988).\nAllenatore.\nInizi\u00f2 ad allenare in Italia la Cariparma Parma; segu\u00ec poi il Sisley Treviso (con cui vinse uno scudetto nel 1997-98), Valleverde Ravenna e Senza Confini Trieste, fino al 2003. Ritorn\u00f2 dunque in Corea del Sud; nel 2006 e nel 2007 ha vinto due campionati nazionali con la Hyundai Seul.\nVita privata.\n\u00c8 padre della pallavolista Mi-Na Kim (1984), gi\u00e0 giocatrice del Club Italia, e di Joon Kim (1988), golfista di successo."}
{"id": "2420737", "revid": "307923", "url": "https://it.wikipedia.org/wiki?curid=2420737", "title": "Episodi di The Closer (quinta stagione)", "text": "La quinta stagione della serie televisiva The Closer \u00e8 stata trasmessa dall'8 giugno al 21 dicembre 2009 sul network statunitense TNT.\nIn Italia, \u00e8 stata trasmessa in prima visione assoluta dal 22 gennaio 2010 al 30 aprile 2010, ogni venerd\u00ec alle ore 21:00, su Mya.\nIn chiaro, \u00e8 stata trasmessa su Italia 1 dal 25 febbraio 2011 al 16 giugno 2011."}
{"id": "2420740", "revid": "339392", "url": "https://it.wikipedia.org/wiki?curid=2420740", "title": "Kim Ho Chul", "text": ""}
{"id": "2420741", "revid": "192549", "url": "https://it.wikipedia.org/wiki?curid=2420741", "title": "Hasan ibn Ali al-Kalbi", "text": ""}
{"id": "2420744", "revid": "1714743", "url": "https://it.wikipedia.org/wiki?curid=2420744", "title": "Pietro II di Courtenay", "text": "Origine.\nPietro, secondo la \"Chronica Albrici Monachi Trium Fontium a monacho novi monasterii hoiensis interpolata\" era figlio di Pietro e della moglie Elisabetta di Courtenay , che secondo la \"Historia Regum Francorum\" era figlia del signore di Courtenay, Rinaldoe della prima moglie Helvise di Donjon.&lt;br&gt;Pietro I di Courtenay, ancora secondo la \"Historia Regum Francorum\" era figlio del re di Francia, Luigi VI e di Adelaide di Savoia, che, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia femmina primogenita del sesto Conte di Savoia e Conte d'Aosta e Moriana e marchese d'Italia, Umberto II, detto \"il Rinforzato\" e di Gisella o Giselda di Borgogna e, sia secondo la \"HISTORIA RERUM IN PARTIBUS TRANSMARINIS GESTARUM, LIBER VIGESIMUS PRIMUS\" che secondo il \"Cartulaire g\u00e9n\u00e9ral de l'Yonne\" era fratello del re di Francia, Luigi VI.\nBiografia.\nIl matrimonio di suo padre, Pietro I aveva consentito la sopravvivenza di un ramo dei Courtenay destinato ad estinguersi e che invece in tal modo si trasformava nel cosiddetto ramo capetingio dei Courtenay. \nPietro viene citato per la prima volta, nel 1170, in un documento delle \"Preuves de l'Histoire g\u00e9n\u00e9alogique de la Maison royale de Courtenay\", inerente ad una donazione fatta dal padre, Pietro I.\nSuo padre, Pietro I, mor\u00ec all'incirca nel 1183, secondo gli \"Obituaires de Sens Tome III, Abbaye de la Cour-Dieu\", mor\u00ec (\"Petrus de Curtiniaco\") prima del 1184 (\"ante 1184\"), il 10 marzo (\"VI Id Mar\"); Pietro gli succedette nella signoria di Courtenay, come Pietro II.&lt;br&gt;In un documento delle \"Preuves de l'Histoire g\u00e9n\u00e9alogique de la Maison royale de Courtenay\", datato 1183, Pietro I viene citato come defunto.\nPietro spos\u00f2 nel 1184 Agnese di Nevers, contessa di Nevers, d'Auxerre e di Tonnerre, divenendo conte consorte.&lt;br&gt;L'anno seguente, nel documento n\u00b0 4297 del \"Recueil des chartes de l'abbaye de Cluny. Tome 5\", Pietro si cita come conte di Nevers (\"Petrus comes Nivernensis et Agnes comitissa uxor eiusdem comitis et filia Guidonis comitis\").\nNel 1190, Pietro e Agnese (\"Petrus comes Nivernensis et Agnes comitissa uxor eius\") rinunciano ad alcuni benefici in favore della chiesa di Saint-Cyr.\nPrese parte alla terza crociata al fianco dei re Filippo Augusto, suo cugino, e Riccardo Cuor di Leone, come ci conferma la \"HISTORIA RERUM IN PARTIBUS TRANSMARINIS GESTARUM, LIBER VIGESIMUS PRIMUS\".&lt;br&gt;Quando fece ritorno in Francia, nel 1193, sua moglie era morta e Pietro, divenne reggente delle contee per conto della figlia, Matilde.&lt;br&gt;Secondo il \"Ex Historia Episcoporum Autissiodorensium LVIII\", Pietro, appena rimasto vedovo si spos\u00f2, in seconde nozze, con la sorella dell'Imperatore Latino di Costantinopoli, Iolanda di Fiandra.\nUn suo vassallo, Herv\u00e9 IV di Donzy, gli si ribell\u00f2 per la propriet\u00e0 del castello di Gien, Pietro, nel 1199, fu sconfitto e catturato dall'avversario; per la sua liberazione fu costretto a concedere in sposa ad Herv\u00e9 la propria figlia, Matilde, che divenne contessa effettiva.\nNel 1212, dopo la morte di suo cognato, Filippo, Marchese di Namur, sua moglie, Iolanda gli succedette come marchesa di Namur, come ci viene confermato sia dalla \"Historia Walciodorensis Monasterii Continuata\", quando ricorda la morte del marchese Filippo, che dalla \"Chronica Albrici Monachi Trium Fontium a monacho novi monasterii hoiensis interpolata\" quando afferma che Pietro II di Courtenay, divenne marchese di Namur, per diritto matrimoniale.\nAncora al fianco del cugino Filippo Augusto, Pietro partecip\u00f2 alla battaglia di Bouvines nel 1214. \nDopo la morte, nel 1216, dell'altro fratello di Iolanda, il cognato Enrico di Fiandra, Imperatore Latino di Costantinopoli, i baroni avevano scelto come successore Andrea II d'Ungheria, che per\u00f2 rifiut\u00f2; il trono dell'Impero latino di Costantinopoli rimase vacante sino a che Pietro fu eletto imperatore, come ci conferma la \"Ex Historia Episcoporum Autissiodorensium\", che ci conferma anche che Pietro e la moglie Iolanda furono incoronati a Roma da Papa Onorio III, il 9 aprile 1217.\nSecondo il \"Recueil des historiens des croisades. Historiens occidentaux. Tome second\" Pietro invi\u00f2 in sua vece, via mare, Iolanda, che era incinta, a Costantinopoli, passando dal principato di Acaia, dove fu ben accolta da Goffredo I di Villehardouin e si accordarono per il matrimonio della figlia di Pietro e Iolanda, Agnese, col figlio di Goffrdo I, Goffredo II di Villehardouin; quindi prosegu\u00ec per Costantinopoli, dove poco dopo il suo arrivo, partor\u00ec l'ultimogenito, Baldovino.&lt;br&gt;Invece Pietro si incammin\u00f2 da Durazzo, per incontrare il Despota d'Epiro, Teodoro Angelo Comneno Ducas, che era in guerra con l'Impero latino di Costantinopoli; durante l'incontro, durante un banchetto, Pietro ed i suoi accompagnatori furono circondati, fatti prigionieri e incarcerati nel Despotato d'Epiro.\nSiccome non si conobbe mai il suo destino dopo la cattura, si pensa che Pietro sia morto l'anno seguente.&lt;br&gt;Sua moglie, Iolanda, dovette regnare come reggente. La nuova imperatrice si alle\u00f2 con i bulgari per combattere contro i vari stati bizantini e sigl\u00f2 la pace con Teodoro I Lascaris dell'Impero di Nicea, che spos\u00f2 sua figlia Maria. Poco dopo (1219), per\u00f2, Iolanda mor\u00ec. Le succedette il suo secondo figlio Roberto di Courtenay, dopo il rifiuto del trono opposto dal primogenito Filippo.\nMatrimoni e discendenza.\nIn prime nozze, secondo la \"Chronologia Roberti Altissiodorensis\", Pietro aveva sposato Agnese di Nevers, da tre anni Contessa di Nevers, d'Auxerre e di Tonnerre, figlia di Guido di Nevers (\u2020 1176), conte d'Auxerre, Tonnerre e Nevers e di Matilde di Borgogna\nDa Agnese di Nevers Pietro ebbe due figlie:\nPietro, dopo essere rimasto vedovo, nel 1193, si rispos\u00f2 con Iolanda di Fiandra, che, secondo la \"Chronica Albrici Monachi Trium Fontium\", era la figlia femmina secondogenita del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del Conte di Hainaut, Baldovino IV e della moglie, Alice di Namur. Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165).&lt;br&gt;Iolanda di Fiandra e Pietro ebbero tredici figli:"}
{"id": "2420745", "revid": "121173414", "url": "https://it.wikipedia.org/wiki?curid=2420745", "title": "Geert Hammink", "text": "\u00c8 il padre di Shane Hammink, a sua volta cestista."}
{"id": "2420747", "revid": "729019", "url": "https://it.wikipedia.org/wiki?curid=2420747", "title": "Craig Gower", "text": "Biografia.\nRugby a 13.\nLa carriera rugbistica di Gower inizi\u00f2 nel 1996, a 18 anni: nato a Penrith, cittadina a circa 50\u00a0km da Sydney, da giocatore di rugby XIII esord\u00ec in campionato con il Penrith Panthers, suo unico club di tutta la carriera tredicista: con tale squadra vinse la National Rugby League, campionato a XIII di massima divisione australiano, nel 2003; rappresent\u00f2 inoltre il Nuovo Galles del Sud nello \"State of Origin match\", incontro che vede annualmente a confronto la selezione di tale Stato contro quella del Queensland.\nEsord\u00ec nella selezione australiana a 13, i \"Kangaroos\", nel 1999 e con essa disput\u00f2 la Coppa del Mondo 2000, vinta battendo in finale la .\nFurono 18, in totale, i \"match\" disputati con la Nazionale tredicista del suo Paese, della quale divenne capitano nel 2005.\nIl suo ultimo anno della prima parte di carriera nel XIII fu il 2007: lasci\u00f2 i Panthers dopo 11 stagioni e 238 incontri di campionato.\nRugby a 15.\nPassato al XV, fu ingaggiato nel 2007 dal club francese del ; nella nuova disciplina ricopr\u00ec i ruoli di mediano d'apertura o, pi\u00f9 frequentemente, centro.\nNel ruolo di apertura suscit\u00f2 l'interesse dell'allora C.T. della Nazionale italiana Nick Mallett: Gower, infatti, ha un avo proveniente da Gubbio, cosa questa che gli garant\u00ec l'idoneit\u00e0 secondo le regole di governo della disciplina di diventare internazionale per la selezione azzurra.\nMallett lo fece esordire il 13 giugno 2009 nel ruolo di apertura a Canberra per il primo dei due \"test match\" previsti contro l' nel quadro del \"tour\" italiano dell'Emisfero Sud.\nDopo 2 anni di professionismo nel XV, Gower annunci\u00f2 nell'agosto 2011 di non essere pi\u00f9 interessato a continuare in tale disciplina e di voler tornare a giocare a XIII, accettando un contratto con i London Broncos (ex Harlequins XIII).\nLe ragioni dell'abbandono del XV, che furono oggetto di polemica in seno alla Federazione Italiana Rugby in quanto il giocatore era considerato essenziale in ottica , risiedono nel fatto che Gower non trov\u00f2 un club che gli garantisse lo stesso trattamento economico garantitogli da altre compagini professionistiche a XIII; contestualmente accett\u00f2 la chiamata della Federazione italiana di rugby a 13 per rappresentare gli Azzurri in tale specialit\u00e0, estendendo l'impegno anche alla Coppa del Mondo 2013 dove per\u00f2 non partecip\u00f2 a causa di un infortunio.\nA giugno 2013 torn\u00f2 in Australia nei Newcastle Knights, e a fine stagione annunci\u00f2 il suo ritiro."}
{"id": "2420748", "revid": "1543377", "url": "https://it.wikipedia.org/wiki?curid=2420748", "title": "Kunio Kitamura", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420749", "revid": "1543377", "url": "https://it.wikipedia.org/wiki?curid=2420749", "title": "Yasuharu Kurata", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420750", "revid": "767487", "url": "https://it.wikipedia.org/wiki?curid=2420750", "title": "Tossina di Shiga", "text": "La tossina di Shiga (da Kiyoshi Shiga che identific\u00f2 un batterio appartenente al genere Shigella nel 1898) \u00e8 un'esotossina prodotta da \"Shigella dysenteriae\" tipo 1 ed agisce inibendo la sintesi proteica cellulare; essa, come tutte le Vero-tossine, presenta una struttura molecolare costituita da due subunit\u00e0: A e B5 (un pentamero). Attraverso l'oligomero B si lega ad un globoside (Gb3) di membrana e viene introdotta nel citoplasma della cellula infettata (per endocitosi mediata dal recettore), dopodich\u00e9 il frammento A1 della subunit\u00e0 A, grazie alla sua attivit\u00e0 catalitica N-glicosidasica, rimuove un residuo di adenina dal rRNA 28S (della subunit\u00e0 ribosomica maggiore) impedendo in tal modo il legame dell'aminoacil-tRNA al sito A del ribosoma provocando in definitiva un blocco della sintesi proteica.\nBibliografia.\n\"Principi di microbiologia medica\", La Placa, nona edizione."}
{"id": "2420751", "revid": "838137", "url": "https://it.wikipedia.org/wiki?curid=2420751", "title": "Egisto Domenico Melchiori", "text": "Biografia.\nEgisto Domenico Melchiori nacque a Bedizzole, nel bresciano, il 16 febbraio 1879 in una famiglia di umili origini, suo padre era infatti maniscalco.\nCompiuti tutti gli studi presso il seminario diocesano di Brescia, venne ordinato sacerdote il 25 agosto 1901.\nTra i suoi primi incarichi ci fu la rettoria del santuario di Masciaga e i ruoli di vicerettore prima e poi direttore spirituale nel seminario. In seguito venne mandato a Roma a proseguire gli studi e si laure\u00f2 in teologia.\nTornato in diocesi fu insegnante di Teologia morale del giovane Giovanni Battista Montini, futuro papa Paolo VI.\nOltre all'insegnamento fu dal 1910 parroco nella parrocchia Sant'Afra di Brescia; in questo periodo diede avvio alla costruzione di un orfanotrofio. Dal 1919 al 1924 divenne abate di Pontevico.\nIl 2 maggio 1924 fu nominato vescovo di Nola e fu consacrato vescovo il 15 giugno 1924 da mons. Giacinto Gaggia. Visti i suoi meriti Pio XI gli confer\u00ec la dignit\u00e0 di assistente al Soglio Pontificio e di conte romano.\nIl 5 dicembre 1934 fu trasferito a Tortona e fece il suo ingresso ufficiale il 6 marzo 1935, giorno in cui si commemora san Marziano, patrono di Tortona, della cui diocesi fu l'ultimo vescovo principe.\nFu insignito del titolo di arcivescovo \"ad personam\" il 26 febbraio 1949.\nNei primi anni trenta, dopo aver venduto l'edificio adibito ad orfanotrofio in Brescia, acquista una casa in localit\u00e0 Sedesina (sua contrada di nascita) che dopo un consistente ampliamento dedica alle orfanelle, nasce cos\u00ec l'Orfanotrofio Femminile Sacra Famiglia di Bedizzole, nel 1954 ne cura l'erezione a ente morale, qualifica che viene conferita dal capo dello Stato.\nNel 1981 venendo meno le necessit\u00e0 di un orfanotrofio lo stesso lentamente si trasforma in scuola materna e con il 1989 cessa completamente il servizio di orfanotrofio.\nNel 2001 l'ente viene sciolto e suddiviso in: Fondazione Mons. Egisto Melchiori - O.n.l.u.s. e in Scuola Materna Sacra Famiglia - associazione.\nMor\u00ec il 2 marzo 1963 e il suo corpo attualmente riposa nella cattedrale di Tortona.\nNumerose lapidi (sulla sua casa natale, nella chiesa di Sedesina, presso la Scuola Materna - Fondazione e in altri luoghi) testimoniano l'affetto dei bedizzolesi al suo concittadino vescovo e benefattore, lungimirante e attento ai bisogni degli ultimi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2420752", "revid": "1543377", "url": "https://it.wikipedia.org/wiki?curid=2420752", "title": "Sugao Kambe", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420753", "revid": "93556", "url": "https://it.wikipedia.org/wiki?curid=2420753", "title": "Stadio internazionale Re Fahd", "text": "Lo Stadio internazionale Re Fahd (; in inglese \"King Fahd International Stadium\") \u00e8 uno stadio multi-uso situato a Riad, capitale dell'Arabia Saudita. Attualmente \u00e8 utilizzato principalmente per le partite di calcio dell' e dell' e della nazionale saudita.\nInaugurato nel 1987, pu\u00f2 contenere fino a 70.000 persone. L'impianto \u00e8 situato nel deserto saudita, in una zona arida e pianeggiante a nord-est della citt\u00e0 di Riad ed \u00e8 facilmente riconoscibile grazie alle grandi vele bianche sostenute da pennoni che ne formano la tensostruttura coprente. Comprende anche impianti di atletica leggera.\nStoria.\nI lavori di costruzione dell'impianto iniziarono nel 1983 per volere del neoeletto re saudita Fahd, a cui \u00e8 intitolato, seguendo il progetto dell'architetto francese Ian Fraser e dello studio John Roberts and Partners. Furono ultimati nel 1987, per una capienza di 67.000 spettatori. Lo stadio cost\u00f2 1,912 milioni di miliardi di riyal sauditi, circa 510 milioni di dollari.\nFu lo stadio della finale e di varie partite del mondiale Under-20 del 1989.\nStruttura.\nTerminato nel 1987, lo stadio si presentava nel suo volto attuale: un grande invaso di gradinate continue ed interrate, di forma ellittica e sezione parabolica, disposte attorno alla pista d'atletica. Gli spalti hanno un solo ordine di gradinata, fatta eccezione per la tribuna principale che ne ha due. All'interno di questa tribuna vi \u00e8 anche il Royal Office, l'ufficio del Ministero del Benessere della Giovent\u00f9, un museo e vari ristoranti direttamente collegati ai cosiddetti \"corpi celesti\", i pi\u00f9 lussuosi posti dello stadio. L'ingresso \u00e8 garantito da otto rampe d'accesso disposte a raggiera che conducono dalle biglietterie esterne fino al grande basamento rialzato su cui poggiano le gradinate, e da qui direttamente all'interno del catino tramite delle scale. La copertura continua garantisce riparo del sole a tutti gli spettatori ed \u00e8 sorretta da 24 colonne d'acciaio che fanno da montanti per la grande membrana di teflon articolata in vele che si alzano fino alla sommit\u00e0 delle colonne per poi ripiegarsi verso l'interno e unirsi tra loro, delimitando lo spazio ellittico."}
{"id": "2420755", "revid": "666668", "url": "https://it.wikipedia.org/wiki?curid=2420755", "title": "Toshinori Yato", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Giappone, al FIFA Futsal World Championship 1989 nel quale la selezione asiatica si \u00e8 fermata al primo turno, affrontando Belgio, Argentina e Canada."}
{"id": "2420758", "revid": "1543377", "url": "https://it.wikipedia.org/wiki?curid=2420758", "title": "Satoru Noda", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420759", "revid": "767487", "url": "https://it.wikipedia.org/wiki?curid=2420759", "title": "Cash - Fate il vostro gioco", "text": "Cash - Fate il vostro gioco (\"Ca$h\") \u00e8 un film del 2008 diretto da \u00c9ric Besnard.\nTrama.\nDurante un tentativo di truffa ad un istituto di credito, Solal viene ucciso. Qualche mese pi\u00f9 tardi suo fratello, che si fa chiamare Cash, vuole cercare il suo assassino, mettendo in atto una complicata truffa, che inizia con lo smercio di banconote false da 50 \u20ac, e coinvolgendo sempre pi\u00f9 persone, andando alla ricerca del pollo da truffare.\nProduzione.\nValeria Golino rischi\u00f2 di non partecipare al film perch\u00e9 non convinse a pieno la produzione dopo aver effettuato il provino. Ma al regista Eric Besnard invece piacque, e scrittur\u00f2 l'attrice vincendo anche le insistenze della produzione."}
{"id": "2420760", "revid": "1543377", "url": "https://it.wikipedia.org/wiki?curid=2420760", "title": "Shigemitsu Egawa", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420761", "revid": "322321", "url": "https://it.wikipedia.org/wiki?curid=2420761", "title": "Mossa", "text": "Mossa (\"Mosse\" in friulano standard, \"Mossa\" nella variante locale, \"Mo\u0161\" in sloveno) \u00e8 un comune italiano di abitanti in Friuli-Venezia Giulia.\nGeografia fisica.\nIl comune di Mossa ha un'estensione di poco superiore ai e confina con i comuni di Capriva del Friuli, San Lorenzo Isontino, Farra d'Isonzo, San Floriano del Collio e Gorizia (frazione Lucinico). Posta poco pi\u00f9 di dal confine con la Slovenia, il territorio comunale \u00e8 prevalentemente pianeggiante, fatta eccezione per alcune modeste alture che superano di poco i di altitudine, e si trova nella destra orografica del fiume Isonzo a contatto con le prime propaggini del Collio.\nStoria.\nIl nome del paese sembrerebbe derivare dal toponimo longobardo \"Mossau\" o \"Moos-Au\" (piana muschiosa), sebbene l\u2019area era sicuramente abitata gi\u00e0 nel Neolitico, come attestato dal ritrovamento di alcune asce in pietra. Nel paese sono state rinvenute anche alcune monete romane e una necropoli slava, con molti scheletri in buono stato di conservazione. La prima testimonianza scritta risale invece al 1064, in un documento relativo a una donazione fatta al duomo di Aquileia dalla contessa Hadwig (Edvige) \u201cdi Mossa\u201d, personaggio importante per la nascita della futura Contea di Gorizia, che scelse come residenza vedovile il castello di Mossa.\nNel Medioevo Mossa gode di ampia autonomia amministrativa e possiede un seggio nel Parlamento del Friuli. Tra il Duecento e il Cinquecento subisce le alterne vicende delle guerre tra il Patriarcato di Aquileia e i conti di Gorizia. Nel 1480 un grave incendio distrugge il castello: ci\u00f2 spiegherebbe la costruzione di un nuovo fabbricato, pi\u00f9 modesto del primo e per questo chiamato \"Cjascjel\u00fbt\" (castelletto). Nel 1523 Mossa passa definitivamente alla contea di Gorizia e l\u2019amministrazione \u00e8 affidata a varie famiglie nobili, tra cui i Cobenzl (dal 1587) e i Codelli (dal 1759). Durante il dominio asburgico, che durer\u00e0 fino al 1915, Mossa diventa un piccolo borgo rurale, con la popolazione dedita prevalentemente all'agricoltura e al piccolo artigianato. Nel 1877 una legge provinciale sancisce la prima autonomia del comune di Mossa, per distacco da quello di Lucinico a cui fino allora apparteneva.\nLa prima guerra mondiale segna la fine del periodo asburgico. Il 24 maggio 1915, quando l'Italia entra in guerra, il paese \u00e8 subito occupato dall\u2019esercito italiano e la popolazione mossese \u00e8 costretta a trasferirsi in varie localit\u00e0 austriache fino al termine della guerra. Con la disfatta di Caporetto il paese \u00e8 riconquistato dall'esercito austro-ungarico, che lo terr\u00e0 sino al ritiro definitivo dopo la battaglia di Vittorio Veneto. Dopo l\u2019annessione all\u2019Italia del 1918, nel 1928 il comune di Mossa \u00e8 accorpato, assieme a San Lorenzo Isontino e Moraro, a quello di Capriva. Ma il paese deve ancora subire i tragici eventi della seconda guerra mondiale e del successivo governo militare alleato fino al 1947. Dopo il conflitto Mossa viene a trovarsi vicino al nuovo confine fra Italia e Jugoslavia (dal 1991 Slovenia), che corre pochi chilometri a nord del paese. Il 26 agosto 1955 Mossa riottiene l'autonomia comunale e oggi \u00e8 un centro agricolo, con piccole industrie, botteghe artigiane e trattorie tipiche.\nMonumenti e luoghi d'interesse.\nArchitetture religiose.\nChiesa di Sant'Andrea Apostolo.\nLa chiesa parrocchiale, dedicata a sant'Andrea Apostolo, si trova nel centro del paese. Fu costruita negli anni venti e inaugurata nel 1927 dopo che la vecchia chiesa situata in borgo Zenta fu distrutta dai bombardamenti nel corso della prima guerra mondiale.\nSantuario del Preval (Santa Maria Regina dei Popoli).\nIl santuario del Preval si trova nella piana del Preval a nord del paese. Tracce archeologiche e documenti d'archivio testimoniano la presenza di un edificio di culto in quest'area gi\u00e0 nel X secolo, nel luogo in cui secondo la tradizione alcuni contadini trovarono un'immagine della Madonna. L'edificio attuale, dopo decenni di incuria e abbandono, \u00e8 stato ricostruito nei primi anni novanta e inaugurato ufficialmente nel 1995. Alcuni anni dopo cambi\u00f2 il nome in Santa Maria Regina dei Popoli per volere di papa Giovanni Paolo II.\nLegata al luogo \u00e8 la statua lignea che rappresenta la \"Madonna del Preval\", datata nel XV secolo e attribuita alla scuola tolmezzina. Per secoli ospitata nel santuario, ora si trova in una cappella laterale della chiesa parrocchiale di Sant'Andrea.\nArchitetture civili.\nVilla Codelli.\nLa villa, antica residenza della principale famiglia mossese ed oggi sede di un'azienda agricola, si trova sulla collinetta che domina il borgo Vallisella. L'edificio fu costruito dalla famiglia Cobenzl, a cui nel 1759 subentrarono i Codelli, ed \u00e8 stato pi\u00f9 volte rimaneggiato fino a perdere l'aspetto originario. Accanto alla villa si trova la cappella del palazzo dedicata a santa Maria Assunta, risalente al Cinquecento e ricostruita quasi interamente nel Settecento.\nAree naturali.\nPiana del Preval.\nLa piana del Preval \u00e8 situata nella zona nord del comune ed \u00e8 suddivisa tra Mossa e San Floriano del Collio. Quest'area, fino ad inizio Novecento paludosa, fu bonificata nel periodo fascista e trasformata in area agricola. Nonostante questa trasformazione il Preval mantiene ancora oggi la sua caratteristica di zona umida e offre rifugio ad una grande variet\u00e0 di specie di uccelli, anfibi e rettili. Per la sua importanza naturalistica, parte dell'area \u00e8 stata inserita nella SIC IT3330001 \"Palude del Preval\", istituita nell'ambito del progetto europeo Natura 2000. L'area \u00e8 facilmente raggiungibile in bicicletta dal centro del paese utilizzando le piste ciclabili realizzate alcuni anni fa dalla provincia di Gorizia.\nSociet\u00e0.\nLingue e dialetti.\nA Mossa, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Mossa fra le varianti appartenenti al friulano goriziano.\nAssociazioni.\nNel comune di Mossa hanno sede diverse associazioni:\nAmministrazione.\nIl comune di Mossa fa parte dell'ASTER \"Collio Isonzo\" assieme a tutti i comuni della Destra Isonzo, con comune capofila Cormons.\nPrecedenti amministrazioni:\nSport.\nNel comune di Mossa hanno sede tre sodalizi sportivi:\nPer alcuni anni il campo sportivo comunale ha ospitato la partita del Pro Gorizia Calcio.\nNegli ultimi anni il comune \u00e8 stato pi\u00f9 volte attraversato dal Giro d'Italia: nel 2014 nella tappa Gemona del Friuli-Trieste vinta da Luka Mezgec, nel 2021 nella tappa Grado-Gorizia vinta da Victor Campenaerts."}
{"id": "2420762", "revid": "1543377", "url": "https://it.wikipedia.org/wiki?curid=2420762", "title": "Shigeru Ando", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Giappone, al FIFA Futsal World Championship 1989 nel quale la selezione asiatica si \u00e8 fermata al primo turno, affrontando Belgio, Argentina e Canada."}
{"id": "2420764", "revid": "838137", "url": "https://it.wikipedia.org/wiki?curid=2420764", "title": "Tsuyoshi Kitazawa", "text": "Carriera.\nDopo l'attivit\u00e0 giovanile nelle squadre delle scuole superiori dello Yomiuri Club Junior Youth e dello Shutoku High School, dopo il diploma passa all'Honda Motor nella Japan Soccer League nel 1987 e successivamente nel 1991 nello Yomiuri FC in cui rimane sino al 2002 ottenendo i migliori risultati della sua carriera: due titoli del Giappone e tre coppe di Lega.\nUtilizzato nel ruolo di centrocampista, a livello di nazionale Kitazawa ha come primo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada. Nel 1991 entra a far parte in maniera fissa della nazionale maggiore dove alla fine collezioner\u00e0 58 presenze con tre reti.\nNella Coppa d'Asia 1992 \u00e8 tra i giocatori che portano il Giappone alla sua prima vittoria nella manifestazione continentale, l'ultima competizione internazionale a cui partecipa \u00e8 la FIFA Confederations Cup 1995 dove il Giappone non supera il primo turno. Attualmente lavora come commentatore sportivo in TV."}
{"id": "2420767", "revid": "1543377", "url": "https://it.wikipedia.org/wiki?curid=2420767", "title": "Seiichi Negishi", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2420769", "revid": "188116", "url": "https://it.wikipedia.org/wiki?curid=2420769", "title": "Lingua kashmiri", "text": "La lingua kashmiri (o k\u00e2shm\u00eer\u00ee, nome locale: \u06a9\u0672\u0634\u064f\u0631, o \u0915\u0949\u0936\u0941\u0930 / k\u1ea1\u0304\u0161ur o k\u014f\u015bur) \u00e8 una lingua dardica parlata in Kashmir, regione compresa tra India e Pakistan.\nDistribuzione geografica.\nSecondo l'edizione 2009 di \"Ethnologue\", i locutori kashmiri erano 5,4 milioni in India nel 1993, stanziati negli stati e territori di Jammu e Kashmir, Punjab, Uttar Pradesh e a Delhi. Alcune centinaia di migliaia di locutori si trovano nel Pakistan settentrionale.\nLingua ufficiale.\nIl kashmiri \u00e8 una delle 22 lingue ufficialmente riconosciute dall'allegato VIII della Costituzione dell'India.\nSistema di scrittura.\nQuesta lingua viene scritta dalla maggioranza islamica di lingua kashmiri utilizzando il nastaliq, un alfabeto arabo modificato: fra tutte le lingue che utilizzano alfabeti arabi, la variante kashmiri ha la particolarit\u00e0 di indicare effettivamente tutte le vocali (cosa in genere molto rara). La minoranza hindu che parla kashmiri usa invece l'alfabeto devanagari, cio\u00e8 l'alfabeto oggi usato per trascrivere abitualmente sia l'hindi che il sanscrito."}
{"id": "2420771", "revid": "125625441", "url": "https://it.wikipedia.org/wiki?curid=2420771", "title": "Marcovaldo ovvero Le stagioni in citt\u00e0", "text": "Marcovaldo ovvero Le stagioni in citt\u00e0 \u00e8 una raccolta di venti novelle di Italo Calvino, alcune delle quali gi\u00e0 uscite ad episodi sulle pagine dell\"'Unit\u00e0\", organo editoriale del Partito Comunista Italiano, all'epoca in cui ancora Calvino ne era un militante. La prima edizione fu pubblicata nel novembre del 1963 in una collana di libri per ragazzi dell'editore Einaudi.\nStruttura.\nIl sottotitolo \"Le stagioni in citt\u00e0\" si rif\u00e0 alla struttura dei racconti, associati ognuno ad una delle quattro stagioni dell'anno. Protagonista di tutti i racconti \u00e8 Marcovaldo, un manovale con problemi economici, ingenuo, sensibile, inventivo, interessato al suo ambiente e un po' buffo e melanconico.\nAmbientazione.\nI racconti sono ambientati in una grande citt\u00e0 imprecisata: anche se l'autore non ne fa il nome, con ogni probabilit\u00e0 l'ispirazione fu presa da Torino, dove Calvino lavor\u00f2 e visse per molti anni. Il fiume, le colline prossime alla citt\u00e0, le montagne ed i grandi corsi sono infatti tutti elementi che compaiono nei racconti e sono caratteristici del capoluogo piemontese. Tuttavia questa citt\u00e0 \u00e8 simbolo di ogni citt\u00e0, con cemento, ciminiere, fumo, grattacieli e traffico, e Marcovaldo ne \u00e8 il cittadino per antonomasia. Anche la ditta Sbav, presso cui Marcovaldo lavora, \u00e8 la ditta per eccellenza, simbolo di tutte le ditte, e proprio per questo non si sa n\u00e9 cosa vi si produca, n\u00e9 cosa vi si venda, n\u00e9 il contenuto degli imballaggi che il protagonista sposta e trasporta tutto il giorno.\nLe avventure che si susseguono mostrano come la societ\u00e0 delle citt\u00e0 moderne possa arrivare ad influenzare le persone ed il loro rapporto con la natura.\nPersonaggi.\nI personaggi principali sono i membri della numerosa famiglia di Marcovaldo, che \u00e8 sposato con Domitilla ed ha sei figli: Michelino, Filippetto, Paolino, Pietruccio, Isolina e Teresina. Altri personaggi sono poco pi\u00f9 che comparse e intervengono in singoli racconti: lo spazzino Amadigi; il vigile notturno Tornaquinci; il disoccupato Sigismondo; il presidente del consiglio d'amministrazione Alboino; il signor Rizieri, pensionato; il cavalier Ulrico; l'agente Astolfo; la signora Diomira; il dottor Godifredo, agente di pubblicit\u00e0 luminosa. Un'eccezione \u00e8 il caporeparto Viligelmo, che ha un certo spazio in diversi racconti (\"Il piccione comunale\", \"La pioggia e le foglie\" etc.).\nTrama.\n1 Funghi in citt\u00e0 (Primavera).\nMarcovaldo, mentre aspetta il tram per andare al lavoro, scopre dei funghi cresciuti su una striscia d'aiuola d'un corso cittadino. Crede di poter ritrovare un angolo di natura anche in citt\u00e0, un angolo solo a lui noto, e quando \u00e8 finalmente arrivato il momento di raccogliere i funghi insieme ai figli, scopre che altre persone sono arrivate prima di lui tra le quali c'era anche Amadigi, uno spazzino occhialuto e spilungone che a Marcovaldo era antipatico da tempo; decide dunque di spargere la voce e far s\u00ec che tutti possano raccoglierli. L'episodio \u00e8 concluso da una corsa in ospedale, i funghi erano velenosi e i malcapitati rivali nella raccolta si ritrovano tutti accomunati da un identico destino: condividere la stanza d'ospedale.\n2 La villeggiatura in panchina (Estate).\nMarcovaldo si sente soffocare in casa sua, dove dormono tutti in una sola camera. La panchina di una piazza alberata che ogni mattina attraversa per recarsi al lavoro lo fa sognare e immagina quanto sar\u00e0 fresco e riposante dormirci tutto da solo. Una notte caldissima prende il suo guanciale e, zitto zitto, esce e ci va. Ma la panchina \u00e8 occupata da una coppia che litiga e lui deve aspettare a lungo prima di conquistarla; nell'attesa contempla la luna con la sua misteriosa luce naturale confrontandola con quella falsamente vivace di un semaforo. Quando finalmente pu\u00f2 occupare la panchina, le luci del semaforo lo disturbano e poi ci sono rumori e puzze inconsuete che impediscono pi\u00f9 di una volta a Marcovaldo di trovare il sonno tanto desiderato. E anche quando crolla sfinito e si addormenta, non pu\u00f2 godere del riposo sperato: si risveglia pieno di dolori alla schiena e al fianco, con i quali deve correre al lavoro: \u00e8 gi\u00e0 mattina.\n3 Il piccione comunale (Autunno).\nMarcovaldo, affamato, vedendo uno stormo di beccacce che volano in cielo cerca di catturarle sparpagliando colla sul terrazzo del condominio, riuscendo per\u00f2 a catturare solo un povero piccione risultato poi essere di propriet\u00e0 dell'amministrazione comunale.\n4 La citt\u00e0 smarrita nella neve (Inverno).\nIn citt\u00e0 \u00e8 caduta la neve. Marcovaldo \u00e8 incaricato di spalare il cortile antistante della ditta dove lavora. Marcovaldo sente la neve come amica, come un elemento che annulla la gabbia di muri in cui \u00e8 imprigionata la sua vita. Con i mucchi di neve Marcovaldo crea strade tutte sue. Trasformato in pupazzo di neve da un carico di tre quintali piombatogli addosso dalle tegole e ne esce con un forte raffreddore. Per una tromba d'aria provocata da uno starnuto di Marcovaldo tutta la neve viene risucchiata in su e il cortile si ripresenta con le cose di tutti i giorni, spigolose ed ostili.\n5 La cura delle vespe (Primavera).\nDa un vecchio ritaglio di giornale, usato per incartare il panino, Marcovaldo scopre come poter curare i reumatismi con il veleno d'api; manda cos\u00ec i figli a catturare tante vespe, credendo che l'effetto sia lo stesso, ed allestisce un ambulatorio medico in casa. Sennonch\u00e9, a causa dell'imprudenza del figlio Michelino, che viene inseguito fino a casa da un nugolo di vespe inferocite, finiranno tutti all'ospedale.\n6 Un sabato di sole, sabbia e sonno (Estate).\nMarcovaldo va sulle rive del fiume con i suoi figli per fare sabbiature che lo curino dai reumatismi. I figli muoiono dalla voglia di andarsi a buttare nel fiume, ma c'\u00e8 un cartello con la scritta: \" Pericolosissimo bagnarsi\" poich\u00e9 \u00e8 facile annegarvi. Marcovaldo, disteso su un barcone, li richiama perch\u00e9 lo ricoprano con sabbia, lasciandogli solo il viso scoperto. Sciolti gli ormeggi, Marcovaldo si ritrova a navigare per il fiume con il sole che batte e, dopo un rapido spostamento, atterra su una massa di bagnanti con salvagenti, canotti, ciambelle, materassini, barche. Neanche una goccia d'acqua lo bagner\u00e0. addio\n7 La pietanziera (Autunno).\nPer la pausa di mezzogiorno, Marcovaldo si porta il cibo da casa in una pietanziera. A lui viene sempre l'acquolina in bocca ogni volta che svita il coperchio della pietanziera, ma resta sempre deluso perch\u00e9 la moglie Domitilla gli prepara la pietanziera con gli avanzi della sera. Un giorno la moglie ha comprato tante salsicce per motivi suoi e per tre giorni di seguito Marcovaldo si ritrova con le salsicce della sera prima, finch\u00e9, stufo dalle solite salsicce, baratta il suo cibo con quello di un bambino: fritto di cervello. Ad un certo punto arriva la governante che protesta, perci\u00f2 Marcovaldo deve restituire il fritto di cervello al bambino, raccogliere la pietanziera gettata via dalla governante e ritornare al lavoro.\n8 Il bosco sull'autostrada (Inverno).\nUna sera d'inverno molto fredda, viene a mancare la legna per la stufa. Marcovaldo decide di uscire in cerca di legna ma, trovandosi in citt\u00e0, ne trova molto poca. Al suo ritorno a casa trova il caminetto funzionante: i figli, usciti anch'essi per cercare legna, hanno trovato dei cartelli pubblicitari, e li hanno scambiati per alberi dato che, nati in citt\u00e0, non hanno mai visto un vero bosco. Allora, seguendo le indicazioni dei bambini per il \"bosco\", Marcovaldo comincia a tagliare con la sega il cartellone ma viene sorpreso dall'agente Astolfo che, essendo assai miope, lo scambia per un'immagine pubblicitaria.\n9 L'aria buona (Primavera).\nIl dottore dice che i bambini di Marcovaldo hanno bisogno di respirare un po' d'aria buona, a una certa altezza, di correre sui prati. Sulla collina della periferia della citt\u00e0 c'\u00e8 l'aria buona. Da lass\u00f9 la citt\u00e0 appare triste e plumbea. Parlando con alcuni degenti del sanatorio che sta sulla collina, Marcovaldo capisce come essi invece desiderino la citt\u00e0, non potendoci tornare a causa della loro salute.\n10 Un viaggio con le mucche (Estate).\nL'estate in citt\u00e0 \u00e8 particolarmente afosa e Marcovaldo, non riuscendo a dormire nella soffitta troppo angusta in cui vive con tutta la sua famiglia, ascolta i rumori notturni della citt\u00e0. La finestra \u00e8 aperta, e l'orecchio sensibile del protagonista coglie, nei rumori ovattati dei rari passanti, un sentore di solitudine umana. Marcovaldo si sente solidale nei confronti di chi, come lui, sogna di evadere dall'oppressione urbana, e di alleviare il peso di una condizione economica familiare in bilico. Ed ecco che un suono di campane, un latrato di un cane, un rumore che assomiglia a un muggito, accendono la curiosit\u00e0 del manovale che, accompagnato dai figli, si precipita in strada per assistere a un evento inusuale: una mandria di mucche che attraversano la strada, guidate dai pastori verso le montagne. Solo di notte pu\u00f2 avvenire questo tipo di intrusione anomala per la realt\u00e0 cittadina e industriale, in cui la natura \u00e8 soffocata dal cemento e dai fumi insalubri dell'esistenza contemporanea.\nMichelino, il pi\u00f9 grande dei figli di Marcovaldo sfugge all'attenzione del padre e segue quei curiosi animali. Nei giorni successivi Marcovaldo apprende che il figlio sta bene e sta trascorrendo le giornate sulle montagne, ed \u00e8 cos\u00ec che Marcovaldo invidia quasi Michelino, immaginando il figlio disteso sui prati al fresco, cullato da una natura generosa e prodiga di armonia e serenit\u00e0. Al ritorno, per\u00f2, Michelino fa emergere come la vita contadina sia altrettanto dura di quella urbana, dominata dalla fatica e dallo sfruttamento del lavoro che spegne ogni ardore e ogni possibilit\u00e0 di contemplazione di una natura che si rivela avara.\n11 Il coniglio velenoso (Autunno).\nMarcovaldo ruba, in un ospedale, un coniglio che \u00e8 contaminato da virus, in quanto vorrebbe ingrassarlo per mangiarlo a Natale, o magari fare un allevamento, ma viene subito ricercato, e nel frattempo il coniglio scappa. Abituato alla gabbia, l'animale \u00e8 disorientato: si aggira sui tetti, inizialmente attratto da chi se lo vuole mangiare, poi quando si sparge l'allarme viene cacciato o preso a fucilate. Il coniglio a un certo punto decide di farla finita e si lascia cadere nel vuoto, ma finisce dritto tra le mani di un pompiere che lo carica su un\u2019ambulanza. Caricato sull'ambulanza, si ritrova in compagnia di Marcovaldo, sua moglie e i suoi figli, ricoverati in osservazione per una serie di vaccini.\n12 La fermata sbagliata (Inverno).\nA Marcovaldo piace molto il cinema, un modo per fuggire dalla monotonia della citt\u00e0 e immaginare di vivere molte avventure. Una sera, uscendo dal cinema, si trova immerso in una nebbia fittissima. Va alla fermata del tram, e prende il 30, ma non si vede niente e, sceso dal tram quando crede di essere arrivato, si rende conto di aver sbagliato la fermata. Comincia a camminare, ma non riconosce niente: \u00e8 perduto. Dopo essersi ubriacato in un'osteria mentre cerca di chiedere informazioni arriva in un posto strano con luci nel suolo, che gli indicano la direzione fino a uno strano autobus. Entrato sul mezzo, e messosi a proprio agio, Marcovaldo scopre che non \u00e8 un autobus: \u00e8 un aereo che va a Bombay, Calcutta e Singapore!\n13 Dov'\u00e8 pi\u00f9 azzurro il fiume (Primavera).\nMarcovaldo, per fornire alla famiglia cibi non passati tra le mani di speculatori, cerca un posto dove l'acqua sia pura e non inquinata e i pesci sani e non avvelenati. Un giorno, in un fiume vicino al suo luogo di lavoro, Marcovaldo vede degli uomini pescare dei pesci. Una mattina presto va al fiume prima del lavoro, e pesca molte tinche. Sulla strada del ritorno, viene fermato da una guardia che gli impone di ributtare in acqua i pesci perch\u00e9 quell'acqua \u00e8 inquinata dalle vicine fabbriche di vernice: ecco perch\u00e9 quell'acqua \u00e8 di un azzurro cos\u00ec vivo. Marcovaldo rovescia la sporta piena di pesci nel fiume. Qualche tinca, ancora viva, guizza via tutta contenta.\n14 Luna e gnac (Estate).\nMarcovaldo e la sua famiglia vivono la notte ad intermittenza, passando ogni venti secondi dalla luce dell'insegna pubblicitaria lampeggiante al neon della Spaak-Cognac, situata sul tetto di fronte, al chiaro di luna, ricercando costellazioni, quando l'insegna \u00e8 spenta. Una sera, mentre Marcovaldo cerca di illustrare ai figli le varie costellazioni, Michelino, guerriero armato di fionda, lancia una raffica di sassolini contro l'insegna. Passano venti secondi e l'insegna non si riaccende pi\u00f9, quindi tutta la famiglia viene proiettata nello spazio buio e infinito, nella notte vera, illuminata solo dalla luna. Il sogno dura molto poco e la mattina seguente arrivano gli elettricisti. Nel frattempo alla mansarda di Marcovaldo si presenta un agente pubblicitario, il dottor Godifredo, che dichiara di lavorare per la principale concorrente della Spaak-Cognac, la Cognac-Tomawak. Marcovaldo quindi firma un contratto che prevede la distruzione, da parte dei suoi figli, dell'insegna rivale ogni volta che questa verr\u00e0 riparata. La Spaak, travolta dai debiti per le continue riparazioni, fallisce, quindi la Luna torna a splendere nel cielo di Marcovaldo fino a quando non arrivano gli elettricisti che montano la nuova insegna \"Cognac-Tomawak\", pi\u00f9 grande e luminosa e che lampeggia molto pi\u00f9 velocemente (ogni 2 secondi anzich\u00e9 ogni 20), che segna la sconfitta di Marcovaldo e la vittoria della Natura artificiale.\n15 La pioggia e le foglie (Autunno).\nNella ditta in cui lavora, Marcovaldo si prende cura di una piantina posta nell'atrio. Messa in cortile, la pianta trae ogni giorno profitto dalla pioggia. Marcovaldo, per non trascurarla, la porta a casa; attraversa la citt\u00e0 portando la piantina sulla sua bicicletta, inseguendo le nuvole.Nel giro di un fine settimana, la pianta cresce tanto da sembrare un albero. Diventata ingombrante nell'ingresso della ditta, Marcovaldo pensa che sia meglio restituirla al vivaio in cambio di una pi\u00f9 piccola e ricomincia la corsa per la citt\u00e0 senza decidersi ad imboccare la strada del vivaio. Cessata la pioggia, la pianta \u00e8 come sfinita per la troppa acqua piovana. Ad una ad una lascia cadere le sue foglie che ingialliscono senza che Marcovaldo se ne accorga. Quando questo si ferma, si gira e si rende conto che della pianta non resta che un tronco privo di foglie:)\n16 Marcovaldo al supermarket (Inverno).\nMarcovaldo, insieme alla sua famiglia, dopo il lavoro si dirige al supermarket ma non avendo soldi si limita a girare per i reparti senza comprare nulla. Un giorno gli viene l'impulso di riempire il carrello solo per il gusto di averlo pieno, ma quando viene annunciata l'imminente chiusura del supermarket la famiglia si precipita a svuotare i carrelli. Tuttavia la tentazione di riempirli \u00e8 tale che pi\u00f9 li svuotano e pi\u00f9 li riempiono, finch\u00e9 non vedono che in una parte del supermarket ci sono lavori di ampliamento e vuotano i carrelli nella benna di una gru.\n17 Fumo, vento e bolle di sapone (Primavera).\nOgni giorno il postino depone nelle cassette della posta un sacco di lettere. Tranne per Marcovaldo perch\u00e9 nessuno gli scrive mai: se non fosse ogni tanto per un'ingiunzione di pagamento della luce o del gas, la sua cassetta non servirebbe proprio a niente. I figli di Marcovaldo pensano di arricchirsi accaparrandosi, per poi rivenderli, i buoni pubblicitari dei detersivi che danno il diritto a ritirare campioni gratuiti. Per\u00f2 l'operazione fallisce. Le cose si complicano; la trasformazione dei buoni in merce va per le lunghe. Tra gli incaricati delle ditte inoltre non tarda a spargersi la voce dell'esistenza di una concorrenza sleale. Da un momento all'altro il detersivo diventa pericoloso come dinamite e per sbarazzarsene i bambini gettano la polvere nel fiume. Il sapone, sciogliendosi, diventa schiuma che, sotto l'azione del vento, libera bolle di sapone nell'aria, le quali a loro volta si confondono con il fumo nero delle ciminiere. Poi le bolle svaniscono e non resta che il fumo nero delle ciminiere.\n18 La citt\u00e0 tutta per lui (Estate).\nAd agosto la citt\u00e0 \u00e8 vuota, nessuno le vuole pi\u00f9 bene, ed \u00e8 tutta per Marcovaldo. La domenica mattina, in giro, si ritrova in una citt\u00e0 diversa, dove pu\u00f2 camminare in mezzo alla strada e attraversare con il rosso. Prende a seguire una fila di formiche, il volo di un calabrone. La citt\u00e0 sembra occupata da abitatori fino allora sconosciuti. Marcovaldo capisce che il piacere non \u00e8 tanto fare tutte quelle cose insolite, quanto il vedere tutto in un altro modo: le vie come fondovalli, o letti di fiumi in secca, le case come blocchi di montagne scoscese, o pareti di scogliera. Ma si imbatte in una troupe che gira un servizio giornalistico. A Marcovaldo sembra, per un momento, che la citt\u00e0 di tutti i giorni abbia ripreso il posto di quella, per un momento, intravista o forse solamente sognata.\n19 Il giardino dei gatti ostinati (Autunno).\nLa citt\u00e0 dei gatti vive dentro alla citt\u00e0 degli uomini. Una volta le due citt\u00e0 coincidevano, uomini e gatti usavano gli stessi luoghi; oggi gli itinerari dei gatti devono sfruttare i passaggi lasciati tra palazzo e palazzo, a causa del forte traffico. Marcovaldo \u00e8 amico di tutti i gatti che incontra e riesce ad intuire legami, intrighi, rivalit\u00e0 tra loro. Un giorno un suo \"amico soriano\" lo porta alla scoperta di un grande ristorante. Trascurando gli inviti del gatto che vuole guidarlo verso la cucina, Marcovaldo vede che al centro del salone c'\u00e8 una peschiera dove nuotano le trote che dovranno essere cucinate; getta una lenza, cattura un pesce ma il soriano lo acchiappa in un baleno. Inseguendo il gatto giunge fino al giardino di una vecchia casa in rovina in mezzo alla citt\u00e0, piena di gatti. Marcovaldo suona alla porta per avere indietro la sua trota; dalla finestra si intravede un volto che a Marcovaldo sembra quello di un gatto. La vecchia padrona di casa \u00e8 decisa a non ridargli alcunch\u00e9 e gli racconta che vorrebbe cambiare casa, ma i compratori sono spaventati dai gatti. Marcovaldo si accorge che \u00e8 tardi e torna al lavoro. L'inverno successivo, i miagolii dei gatti attirano l'attenzione dei passanti: la vecchietta \u00e8 morta. La primavera successiva iniziano i lavori per la costruzione di un moderno palazzo, ma i lavori sono continuamente ostacolati dai gatti e dagli altri animali della zona, che sembrano opporsi all'avanzare del cemento, a difesa del loro ultimo luogo di ritrovo.\n20 I figli di Babbo Natale (Inverno).\nMarcovaldo per conto della Sbav gira porta a porta vestito da Babbo Natale a portare regali, accompagnato dal figlio Michelino che \u00e8 deciso a fare un regalo ad un bambino povero. Dopo aver fatto visita al figlio di un noto industriale, viziato e tanto ricco quanto solo e triste, Michelino, non avendo ben chiaro il concetto di \"bambino povero\", ne riconosce uno in lui, cos\u00ec gli regala un martello, un tirasassi e dei fiammiferi con cui inizia a distruggere con gioia tutta la ricca casa. Il giorno dopo Marcovaldo si presenta al lavoro temendo di essere licenziato in tronco per l'accaduto, invece viene a sapere che l'industriale padre del bambino viziato \u00e8 rimasto fortemente colpito da quei regali, gli unici in grado di far divertire suo figlio, tanto che la Sbav il giorno stesso cambia tipo di produzione lanciando il \u00abregalo distruttivo\u00bb, che tra l'altro ha anche il pregio di distruggere altri oggetti \u00abaccelerando il ritmo dei consumi e vivacizzando il mercato\u00bb.\nMarcovaldo in TV.\n\"Marcovaldo\" \u00e8 stato portato sul piccolo schermo nel 1970 con la regia di Giuseppe Bennati. Nelle sei puntate trasmesse su Rai 2, il protagonista viene interpretato da Nanni Loy. Nel cast figurano anche Daniela Goggi, Arnoldo Fo\u00e0, Didi Perego. Le musiche sono di Sergio Liberovici, eseguite dalla Traditional jazz Studio-Praha e da Silva e i Circus. La canzone dei titoli \"Tran tran\" \u00e8 cantata da Nino Ferrer e Silvana Aliotta."}
{"id": "2420772", "revid": "599013", "url": "https://it.wikipedia.org/wiki?curid=2420772", "title": "Peter Kopteff", "text": "Carriera.\nClub.\nKopteff ha iniziato la carriera professionistica nel suo paese, giocando per l'HJK Helsinki. Nei primi due anni di attivit\u00e0, per\u00f2, non ha trovato molto spazio in squadra ed \u00e8 stato per questo prestato al Jazz. Dopo venti partite e una rete, \u00e8 tornato ad Helsinki, dove \u00e8 stato impiegato maggiormente.\nNel 2001, \u00e8 stato ingaggiato dai norvegesi del , con cui ha totalizzato circa cento apparizioni in campionato, prima di passare agli inglesi dello Stoke City. Allo Stoke, per\u00f2, non \u00e8 riuscito a conquistare un posto in squadra ed ha collezionato solamente sei presenze. \u00c8 passato, dunque, all', nell'estate 2006.\nIl 31 agosto 2008, Kopteff ha firmato un contratto fino al termine della stagione con l'Aalesund. Il contratto \u00e8 stato poi esteso fino al 2009. Alla fine della stagione, \u00e8 rimasto svincolato.\nPossiede il passaporto ungherese, ottenuto per evitare il servizio militare finlandese.\nNazionale.\nKopteff ha giocato regolarmente nella ma, a causa di un infortunio subito nella seconda stagione all'Utrecht, non gioca in Nazionale dal 2007. L'infortunio lo ha limitato e gli ha permesso di essere convocato solo sporadicamente. Ha giocato trentanove volte per la selezione finlandese, andando in rete in una occasione. Ad aprile 2009, \u00e8 stato inserito nella lista dei convocati per la sfida contro la ."}
{"id": "2420776", "revid": "110157", "url": "https://it.wikipedia.org/wiki?curid=2420776", "title": "Chiesa di Santa Maria dei Sabbioni", "text": "La chiesa della Santissima Annunziata, detta di Santa Maria (o anche Madonna) dei Sabbioni, gi\u00e0 oratorio, \u00e8 un edificio religioso aperto al culto cristiano della Chiesa cattolica sito in via Antonio Oroboni a Rovigo, inglobata dal XIX secolo nel cimitero comunale.\nAmministrativamente parte della parrocchia dei Santi Francesco e Giustina, compresa nell'originaria Diocesi di Adria divenuta in seguito di Adria-Rovigo, fu in passato unita al monastero degli Olivetani e alla Chiesa di san Bartolomeo, popolarmente nota come San Bortolo, di Rovigo.\nStoria.\nSorta nel luogo dove gi\u00e0 esisteva un preesistente oratorio, di cui si trovano tracce in documenti risalenti al XIII e XVI secolo, chiamato Santa Maria dei Sabbioni per la particolare costituzione o composizione del terreno (sabbion = sabbia grossa). L'immagine sacra dell'oratorio, una Madonna col Bambino, venne poi recuperata per costruire un nuovo e pi\u00f9 capiente edificio. I documenti redatti dai monaci dell'Abbazia di Pomposa lo citano fin dal 1282 relativo ad un priorato ed una successiva fonte, datata 1317, ne assegna la nomina a Don Azzo Priore.\nLa struttura viene edificata in stile romanico con influssi gotici tra il 1300 ed il 1430 (se ne trovano fonti certe alla fine del XV secolo) conservando il suo aspetto per oltre 300 anni.\nNel XVI secolo alla chiesa era collegato un edificio affittato a Nicola Giovanni detto Badaloni, di Borgo San Bernardo, adibito ad ospedale.\nNel 1759 si provvide ad aggiungere le due cappelle laterali e, nel 1819 divenne parte del cimitero cittadino che le venne costruito addossato alla parte posteriore.\nUn nuovo intervento datato 1885 ne vide modificare l'architettura esterna dotandola di una nuova facciata in stile vagamente neoclassico, pur nella modestia, pi\u00f9 solenne della precedente ed integrata nella sobria architettura del cimitero.\nAl suo interno \u00e8 presente uno degli organi progettati e costruiti dall'estense Gaetano Callido."}
{"id": "2420779", "revid": "1793900", "url": "https://it.wikipedia.org/wiki?curid=2420779", "title": "Madonna della Gattaiola", "text": "La Madonna della Gattaiola \u00e8 un dipinto risalente alla met\u00e0 del XV secolo, custodito all'interno della chiesa di San Giorgio a Montemerano, frazione del comune di Manciano, in provincia di Grosseto. L'opera \u00e8 attribuita ad un artista locale anonimo, tradizionalmente noto come \"Maestro di Montemerano\".\nL'opera di stile tardo gotico, con influssi rinascimentali superficiali, \u00e8 attualmente custodita all'interno di una teca in vetro con cornici dorate ed \u00e8 cos\u00ec denominata per la presenza di un foro circolare nella parte inferiore destra che permetteva il passaggio dei gatti attraverso la porta sulla quale \u00e8 dipinta. Raffigura una \"Vergine annunciata\" e verosimilmente aveva un corrispettivo \"Angelo annunciante\" andato perduto. Probabilmente venne in seguito adattato a fare da porta, come farebbe pensare l'inserto in alto che ha reso l'opera rettangolare lasciando traccia della primitiva forma cuspidata.\nLa madre di Ges\u00f9 appare con il collo leggermente piegato in avanti e verso destra, con la mano destra sul petto sinistro poggiata all'altezza del cuore in segno di devozione, mentre nella mano sinistra tiene un libro sacro; da notare, al di sopra dell'aureola, gli evidenti segni che dimostrano le funzioni di porta a cui la tavola lignea rettangolare era adibita in passato. Il colore rosso molto acceso prevale sullo sfondo, a bilanciare le tonalit\u00e0 pi\u00f9 scure degli abiti indossati da Maria nella raffigurazione."}
{"id": "2420780", "revid": "27723", "url": "https://it.wikipedia.org/wiki?curid=2420780", "title": "Biblioteca esperantista", "text": ""}
{"id": "2420781", "revid": "27723", "url": "https://it.wikipedia.org/wiki?curid=2420781", "title": "Biblioteca in esperanto", "text": ""}
{"id": "2420782", "revid": "1543377", "url": "https://it.wikipedia.org/wiki?curid=2420782", "title": "Matteria", "text": "Matteria (in sloveno Materija) \u00e8 un paese della Slovenia, frazione del comune di Erpelle-Cosina.\nLa localit\u00e0, che si trova a 507,3 metri s.l.m. ed a 9,2 chilometri dal confine italiano, \u00e8 situata alle pendici sud dei colli birchini, sulla strada Trieste-Fiume.\nLa valle in cui si trova l'insediamento prende il nome dal paese (in sloveno \"Matarsko Podolje\") mentre in italiano \u00e8 nota come solco di Castelnuovo.\nStoria.\nAbitata dalla trib\u00f9 celtica dei Menocaleni, in epoca romana fu nota come \"Ad Malum\", ossia \"al Melo\"; il suo nome odiernamente deriva da \"matta\" che significa masseria, ovvero una tenuta agricola; fu un presidio romano attestato epigraficamente da Gaio Lecanio Basso (\"Gaius Laecanius Bassus\"), console nel 64 d.C. e proprietario di fabbriche di laterizi ed anfore in Istria.\nDopo la caduta dell'Impero romano d'Occidente, e la parentesi del Regno ostrogoto fino al 539, in Istria si insediarono i bizantini che in seguito subirono la penetrazione temporanea nella penisola dei Longobardi. Dopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nNel 788 Carlo Magno, re dei Franchi, occup\u00f2 l'Istria inglobandola nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente anche il Carso e parte della Carniola interna).\nIn seguito al trattato di Verdun, nell'843, il suo territorio entr\u00f2 a far parte della Lotaringia poi assegnate al marchese Eberardo a cui succedettero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nMorto Berengario, per limitare la potenza dei magravi del Friuli, re Ugo di Provenza stacc\u00f2 l'Istria dal marchesato aquileiese e vi pose il marchese Wintero come tenutario.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II.\nNel 976 pass\u00f2 al Ducato di Carinzia appena costituito dall'imperatore Ottone II.\nNel 1040, dopo la morte l'anno prima di Corrado II, Enrico III di Franconia fece dell'Istria una marca a s\u00e9, per dare a questa provincia un'organizzazione pi\u00f9 adatta alla difesa e per indebolire i duchi di Carinzia, ai quali l'Istria era sottomessa. La nuova marca istriana divenne cos\u00ec \u201cprovincia immediata e feudo diretto dell'Impero\u201d, L'autorit\u00e0 marchionale della nuova \"Marchia et Comitatus Histriae\" venne pertanto conferita dall'imperatore al conte/marchese Volrico od Urlico I della casa Weimar\u00a0\u2013 Orlam\u00fcnde.\nL'attuale zona di Matter\u00eca fece invece parte della Diocesi di Trieste, allora esercitante potere temporale su buona parte della Cicceria e del solco di Castelnuovo.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria.\nNel 1081, quando il vescovo di Trieste divenne vassallo della chiesa d'Aquileia, il territorio di Matter\u00eca pass\u00f2 anch'esso sotto il dominio dei patriarchi.\nDopo la pace di Treviso (1291, che affidava la fascia costiera occidentale istriana alla crescente potenza della Serenissima), il suo territorio rimase sotto il dominio dei patriarchi assieme a parte della Cicceria, mentre l'attigua e pi\u00f9 meridionale alta valle Risano venne affidata al comune di Trieste, al tempo nemico del patriarca.\nNel trecento \u00e8 attestata la penetrazione slava nell'allora zona deserta e inospitale di Matter\u00eca.\nDopo la pace di Torino del 1381, suggellata dopo la fine della guerra tra i Genovesi e i Veneziani, tutto il solco di Castelnuovo, e quindi Matter\u00eca, pass\u00f2 al Ducato di Carniola in mano ai duchi d\u2019Austria.\nIl 1420 segn\u00f2 la fine del potere temporale dei patriarchi e Matter\u00eca rest\u00f2 sotto il dominio asburgico, nella Carniola, dipendendo dalla Signoria di Castelnuovo; essa fu sede di un posto di dogana con l'attigua enclave di Slivia allora in mano alla goriziana Signoria di Schwarzenegg.\nNel 1508, durante la guerra austro-veneta, i Veneziani, comandati da Bartolomeo d'Alviano, occuparono il solco di Castelnuovo e gran parte della Cicceria.\nDal 1512, a seguito della riforma imperiale voluta da Massimiliano I, la Carniola entr\u00f2 nel quindi nel Circolo austriaco del Sacro Romano Impero.\nCon il trattato di Noyon, seguito dal trattato di pace di Worms (1523) e dal lodo arbitrale di Trento del 1535 (che sanc\u00ec, tra Veneziani e il nuovo imperatore Carlo V, quanto stabilito tra le parti nel 1523) Matter\u00eca torn\u00f2 definitivamente in mano imperiali.\nCol trattato di Sch\u00f6nbrunn del 1809 entr\u00f2 a far parte delle Province Illiriche per rientrare poi in mano austriaca col Congresso di Vienna nel 1815 nel Regno d'Illiria come comune autonomo, che comprendeva gli insediamenti (\"naselja\") di Baccia di Matteria (\"Ba\u010d pri Materiji\"), Patisane (o Pusane) (\"Pov\u017eane\") e Rosizze (\"Ro\u017eice\"); pass\u00f2 in seguito sotto il profilo amministrativo al Litorale austriaco nel 1849 sempre come comune autonomo che si ingrand\u00ec assorbendo anche gli insediamenti di Artuise (\"Artvi\u017ee\"), Bresovizza Marenzi (\"Brezovica\"), Bresovoberdo (\"Brezovo Brdo\"), Calcizza (\"Kov\u010dice\"), Coticcina (\"Hotni\u010da\"), Dulna (\"Odolina\"), Erpelle (\"Hrpelje\"), Golazzo (\"Golac\"), Gradiscizza (\"Gradi\u0161ica\"), Loccegrande (\"Velike Lo\u010de\"), Marcossina (\"Markov\u0161ina\"), Mersane (\"Mr\u0161e\"), Orecca (\"Orehek pri Materiji\"), Ostrovizza (\"Ostrovica\"), Scandaussina (\"Skadan\u0161\u010dina\"), Slivia di Castelnuovo (\"Slivje\"), Sloppe (\"Slope\"), Tatre (\"Tatre\"), e Tubliano (\"Tulje pri Hrpeljah\") ora nel comune di Erpelle-Cosina e Cosiane (\"Kozjane\"), ora nel comune di Divaccia e Gelovizza (\"Jelovica\") e Vodizze di Castelnuovo (\"Vodice\") ora nel comune croato di Lanischie.\nLa localit\u00e0 nel XIX secolo fu conosciuta anche come San Marco.\nDopo la prima guerra mondiale pass\u00f2, come tutta la Venezia Giulia, al Regno d'Italia; il comune venne inserito nel circondario di Volosca-Abbazia della provincia dell'Istria. L'anno successivo pass\u00f2 al circondario di Capodistria.\nNel 1928 il comune di Matteria venne distaccato dalla provincia dell'Istria ed assegnato a quella del Carnaro.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945. Fin dal giugno 1945, trovandosi a sud-est della linea Morgan, entr\u00f2 nella zona ad amministrazione jugoslava e a seguito del trattato di Parigi nel 1947 definitivamente a far parte della Jugoslavia; dal 1991 fa parte della Slovenia.\nAlture principali.\n\"Spi\u010dnik\", mt 776; \"Matarski vrh\", mt 803"}
{"id": "2420783", "revid": "27723", "url": "https://it.wikipedia.org/wiki?curid=2420783", "title": "Biblioteca in lingua esperanto", "text": ""}
{"id": "2420785", "revid": "27723", "url": "https://it.wikipedia.org/wiki?curid=2420785", "title": "Biblioteche in lingua esperanto", "text": ""}
{"id": "2420786", "revid": "27723", "url": "https://it.wikipedia.org/wiki?curid=2420786", "title": "Biblioteche in esperanto", "text": ""}
{"id": "2420790", "revid": "404449", "url": "https://it.wikipedia.org/wiki?curid=2420790", "title": "Castel Vaiolo", "text": "Il Castel Vaiolo era una castello nel comune di Arcidosso del quale rimangono solo poche rovine. \nStoria.\nIl sito di Castel Vaiolo venne individuato nel 2005 sulla sommit\u00e0 di una collina rocciosa di circa 60 metri di lunghezza e 30 di larghezza sul crinale a est della frazione di Stribugliano, nel comune di Arcidosso, nei pressi della grotta di Buca dei Paladini. Gli scavi hanno confermato la ricchezza, l'importanza e la datazione dei resti materiali di questo antico castello che, secondo le fonti scritte, venne abbandonato prima del 1295.\nScavi archeologici.\nDagli scavi archeologici sono state recuperate le pi\u00f9 antiche ceramiche del Monte Amiata oltre a un nucleo di castagne tostate, il pi\u00f9 importante per quanto riguarda il medioevo toscano e italiano.\nTale ritrovamento, con oltre cento esemplari, \u00e8 il pi\u00f9 importante d'Italia per quanto riguarda il X secolo. Le castagne sono sbucciate e presentano evidenti segni di tostatura, che ne permetteva una lunga conservazione. Le castagne sono di forma ovaloide e dalle dimensioni risultano appartenere a due tipi distinti entrambi selvatici. Quelle pi\u00f9 piccole sono larghe 13\u201314\u00a0mm, mentre quelle pi\u00f9 grandi 17\u201319\u00a0mm. Le castagne amiatine del X secolo hanno dimensioni decisamente maggiori rispetto a quelle di altri contesti altomedievali. Ad esempio le castagne del VI secolo rinvenute a Brescia sono larghe 11\u201315\u00a0mm. Le antiche castagne di Castel vaiolo sono comunque molto pi\u00f9 piccole delle attuali castagne del Monte Amiata."}
{"id": "2420791", "revid": "1442080", "url": "https://it.wikipedia.org/wiki?curid=2420791", "title": "Il sogno (dramma)", "text": "Il sogno, in svedese \"Ett dr\u00f6mspel\" \u00e8 un dramma del drammaturgo svedese August Strindberg.\nAntonin Artaud disse questo parlando del dramma di Strindberg:&lt;br&gt;\n\u00abTra la vita reale e la vita del sogno \u00e8 un gioco di combinazioni mentali, sono rapporti di gesti, di avvenimenti traducibili in atti: ci\u00f2 costituisce quella realt\u00e0 teatrale che il Teatro Jarry si propone di far rivivere. Il senso della realt\u00e0 vera del teatro \u00e8 andato smarrito. Dai cervelli umani \u00e8 scomparsa la nozione del teatro. Essa esiste, invece: a met\u00e0 strada tra realt\u00e0 e sogno\u00bb\nTrama.\nStrindberg, seguendo un procedimento drammatico del tutto audace, ci mostra infatti la fanciulla divina peregrinare da un luogo all\u2019altro, da un tempo all\u2019altro, saltando di scena in scena senza apparente continuit\u00e0 logica nella narrazione, imitando lo svolgimento dei sogni.\nEd \u00e8 cos\u00ec che ci troviamo a seguire, con lo sguardo pieno di meraviglia, l\u2019avvicendarsi misterioso di personaggi insoliti, simili a spettri, le cui storie vissute o appena sfiorate dalla nostra protagonista le insegneranno il dolore degli uomini, la sofferenza, l\u2019ingiustizia, come pure l\u2019esistenza di una forza pi\u00f9 grande, quella dolce e terribile che accomuna il sogno, la vita e la poesia.\nSignificato.\nL\u2019autore svedese ha cercato di imitare la forma sconnessa ma apparentemente logica del sogno in quanto \"Tutto pu\u00f2 avvenire, tutto \u00e8 possibile e probabile. Tempo e spazio non esistono; su una base minima di realt\u00e0, l\u2019immaginazione disegna motivi nuovi: un misto di ricordi, esperienze, invenzioni, assurdit\u00e0 e improvvisazioni.\"\nInoltre, secondo Strindberg, \"I personaggi si scindono, si raddoppiano, si sdoppiano, svaniscono, prendono coscienza, si sciolgono e si ricompongono. Una coscienza, tuttavia, sovrasta tutto, quella del sognatore: per essa non ci sono segreti, incongruenze, scrupoli, leggi. Egli non condanna, non assolve; riferisce: e poich\u00e9 il sogno, il pi\u00f9 delle volte, \u00e8 doloroso e solo di rado lieto, una nota di malinconia e piet\u00e0 verso quanto \u00e8 vivente attraversa il vacillante racconto. Il sonno, questo liberatore, diventa spesso doloroso, ma quando il tormento arriva all\u2019estremo, ecco il risveglio a conciliare il sofferente con la realt\u00e0. E la realt\u00e0, per penosa che sia, in quel momento costituisce pur sempre un sollievo, rispetto al sogno tormentoso\".\nStrindberg trascrive un sogno, con tutti i deliri che un sogno pu\u00f2 comportare. Saltano i nessi logici, il lettore \u00e8 sballottato da uno scenario all\u2019altro in un centinaio di splendide e autentiche pagine; i personaggi che si susseguono senza sosta e discorrono della condizione degli uomini in un\u2019atmosfera rarefatta, quella propria di un sogno, confuso ma affascinante.\nIn effetti anche il lettore di oggi rimane stupefatto davanti alla naturalezza con cui Strindberg scavalca tutte le convenzioni del tempo per addentrarsi in una nuova regione, in una nuova forma che si potrebbe definire \"teatro psichico\" che avrebbe dato origine a messe in scena ormai leggendarie, come quelle di Max Reinhardt (1921) e di Antonin Artaud (1928)."}
{"id": "2420792", "revid": "599013", "url": "https://it.wikipedia.org/wiki?curid=2420792", "title": "Ian Lockhart", "text": ""}
{"id": "2420794", "revid": "24679413", "url": "https://it.wikipedia.org/wiki?curid=2420794", "title": "Picari", "text": ""}
{"id": "2420798", "revid": "1305887", "url": "https://it.wikipedia.org/wiki?curid=2420798", "title": "Liu xing yu", "text": "Liu xing yu (cinese: \u6d41\u661f\u96e8; titolo internazionale Meteor Rain) \u00e8 un drama televisivo di Taiwan. I protagonisti sono i quattro membri della boy band taiwanese \"F4\" (Jerry Yan, Vic Zhou, Ken Chu e Vanness Wu). Meteor Rain \u00e8 una mini-serie supplementare alla serie principale \"Liu xing hua yuan\". In tale mini-serie, i tre episodi individuali sono chiamati \"capitoli\", ognuno dei quali si concentra su uno dei membri degli F4.\nTrama.\nIl capitolo di Meizuo: Meizuo (conosciuto come Akira nella versione giapponese) viene derubato da una ragazza giapponese, Ai Sha, che combatte per sopravvivere a Taiwan. Ai Sha inganna Meizuo diverse volte, prima di rivelargli la verit\u00e0. La ragazza ha recentemente lasciato il Giappone per ritrovare sua nonna. Meizuo accetta di aiutarla, e dopo varie peripezie, i due finiscono per iniziare ad esercitarsi insieme nella danza. Questo accade a causa del fatto che Ai Sha crede che il miglior modo per trovare sua nonna sia partecipare e vincere ad una gara di danza in televisione. Alla fine di questo capitolo di Meteor Rain, si percepisce l'inizio di una grande storia d'amore.\nIl capitolo di Ximen: Xiaoyou (conosciuta come Yuki nella versione giapponese), la migliore amica di Shan Cai (protagonista di Meteor Garden), torna da sola dal Canada in ricerca del suo amore. Tenta di riaccendere la sua relazione con Ximen (conosciuto come Soujiro nella versione giapponese), ma all'inizio sembra non avere successo. Dopo un avvenimento in un bar, Ximen e Xiaoyou si confrontano parlando dei propri comportamenti. Ximen rivela a Xiaoyou un po' del suo passato, e le racconta di una ragazza di cui una volta era innamorato, Xiao Geng. Xiao Geng aveva scoperto qualcosa di molto speciale da far vedere a Ximen, ma lui si era scoperto in qualche modo spaventato dai propri sentimenti, ed aveva grandemente deluso Xiao Geng non presentandosi all'appuntamento. Ispirata dalla storia, Xiaoyou decide di mettersi all'estenuante ricerca della \"cosa speciale\" che Xiao Geng voleva mostrare a Ximen.\nIl capitolo di Daoming Si: tale capitolo \u00e8 composto da due parti. Esso \u00e8 indiscutibilmente il pi\u00f9 rilevante per la serie principale Meteor Garden, in quanto spiega diverse scene che sono accadute nella prima stagione del drama. Daoming Si (conosciuto come Tsukasa nella versione giapponese) viene accusato di un crimine e fugge dalla polizia. A stento riesce a scappare saltando da un treno, ma perde conoscenza. Viene trovato su una spiaggia da una bambina di nome Xin Xin, e Daoming Si viene temporaneamente ospitato da un uomo di nome Ah Yuan, apparentemente il padre di Xin Xin. Ah Yuan e la bambina vivono in una semplice capanna sulla riva del mare nell'assoluta povert\u00e0. La trama \u00e8 composta da vari intrecci, il principale dei quali giace nel fatto che Xin Xin non parla. Apparentemente, tuttavia, la bambina non \u00e8 realmente muta; \u00e8 stata traumatizzata da qualcosa che le \u00e8 accaduto in passato. Grazie ai progressi di Xin Xin, la bambina e Daoming Si presto si affezionano l'uno all'altra. Tuttavia, i problemi si fanno avanti nella seconda parte del capitolo, quando Ah Yuan scopre che Daoming Si \u00e8 ricercato dalla polizia, e Daoming Si viene a sapere la verit\u00e0 sul passato di Ah Yuan e Xin Xin."}
{"id": "2420802", "revid": "92723", "url": "https://it.wikipedia.org/wiki?curid=2420802", "title": "Johanna von Trapp", "text": "Fu un membro della Trapp Family Singers, la cui vita ispir\u00f2 il musical The Sound of Music che venne poi adattato nel film omonimo. Ella \u00e8 illustrata nel personaggio di \"Marta\".\nBiografia.\nJohanna prese il nome dalla zia paterna ed aveva occhi e capelli castani. Crebbe a Zell am See con i suoi fratelli: Rupert von Trapp (1911-1992) Agathe von Trapp (1913-2010), Maria Franziska von Trapp (1914-2014), Werner von Trapp (1915-2007) e Hedwig von Trapp (1917-1972). La sua ultima sorella Martina von Trapp (1921-1951) nacque a Klosterneuburg (Austria). La \"Von Trapp Family\" si trasfer\u00ec da Zell-am-See a Klosterneuburg, poich\u00e9 la loro casa, chiamata \"Kitzsteinhorn\" e situata sulle sponde del lago, si allag\u00f2 per una piena. Prima di vivere a Zell am See, la Von Trapp Family visse in una fattoria chiamata \"Erlhof\" ed ubicata vicina alla case della madre di Agathe Whitehead von Trapp e delle sue sorelle.\nNel 1922, quando Johanna aveva tre anni, sua madre mor\u00ec di scarlattina e venne sepolta a Klosterneuburg. Successivamente la famiglia si trasfer\u00ec ad Aigen, un sobborgo di Salisburgo, nel 1925.\nNel 1927, il padre Georg Ludwig von Trapp si spos\u00f2 con Maria Augusta Kutschera. Georg e Maria Augusta ebbero tre bambini: Rosemarie von Trapp (1929), Eleonore von Trapp (1931) e Johannes von Trapp (1939).\nJohanna divenne una cittadina statunitense nel 1948.\nCarriera.\nLa famiglia lasci\u00f2 l'Austria nell'estate del 1938 e si trasfer\u00ec negli Stati Uniti, quando Johanna aveva diciannove anni. Ella cant\u00f2 come soprano nel coro di famiglia assieme alla sorella Agathe von Trapp.\nSpos\u00f2 poi Ernst Florian Winter il luned\u00ec di Pasqua del 1948 ed ebbe sette figli. Visse con la sua famiglia - quattro figlie e tre figli (uno dei quali di 20 anni) - in Austria e negli Stati Uniti.\nElla si occup\u00f2, assieme alle sorelle Agathe e Maria Franziska, di una mostra a Salisburgo nel 1993. L'anno successivo, mor\u00ec a Vienna, per un ictus cerebrale, all'et\u00e0 di 75 anni.La salma non fece ritorno a Stowe, nel Vermont, per essere inumata nei \"Trapp Family Lodge Grounds\" insieme ai familiari; venne bens\u00ec sepolta nel cimitero di Gersthof, distante pochi chilometri dal cimitero di Klosterneuburg, dove riposa la madre."}
{"id": "2420803", "revid": "1442080", "url": "https://it.wikipedia.org/wiki?curid=2420803", "title": "Damen Eishockey Club Salzburg Eagles", "text": "Il DEC Salzburg Eagles \u00e8 una squadra austriaca di hockey su ghiaccio femminile, con sede a Salisburgo.\nFondata nel 2001 col nome di \"Eishockey Club The Ravens Salzburg\", dal 2002-2003 gioca nel massimo campionato austriaco, dove vanta due titoli (2005-2006 e 2008-2009) e tre secondi posti. Vanta anche tre secondi posti in EWHL.\nNel 2010 ha cambiato nome, assumendo l'attuale. Cambiarono anche i colori sociali (al bianco e nero si aggiunse l'oro) e il simbolo (dal corvo all'aquila)."}
{"id": "2420804", "revid": "287204", "url": "https://it.wikipedia.org/wiki?curid=2420804", "title": "Lega Nazionale A 1997-1998 (hockey su ghiaccio)", "text": "La stagione 1997-1998 del campionato svizzero di hockey su ghiaccio ha visto campione l'EV Zug.\nSpareggio (LNA-LNB).\nGli SCL Tigers vengono promossi in LNA, mentre il SC Herisau e l'HC La Chaux-de-Fonds vengono retrocessi in LNB a causa della riduzione del numero di squadre da undici a dieci."}
{"id": "2420806", "revid": "16758", "url": "https://it.wikipedia.org/wiki?curid=2420806", "title": "HC The Ravens Salzburg", "text": ""}
{"id": "2420807", "revid": "121961937", "url": "https://it.wikipedia.org/wiki?curid=2420807", "title": "Nelsan Ellis", "text": "Biografia.\nNato nell'Illinois, dopo il divorzio dei genitori si trasferisce con la madre in Alabama, dove rimane fino ai 14 anni, in seguito torna nell'Illinois dove studia presso la Thornridge High School. Si trasferisce a New York dove studia recitazione alla Juilliard School, in quegli anni scrive una commedia teatrale semi-autobiografica intitolata \"Ugly\", messa in scena nella scuola e vincitrice di un Lincoln Center's Martin E. Segal Award.\nDebutta nel 2005 nel film televisivo \"Franklin D. Roosevelt. Un uomo, un presidente\", nello stesso anno fa parte del cast della serie televisiva \"The Inside\", ma la serie viene cancellata dopo solo 13 episodi. Dopo aver partecipato come guest star a episodi di \"Veronica Mars\" e \"Senza traccia\", recita al fianco di Dennis Quaid nel film sportivo del 2008 \"The Express\".\nDal 2008 interpreta il ruolo del cuoco omosessuale Lafayette Reynolds nella serie TV della HBO \"True Blood\". Per il suo ruolo nella serie vince un Satellite Awards 2008 come miglior attore non protagonista. Nel 2009 ottiene una parte ne \"Il solista\" di Joe Wright, mentre nel 2010 debutta come regista con il cortometraggio \"Page 36\".\nMuore all'et\u00e0 di 39 anni, l'8 luglio 2017 in conseguenza della sua dipendenza da alcool e droga. \nDoppiatori Italiani.\nNelle versioni in italiano dei suoi film, Nelsan Ellis \u00e8 stato doppiato da:"}
{"id": "2420808", "revid": "16758", "url": "https://it.wikipedia.org/wiki?curid=2420808", "title": "EC The Ravens Salzburg", "text": ""}
{"id": "2420810", "revid": "204391", "url": "https://it.wikipedia.org/wiki?curid=2420810", "title": "Colture cellulari", "text": ""}
{"id": "2420814", "revid": "317190", "url": "https://it.wikipedia.org/wiki?curid=2420814", "title": "Marchionne", "text": ""}
{"id": "2420815", "revid": "385071", "url": "https://it.wikipedia.org/wiki?curid=2420815", "title": "Laghi Alpini", "text": ""}
{"id": "2420818", "revid": "122797302", "url": "https://it.wikipedia.org/wiki?curid=2420818", "title": "James Weddell", "text": "Biografia.\nPrest\u00f2 servizio dapprima nella marina mercantile a bordo di una nave da trasporto di carbone, a partire dal 1805 fu a bordo di una nave da trasporto che effettu\u00f2 numerosi viaggi nelle Indie Occidentali. Nel 1820 si arruol\u00f2 nella Royal Navy, nel 1813 era a bordo della \"Hope\" quando questa cattur\u00f2 la nave statunitense \"True Blooded Yankee\" nella Manica. Messo a mezza paga al termine delle Guerre Napoleoniche (1816) ritorn\u00f2 alla marina mercantile intraprendendo alcuni viaggi nelle Indie Occidentali.\nIl primo viaggio.\nNel 1819 fu presentato a James Strachan, un armatore di Leith, che insieme a James Mitchell, broker assicurativo di Londra, era proprietario del brigantino da 160 tonnellate \"Jane\", una nave costruita negli Stati Uniti, catturata nel 1812 e riattrezzata per la caccia alle foche. La novit\u00e0 della scoperta delle isole Shetland Meridionali da parte di William Smith aveva appena raggiunto il paese e Weddell sugger\u00ec i possibili vantaggi della ricerca di nuovi territori di caccia alle foche. In particolare a Weddell interessava scoprire le leggendarie isole Aurora il cui avvistamento fu riportato nel 1762 da parte della nave spagnola \"Aurora\" e nuovamente nel 1794 dalla corvetta \"Atrevida\" e la cui posizione supposta era ad est di Capo Horn.\nIl secondo viaggio.\nIl suo primo viaggio al comando della \"Jane\" lo port\u00f2 nell'area delle isole Falkland dove trascorse l'inverno dal 1819/1820, torn\u00f2 con le stive piene, i profitti ricavati furono cos\u00ec ingenti che Strachan e Mitchell acquistarono una seconda nave, la \"Beaufoy\" (65 tonnellate). Nel settembre del 1821 la Jane, al comando di Weddell e la Beaufoy al comando dello scozzese Michael McCleod salparono alla volta del sud, nell'agosto 1821 erano a Madeira dove si rifornirono e dopo una sosta a Capo Verde arrivarono alle Falkland dove si un\u00ec a loro la nave Charity comandata da Charles H. Barnard. Le tre navi si diressero verso le Shetland Meridionali che raggiunsero nell'ottobre del 1821.\nIn quell'epoca la zona di pesca era cos\u00ec ampiamente sfruttata che i tre vascelli si separarono alla ricerca di nuove zone per pescare. L'11 dicembre 1821 la Beaufoy, che si trovava 240 miglia a est dell'isola Elephant, avvist\u00f2 terra ad est, erano le isole Orcadi Meridionali scoperte quattro giorni prima da George Powell e Nathaniel Brown Palmer. Le tre imbarcazioni si ricongiunsero a Yankee Harbour, sull'isola Greenwich il 22 dicembre 1821 e rientrarono in Inghilterra nel luglio del 1822.\nIl terzo viaggio.\nI mesi successivi al rientro trascorsero nel frenetico rifornimento delle due navi, l'incarico di Weddell prevedeva sia la caccia di foche sia il \"proseguimento della ricerca oltre la rotta dei navigatori che l'avevano preceduto\", questo con grande soddisfazione di Weddell che si considerava pi\u00f9 un esploratore che un cacciatore. Weddell assunse il comando della \"Jane\", al comando della \"Beaufoy\" fu posto Matthew Brisbane (1787-1833), uno scozzese proveniente da una famiglia con solide tradizioni marinare.\nLe due navi salparono il 13 settembre 1822, nell'Atlantico si separarono, la \"Jane\" si diresse verso Madeira e la \"Beaufoy\" verso le isole di Capo Verde dove venne raggiunta dalla \"Jane\". Superarono l'Equatore il 7 novembre 1822. Nel corso della navigazione alla \"Jane\" si apr\u00ec una falla, le fu necessario trovare un ancoraggio sulle coste della Patagonia mentre la Beaufoy prosegu\u00ec la spedizione di caccia. Il 1\u00ba gennaio 1823 le due imbarcazioni erano nuovamente unite e alla ricerca dell'isola \"Aigle Reef\", il cui avvistamento era stato riportato da diversi navigatori. Non trovando nulla si diressero verso le Orcadi Meridionali.\nLa caccia alle foche fu di scarso successo e le due navi si diressero verso sud, raggiungendo, il 27 gennaio 1823 la latitudine di 64\u00b058' S. Fecero una breve deviazione verso nord alla ricerca di terra, ma non trovandone si diressero nuovamente verso sud e seguendo la longitudine di 40\u00b0 W giunsero fino ai 71\u00b010' S, il punto pi\u00f9 meridionale mai raggiunto da un'imbarcazione. Approfittando della ottime condizioni meteorologiche proseguirono fino a raggiungere, il 17 febbraio 1823, la posizione 74\u00b0 34' S, 30\u00b0 12' W avvistando solo alcuni iceberg ma nessuna traccia di terre emerse. Due giorni dopo venne avvistata la Terra di Coats; Weddell, suscitando il disappunto dell'equipaggio, decise di dirigersi nuovamente verso nord. L'area rimase inesplorata fino al 1911 quando Wilhelm Filchner scopr\u00ec la barriera che porta anche il suo nome (barriera di Filchner-Ronne).\nWeddell fece rientro in Inghilterra il 9 luglio 1824 dopo un travagliato viaggio di ritorno durante il quale esplor\u00f2 parte dei mari intorno alle Orcadi Meridionali. La latitudine da lui raggiunta, tre gradi a sud di quella di Cook, suscit\u00f2 scetticismo. Al posto di presentare all'Ammiragliato carteggi e documentazione per avallare il resoconto del suo viaggio fu persuaso da Strachan e Mitchell a scrivere un libro, che fu pubblicato nel 1825.\nL'epilogo.\nNel 1826 Weddell si candid\u00f2 presso l'Ammiragliato per guidare un nuovo viaggio verso sud, o al comando di una spedizione finanziata dall'Ammiragliato o su navi proprie per\u00f2 con spese coperte dal governo. La proposta non fu accettata e Weddell torn\u00f2 ad occuparsi di navigazione mercantile. Nel 1829 la \"Jane\" che si trovava sulla rotta tra Gibilterra e Buenos Aires ebbe una falla cos\u00ec grave che dovette essere abbandonata alle Azzorre condannando Weddell alla rovina finanziaria.\nPresero anche il suo nome l'isola di Weddell, delle Falkland, terza in ordine di grandezza e la foca di Weddell, pinnipede comune in quelle zone.\nBibliografia.\nGran parte del testo di questa voce \u00e8 ricavato dalla traduzione del testo \"James Weddell - Anglo-Scots navigator, sealer, and Antarctic explorer (1787-1834)\" a cura di Ray Howgego e rilasciato in pubblico dominio."}
{"id": "2420819", "revid": "115549", "url": "https://it.wikipedia.org/wiki?curid=2420819", "title": "Lega Nazionale Serie C", "text": ""}
{"id": "2420820", "revid": "767487", "url": "https://it.wikipedia.org/wiki?curid=2420820", "title": "Club Test 02", "text": "Club Test 02 \u00e8 un EP del gruppo musicale italiano Bloom 06, pubblicato il 3 luglio 2009."}
{"id": "2420828", "revid": "1543377", "url": "https://it.wikipedia.org/wiki?curid=2420828", "title": "Carta dei doveri dell'informazione economica", "text": "La Carta dei doveri dell'informazione economica \u00e8 un codice deontologico italiano varato dall'Ordine dei giornalisti che si applica ai giornalisti che si occupano di informazione economica.\nIn seguito alla direttiva europea dedicata ai reati finanziari (\"market abuse\"), recepita nel decreto legislativo n. 62 del 2005, l'8 marzo dello stesso anno il Consiglio nazionale dell'Ordine dei giornalisti ha approvato la prima versione della Carta, una specifica delle norme pi\u00f9 generali della Carta dei doveri del giornalista. Una seconda versione, aggiornata, \u00e8 stata approvata il 28 marzo 2007.\nDal 3 febbraio 2016 la Carta \u00e8 parte integrante del \u00abTesto unico dei doveri del giornalista\u00bb.\nDoveri.\nIl codice \u00e8 articolato in otto punti, pi\u00f9 un nono dedicato alle indicazioni sulle sanzioni in caso di violazione. Secondo il dettato della Carta, il giornalista:"}
{"id": "2420829", "revid": "228587", "url": "https://it.wikipedia.org/wiki?curid=2420829", "title": "Vadim Demidov", "text": "Caratteristiche tecniche.\nDemidov ha iniziato la carriera da difensore, ma in seguito \u00e8 stato impiegato anche da centrocampista. \u00c8 forte nei contrasti e bravo nel gioco aereo. \u00c8 capace di uscire con la palla al piede dalla difesa, motivo per cui \u00e8 stato schierato anche a centrocampo.\nCarriera.\nClub.\nProveniente dal Runar, Demidov \u2013 figlio di Sergei, giocatore sovietico di pallamano \u2013 ha debuttato nella 1. divisjon con la maglia del Sandefjord, sostituendo Magne Stur\u00f8d nel successo casalingo per 3-1 contro l'H\u00f8dd. Con il passare del tempo, ha mostrato progressi ed ha ricoperto un ruolo sempre pi\u00f9 importante nel Sandefjord. Si \u00e8 per\u00f2 gravemente alla schiena e ha passato dodici mesi lontano dal campo da gioco. \u00c8 tornato a giocare poi nella squadra riserve del Sandefjord, per fargli riacquistare il ritmo partita.\nPrecedentemente all'inizio del campionato 2006, \u00e8 stato ceduto in prestito al Manglerud Star. Ha esordito con il nuovo club, sempre militante in 1. divisjon, nel pareggio per 2-2 contro l'H\u00f8nefoss. Il 21 maggio ha siglato la prima marcatura della sua carriera professionistica, nel successo per 4-3 contro il Pors Grenland.\nL'anno seguente, si \u00e8 trasferita a titolo definitivo all'H\u00f8nefoss. Ha giocato il primo incontro nel pareggio a reti inviolate contro il Bod\u00f8/Glimt, datato 9 aprile 2007. Ha giocato un'unica stagione con questa maglia, collezionando 28 presenze tra campionato e coppa.\nPer l'annata successiva, infatti, ha firmato per il Rosenborg. Ha disputato il primo incontro per il club nella sconfitta casalinga per 0-1 contro la Fiorentina, partita valida per la Coppa UEFA 2007-2008, in data 14 febbraio 2008. Il 31 marzo ha esordito nell'Eliteserien, giocando da titolare nella vittoria per 2-1 sul Lyn Oslo. Il 27 giugno realizz\u00f2 la prima rete nella massima divisione, nel pareggio per 1-1 contro il Bod\u00f8/Glimt. \u00c8 rimasto in squadra fino alla fine dell'Eliteserien 2010, vincendo due campionati e una Superfinalen.\nDal 1\u00ba gennaio 2011, \u00e8 passato alla Real Sociedad, a parametro zero, dopo aver rifiutato la proposta di rinnovo da parte del Rosenborg. Il 28 gennaio ha debuttato nella Primera Divisi\u00f3n, subentrando ad Antoine Griezmann nel successo per 2-0 sull'Almer\u00eda.\nIl 23 luglio, \u00e8 stato ufficializzato il trasferimento del norvegese all'Eintracht Francoforte, che si \u00e8 legato al nuovo club con un contratto dalla durata triennale. Ha debuttato nella Bundesliga il 7 ottobre, nella sconfitta per 2-0 sul campo del Borussia M\u00f6nchengladbach. A causa del poco spazio in squadra, il 2 gennaio 2013 \u00e8 passato al Celta Vigo con la formula del prestito. Il 12 gennaio ha disputato il primo incontro in squadra, nella sconfitta per 1-0 sul campo dell'Espanyol. A fine stagione, il Celta Vigo ha raggiunto la salvezza. Il 3 luglio 2013, ha rescisso l'accordo che lo legava all'Eintracht Francoforte. Svincolato, si \u00e8 allenato con il Rosenborg. Il 2 settembre 2013, ha firmato ufficialmente un contratto con i russi dell'An\u017ei. Non ha disputato alcuna partita di campionato con questa maglia.\nIl 29 gennaio 2014, ha firmato un contratto triennale con il Brann e ha scelto la maglia numero 6. Ha esordito in squadra il 30 marzo successivo, schierato titolare nella sconfitta per 3-0 maturata sul campo del Sarpsborg 08. Il Brann ha chiuso il campionato al 14\u00ba posto, retrocedendo in 1. divisjon dopo aver perso nel doppio confronto con il Mj\u00f8ndalen, valido per le qualificazioni all'Eliteserien.\nIl 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Si \u00e8 svincolato al termine del campionato 2016.\nIl 10 gennaio 2017, gli statunitensi del Minnesota United \u2013 franchigia esordiente della Major League Soccer \u2013 hanno confermato l'ingaggio di Demidov. Ha esordito in squadra il 3 marzo, schierato titolare nella sconfitta per 5-1 subita contro Portland. Ha totalizzato 3 presenze in squadra nel corso di quella stagione.\nIl 7 marzo 2018, Demidov ha fatto ufficialmente ritorno in Norvegia per giocare nelle file dello Stab\u00e6k.\nIl 29 novembre 2019 ha annunciato il suo ritiro dal calcio professionistico.\nNazionale.\nDemidov, convocabile sia per la che per la , ha scelto di giocare per gli scandinavi. Ha esordito il 5 ottobre 2006 per la : \u00e8 subentrato a Steinar Str\u00f8mnes nella vittoria per 1-3 contro la Danimarca. Il 12 ottobre 2007 ha segnato il primo gol per questa selezione giovanile norvegese, nella vittoria per 2-1 sulla Svizzera. Si \u00e8 ripetuto il 20 novembre dello stesso anno, contro l'Estonia. In totale, per la Norvegia Under-21, ha disputato 13 gare, con 2 reti all'attivo.\nIl 28 maggio 2008, ha esordito con la Nazionale maggiore, nella sfida amichevole contro l': ha sostituito Jan Gunnar Solli nel corso del secondo tempo.\nStatistiche.\nPresenze e reti nei club.\n\"Statistiche aggiornate al 27 novembre 2019.\""}
{"id": "2420830", "revid": "266173", "url": "https://it.wikipedia.org/wiki?curid=2420830", "title": "Club test 02", "text": ""}
{"id": "2420833", "revid": "1543377", "url": "https://it.wikipedia.org/wiki?curid=2420833", "title": "You Talk", "text": "You Talk \u00e8 un brano della band indie rock inglese Babyshambles, secondo singolo estratto dal secondo album del gruppo, \"Shotter's Nation\". Lanciato sul mercato il 3 dicembre 2007, ha raggiunto il 54\u00ba posto nella classifica dei singoli del Regno Unito.\nIl videoclip della canzone \u00e8 stato girato nel Somerset il 21 ottobre 2007.\nLa copertina del singolo \u00e8 stata disegnata dallo stesso Pete Doherty."}
{"id": "2420835", "revid": "293377", "url": "https://it.wikipedia.org/wiki?curid=2420835", "title": "Steve Trittschuh", "text": "Carriera.\nCalciatore.\nNella quindicinale carriera di calciatore ha giocato per la stragrande maggioranza del tempo nel Nordamerica, ad esclusione della breve parentesi in Cecoslovacchia presso lo Sparta Praga e nei Paesi Bassi al Dordrecht.\nEsordisce in nazionale contro l'Egitto nel 1987, nell'anno precedente alla sua partecipazione al mondiale italiano del 1990, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. A Italia '90 scende in campo solo contro la Cecoslovacchia a Firenze ma viene notato dagli emissari dello Sparta che gli propongono il suo primo contratto in Europa, che lo fanno diventare il primo americano a giocare la Coppa dei Campioni. Dopo la Gold Cup del 1991, Trittschuh chiude la carriera in nazionale nel 1995 contro l'Arabia Saudita.\nAllenatore.\nTrittschuh inizi\u00f2 la sua carriera da allenatore nell'universit\u00e0 della Southern Illinois University Edwardsville come assistente di Ed Huneke. Terminata la carriera agonistica diviene assistente di Tim Hankinson e Fernando Clavijo ai Colorado Rapids. Nel 2015 diviene il capo allenatore dei neonati Colorado Springs Switchbacks in USL fino al 2020, anno in cui passa ai Saint Louis Football Club."}
{"id": "2420836", "revid": "188116", "url": "https://it.wikipedia.org/wiki?curid=2420836", "title": "Scuola nazionale dell'amministrazione", "text": "La Scuola Nazionale dell\u2019Amministrazione - SNA (fino al 2013 Scuola Superiore della Pubblica Amministrazione - SSPA) \u00e8 un'istituzione di selezione, reclutamento e formazione professionale dei dirigenti e funzionari della pubblica amministrazione italiana. Dipende funzionalmente dalla Presidenza del Consiglio dei Ministri. \nHa due sedi, ubicate nelle citt\u00e0 di Roma e Caserta.\nStoria.\nVenne fondata con una norma del \"Testo Unico degli impiegati civili dello Stato\" nel 1957 (D.P.R 10 gennaio 1957, n. 3) , come parte integrante della Presidenza del Consiglio dei Ministri. L\u2019effettiva istituzione avvenne nel 1962, con Decreto del Presidente della Repubblica 29 maggio 1962 n.576; che defin\u00ec il regolamento di attuazione e la fisionomia della Scuola, con la creazione degli organi direttivi, la nomina del primo direttore, la quantificazione delle risorse, l\u2019individuazione della sede. Nel gennaio dell'anno successivo, veniva erogato il primo corso per funzionari dello Stato nella Reggia di Caserta. Il Decreto del Presidente della Repubblica n. 576/1962 riconobbe alla Scuola una ulteriore competenza: lo studio per il perfezionamento dei metodi di selezione e formazione del personale.\nIl Decreto del Presidente della Repubblica del 30 giugno 1972 n.748, istitu\u00ec la carriera dirigenziale nell'ambito dell'amministrazione statale, introducendo un nuovo compito per la Scuola superiore della pubblica amministrazione: la formazione dirigenziale. Questo rappresent\u00f2 un rafforzamento del ruolo della Scuola, destinata a diventare un istituto di formazione per la preparazione delle \u00e9lite amministrative. Tale nuova funzione si aggiunse a quella individuata dal Decreto del Presidente della Repubblica n.472 dell\u2019aprile dello stesso anno, che riguardava l\u2019accesso alla carriera direttiva: la Scuola avrebbe organizzato il corso di reclutamento per funzionari per i vincitori di concorso, superato il quale si prendeva servizio nelle amministrazioni. Alla Scuola era attribuito il ruolo centrale di coordinamento dell'attivit\u00e0 formativa di tutte le amministrazioni statali (scuole e istituti ministeriali compresi) e la funzione di stimolo delle iniziative di aggiornamento e formazione. Nel 1977, il Decreto del Presidente della Repubblica n.701, disciplin\u00f2 in modo dettagliato il funzionamento della Scuola in rapporto alle nuove attivit\u00e0 da svolgere. \nNegli anni successivi, le riforme del pubblico impiego portarono alla necessit\u00e0 di ridefinire i compiti della Scuola: ci\u00f2 avvenne con il Decreto legislativo n. 29 del 1993, in parte modificato dall\u2019art. 9 del Decreto legislativo n. 470 dello stesso anno, interamente dedicato alle attivit\u00e0 della Scuola definita come organo della Presidenza del Consiglio, confermando la collocazione dell'istituto nell\u2019organizzazione governativa di vertice. \nLa novit\u00e0 rilevante della riforma del 1993 risiedeva nella previsione della possibilit\u00e0 di accesso alla dirigenza da parte di esterni, anche solamente neolaureati, tramite un corso concorso selettivo di formazione da attuarsi presso la Scuola. Il completamento dell\u2019ordinamento della Scuola venne attuato con il regolamento del 24 marzo 1995, con cui si stabilivano la composizione e le competenze dei suoi organi secondo quanto prescriveva l'articolo 29 del Decreto n. 29/1993. Successivamente la Legge 127 del 1997 modificava la normativa riguardante la Scuola con la previsione di un\u2019ampia delega per il riordinamento della SSPA e delle altre scuole statali di formazione. \nTuttavia, la riforma della Scuola avvenne poi in base alla delega sull\u2019ordinamento della Presidenza del Consiglio con il Decreto legislativo n.287 del 30 luglio 1999: questo provvedimento ribadiva che la Scuola aveva, nell'ambito della Presidenza del Consiglio dei Ministri, autonomia organizzativa e contabile nei limiti delle proprie risorse economico finanziarie e la definiva \u201cistituto di alta cultura e formazione\u201d. \nLa Scuola fu ulteriormente riordinata con Decreto legislativo 29 dicembre 2003 n. 381; successivamente il Decreto legislativo del 1\u00ba dicembre 2009 n.178, emanato su delega prevista dall'art. 24 della Legge 18 giugno 2009 n.69, ne defin\u00ec ulteriormente i compiti.\nNel 2013 il Decreto del Presidente della Repubblica 16 aprile 2013, n. 70 dispose la mutazione del nome da Scuola Superiore della Pubblica Amministrazione - SSPA a Scuola Nazionale dell\u2019Amministrazione - SNA. \nAi sensi del Decreto Legge 24 giugno 2014 n. 90 - convertito con modificazione dalla Legge n. 114 dell\u201911 agosto 2014, art. 21 - confluirono nella Scuola le funzioni svolte da alcuni istituti formativi centrali allo stesso tempo soppressi: la Scuola Superiore dell'Economia e delle Finanze, l'Istituto diplomatico \"Mario Toscano\", la Scuola Superiore dell'Amministrazione dell'Interno (SSAI), il Centro di Formazione della Difesa e la Scuola Superiore di statistica e di analisi sociali ed economiche. Anche le sedi collocate sul territorio nazionale ad Acireale, Reggio Calabria e Bologna, furono soppresse e le loro attivit\u00e0 furono affidate alle attuali due sedi di Roma e Caserta.\nA giugno 2021 ai sensi del Decreto Legge 9 giugno 2021 n. 80 convertito con modificazioni dalla L. 6 agosto 2021, n. 113, la componente dirigenziale della Scuola viene riordinata con l\u2019inserimento della nuova figura del Segretario Generale e un ulteriore impegno nella formazione delle figure professionali della PA. La Scuola Nazionale dell\u2019Amministrazione affianca all\u2019attivit\u00e0 gi\u00e0 svolta di qualificazione, riqualificazione e sviluppo dell\u2019aggiornamento professionale del personale che opera negli uffici, anche l\u2019attivit\u00e0 di ricerca e di studio per l\u2019individuazione di specifiche tipologie di formazione per il personale delle pubbliche amministrazioni preposto allo sviluppo e all\u2019attuazione delle azioni contenute nel Piano Nazionale di Ripresa e Resilienza. \nOrganizzazione.\nPresidenza e Amministrazione.\nIl Presidente della Scuola \u00e8 il vertice dell'istituzione, ne ha la rappresentanza legale e presiede il Comitato di Gestione. \u00c8 nominato con Decreto del Presidente del Consiglio dei Ministri su proposta del Ministro per la Pubblica Amministrazione, scelto tra i magistrati ordinari, amministrativi e contabili, tra gli avvocati dello stato o professori universitari o soggetti equiparati, consiglieri parlamentari ed alti dirigenti dello Stato di particolare e comprovata qualificazione professionale che abbiano diretto per almeno un quinquennio istituzioni pubbliche di alta formazione o ricerca, ovvero per almeno dieci anni, anche non continuativamente, istituzioni private di alta formazione riconosciute dal Ministero dell\u2019Universit\u00e0 e della Ricerca.\n\u00c8 responsabile dell'attivit\u00e0 didattica e scientifica della Scuola ed elabora le strategie di sviluppo dell\u2019attivit\u00e0 di formazione, d\u2019intesa con il Segretario Generale e sentito il Comitato Scientifico, mediante la progettazione, la programmazione e la realizzazione di attivit\u00e0 di partenariato con Universit\u00e0 e Istituti di alta formazione nazionali e internazionali. Il Presidente, sentito il Segretario Generale, nomina le commissioni esaminatrici per i concorsi e i corsi, secondo le norme in vigore. Il Presidente nomina i docenti della Scuola, esercita tutte le altre attribuzioni previste dalla legge e redige il programma triennale e il programma annuale della Scuola d\u2019intesa con il Segretario Generale, sentito il Comitato Scientifico.\nIl Presidente dura in carica quattro anni e pu\u00f2 essere riconfermato una sola volta. Presiede il Comitato di gestione e il Comitato scientifico consultivo. \nNegli ultimi anni hanno svolto l\u2019incarico di presidente professori universitari ordinari.\nIl Segretario Generale \u00e8 responsabile della gestione amministrativo-contabile della Scuola, coordina gli uffici di livello dirigenziale generale e i servizi; \u00e8 il datore di lavoro della Scuola ai sensi della normativa sulla sicurezza (D.lgs. n. 81/2008); sovraintende allo svolgimento delle attivit\u00e0 di supporto alla funzione didattica e scientifica; coadiuva il Presidente e attua le delibere del Comitato di Gestione. Sovrintende allo svolgimento delle attivit\u00e0 di supporto alla funzione didattica e scientifica e:\nIl Segretario Generale \u00e8 scelto tra soggetti di comprovata qualificazione professionale ed esperienza gestionale, almeno quinquennale, maturata nel settore pubblico o privato e nell\u2019organizzazione e gestione di strutture complesse. \n\u00c8 nominato con Decreto del Presidente del Consiglio dei Ministri o del Ministro per la pubblica amministrazione delegato. La durata dell\u2019incarico \u00e8 di quattro anni e pu\u00f2 essere confermato. \nDa queste funzioni apicali dipendono i diversi settori in cui la Scuola \u00e8 organizzata: \n\u2022 amministrativo-contabile e giuridico, settore suddiviso in \"due uffici dirigenziali generali\" e \"sei servizi di livello dirigenziale\";\n\u2022 organi collegiali consultivi e valutativi comprendente il \"Comitato di gestione\"; il \"Comitato direttivo\"; il \"Collegio dei docenti\"; il \"Comitato scientifico consultivo\"; \n\u2022 struttura didattico-formativa composta da \"cinque dipartimenti\" e \"cinque aree didattiche\"\nElenco nominativo dei vertici.\n \n \nStruttura didattico-formativa.\nIl \"coordinamento dell'attivit\u00e0 didattica\" della SNA \u00e8 affidato - con la delibera organizzativa n. 1/2018 - a cinque Dipartimenti e cinque Aree didattiche e scientifiche che: \n\u2022 attuano le specifiche direttive del Presidente;\n\u2022 identificano i fabbisogni formativi delle Amministrazioni per progettarne i percorsi di formazione;\n\u2022 sovraintendono alla erogazione e alla valutazione delle attivit\u00e0 formative; \n\u2022 collaborano nella progettazione e realizzazione di attivit\u00e0 di ricerca scientifica e di progetti europei e internazionali.\nI Dipartimenti.\nsono strutture didattico-scientifiche con compiti di programmazione. Nello specifico: \nLe Aree.\ndidattiche e scientifiche rappresentano gli \"ambiti trasversali\" ai quali fanno riferimento i cinque Dipartimenti e a cui afferiscono i docenti della SNA. Sono:\n\u2022 Analisi delle politiche pubbliche \n\u2022 Diritto \n\u2022 Economia, contabilit\u00e0 e statistica \n\u2022 Management e innovazione digitale \n\u2022 Metodologie didattiche dell'apprendimento e della comunicazione\nIl corpo docente della SNA \u00e8 composto da esperti provenienti dal mondo accademico, dalla pubblica amministrazione e dalle organizzazioni internazionali. \nLe attivit\u00e0 di formazione si svolgono sia presso la sede centrale, a Roma, sia presso la sede di Caserta. \nLe sedi.\nAttualmente la SNA dispone di due sedi: Roma e Caserta. \nLa \"sede di Roma\" \u00e8 articolata in due strutture e dispone di moderni servizi di supporto all\u2019attivit\u00e0 didattica e scientifica affiancati alle aule didattiche:\n\u2022 Biblioteca specializzata in materie giuridico-economiche con sala lettura\n\u2022 Centro di Documentazione Europea\n\u2022 Due Aula Magna con oltre 100 e 160 posti \n\u2022 Sala conferenze da 40 posti \n\u2022 Aule informatiche\nLa \"sede di Caserta\" \u00e8 articolata in due strutture: una a Palazzo Reale e l'altra in un'ala adiacente, il CRS. \nLa sede all\u2019interno del Palazzo reale oltre agli uffici amministrativi e aule didattiche, ospita una Biblioteca con un patrimonio librario di oltre 31.400 volumi e 438 testate di periodici, consultabile on line al Catalogo della Biblioteca e il Centro di Documentazione Europea.\nIl CRS \u2013 Centro residenziale studi svolge attivit\u00e0 di accoglienza e ricezione per i partecipanti alle attivit\u00e0 formative, ed offre agli allievi la possibilit\u00e0 di soggiornare durante i corsi. Il CRS \u00e8 situato in uno dei due emicicli ellittici a lato del Palazzo Reale, si estende su una superficie di circa 4.000 m\u00b2 articolata su quattro livelli.\nFunzioni e attivit\u00e0.\nLo scopo principale della SNA \u00e8 curare, con il supporto di attivit\u00e0 di analisi e di ricerca, la formazione post-laurea di eccellenza per i dipendenti pubblici.\nRecluta i dirigenti pubblici attraverso il Corso-concorso e provvede alla loro formazione iniziale. \nSi occupa della formazione continua grazie a corsi specifici per le pubbliche amministrazioni centrali e territoriali. Pu\u00f2 erogare borse di studio per la frequentazione di master universitari in accordo con Istituti e Universit\u00e0 pubbliche e private.\nLa Scuola svolge in particolare attivit\u00e0 di formazione, ricerca e iniziative internazionali.\nAttivit\u00e0 di formazione.\nLa Scuola si occupa \"in primis\" della formazione dei dirigenti e dei funzionari dello Stato e del reclutamento dei dirigenti delle pubbliche amministrazioni, secondo diverse modalit\u00e0:\nAttivit\u00e0 di ricerca, divulgazione e consulenza.\nLa Scuola svolge attivit\u00e0 di ricerca e, su richiesta della Presidenza del Consiglio dei ministri, di consulenza e supporto tecnico al governo e alle amministrazioni pubbliche. In particolare, promuove le seguenti attivit\u00e0: \n\u2022 ricerca, analisi e documentazione relativa all'attivit\u00e0 di formazione per i processi di riforma ed innovazione della pubblica amministrazione italiana;\n\u2022 divulgazione attraverso l\u2019organizzazione di seminari, convegni e incontri per la discussione di temi di attualit\u00e0 e la presentazione di volumi e saggi;\n\u2022 ricerca, analisi e consulenza sulla metodologia e sui criteri di valutazione della formazione offerta alla pubblica amministrazione da istituzioni pubbliche e private.\nBiblioteca e Centri di documentazione.\nAderiscono alla rete SBN (Servizio Bibliotecario Nazionale) e fanno parte di un unico Polo interbibliotecario, utilizzando il software di catalogazione Sebina Next.\nLe biblioteche della SNA, nelle due sedi di Roma e Caserta, sono specializzate nelle tematiche oggetto dell\u2019attivit\u00e0 istituzionale e forniscono il supporto documentale alla didattica ed alle attivit\u00e0 di studio e ricerca. \nI Centri di Documentazione Europea (CDE) intendono fornire un Servizio di informazione, documentazione e di contatto con le Reti informative dell'Unione Europea e Centri di Documentazione in Italia e in Europa.\nLa Wiki Guida dei CDE italiani\nAttivit\u00e0 internazionali.\nLa SNA contribuisce alla promozione e valorizzazione di iniziative nazionali e internazionali attraverso numerose azioni, volte a promuovere e diffondere la cultura dell\u2019efficacia e dell\u2019efficienza nella Pubblica Amministrazione, anche attraverso lo sviluppo di modelli innovativi di cooperazione e concertazione interistituzionale tra amministrazioni centrali, territoriali, europee e internazionali, sulla base di accordi e intese. Attraverso accordi bilaterali e multilaterali, concentra la propria attivit\u00e0 su due aree di intervento:\n\u2022 progettazione ed erogazione di corsi di formazione internazionali per dipendenti pubblici, dirigenti e diplomatici stranieri;\n\u2022 partnership con network di scuole e istituzioni internazionali che operano nel settore della pubblica amministrazione e del public management.\nNella prospettiva di scambio di buone pratiche tra istituzioni internazionali per lo sviluppo di azioni di buon governo in tutto il mondo, \u00e8 stato creato il \"Centro di Formazione del Programma di Governance per il Medio Oriente e Nord Africa\" - MENA-OECD Governance Programme Training Center, istituito in collaborazione con l\u2019OCSE nel 2012. \nLa sede \u00e8 a Caserta. \nLa selezione dei dirigenti.\nIl sistema di reclutamento \u00e8 disciplinato principalmente dal Testo unico in materia di lavoro nelle Pubbliche Amministrazioni (D.Lgs. 165/2001), il quale prescrive che l\u2019accesso alla qualifica di Dirigente di seconda fascia nelle Amministrazioni statali (anche ad ordinamento autonomo) e negli Enti pubblici non economici avvenga per concorso indetto dalle singole Amministrazioni oppure per corso-concorso selettivo di formazione bandito dalla Scuola Nazionale dell\u2019Amministrazione (SNA). \nIl Corso-Concorso \u00e8 la procedura pubblica per il reclutamento dei dirigenti pubblici di seconda fascia. Attraverso prove d\u2019esame concorsuali, formazione iniziale, tirocinio formativo ed esame finale di idoneit\u00e0, la Scuola seleziona e recluta i dirigenti della pubblica amministrazione centrale italiana.\nPer essere ammessi al Corso-concorso di selezione e formazione dirigenziale occorre essere in possesso dei requisiti disciplinati dal D.Lgs. n. 165 del 2001 (articoli 28 e 28-bis, e successive modificazioni) e dai regolamenti di cui al D.P.R. n. 272 del 2004 e al D.P.R. n. 70 del 2013.\nIl Decreto legge n. 80 del 2021, convertito con modificazioni dalla 6 agosto 2021 n. 113, ha disposto nuove misure per il reclutamento nel pubblico impiego al fine di dare attuazione al PNRR, introducendo alcune modifiche alla disciplina dell'accesso alla dirigenza pubblica (art. 3, co. 3-6).\nControversie.\nAi sensi dell'art. 63 del decreto legislativo 30 marzo 2001, n. 165 \"Norme generali sull'ordinamento del lavoro alle dipendenze delle amministrazioni pubbliche\", sono devolute al giudice ordinario, in funzione di giudice del lavoro, tutte le controversie relative ai rapporti di lavoro alle dipendenze delle pubbliche amministrazioni, ad esclusione delle controversie relative alle procedure concorsuali per l'assunzione dei dipendenti, che restano di competenza del giudice amministrativo. Questa duplice giurisdizione ha creato notevoli problemi interpretativi che sono stati solo in parte risolti dalla giurisprudenza."}
{"id": "2420837", "revid": "326822", "url": "https://it.wikipedia.org/wiki?curid=2420837", "title": "Mobile Suit Gundam Wing", "text": ""}
{"id": "2420839", "revid": "599013", "url": "https://it.wikipedia.org/wiki?curid=2420839", "title": "Sixto Vizuete", "text": "Carriera.\nAllenatore.\nHa passato il periodo dal 1996 al 2006 come allenatore e preparatore di vari settori giovanili dell'ESPOLI, tra cui l'Under-14, 15, 18 e 20; nel 2006 ha guidato la selezione della Provincia del Pichincha Under-18 prima di passare alla Nazionale di calcio dell'Ecuador Under-20; dopo le dimissioni di Luis Fernando Su\u00e1rez da commissario tecnico della Nazionale maggiore in seguito a tre sconfitte nelle prime tre partite nelle qualificazioni mondiali, ha assunto l'incarico al suo posto. \u00c8 poi diventato CT della Nazionale Under-20."}
{"id": "2420850", "revid": "326822", "url": "https://it.wikipedia.org/wiki?curid=2420850", "title": "Zoids - Fuzors", "text": ""}
{"id": "2420852", "revid": "326822", "url": "https://it.wikipedia.org/wiki?curid=2420852", "title": "Zoids - Genesis", "text": ""}
{"id": "2420854", "revid": "326822", "url": "https://it.wikipedia.org/wiki?curid=2420854", "title": "Zoids - New Century Zero", "text": ""}
{"id": "2420855", "revid": "326822", "url": "https://it.wikipedia.org/wiki?curid=2420855", "title": "Zoids - Guardian Force", "text": ""}
{"id": "2420856", "revid": "98077", "url": "https://it.wikipedia.org/wiki?curid=2420856", "title": "Biblioteca nazionale centrale", "text": ""}
{"id": "2420857", "revid": "326822", "url": "https://it.wikipedia.org/wiki?curid=2420857", "title": "Zoids - Chaotic Century", "text": ""}
{"id": "2420858", "revid": "1494169", "url": "https://it.wikipedia.org/wiki?curid=2420858", "title": "C'eravamo tanto amati", "text": ""}
{"id": "2420860", "revid": "295403", "url": "https://it.wikipedia.org/wiki?curid=2420860", "title": "Eric Eichmann", "text": "A livello giovanile ha giocato nei Clemson Tigers, poi viene acquistato dal che lo utilizza nella sua seconda squadra impegnata in terza divisione tedesca, dopo un solo anno torna per\u00f2 negli stati uniti a Fort Lauderdale dove rimane sino al 1993, in questa fase ottiene anche le migliori soddisfazioni a livello di nazionale: fa parte della nazionale olimpica statunitense ai Giochi della XXIV Olimpiade, viene utilizzato nelle qualificazioni a Italia '90, poi con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. A Italia '90 \u00e8 tra i convocati ma non scende in campo.\nEichmann chiude la carriera in nazionale nel 1993 contro l'Honduras. Attualmente \u00e8 impegnato come allenatore giovanile nella squadra del Boca United, in Florida."}
{"id": "2420866", "revid": "124964337", "url": "https://it.wikipedia.org/wiki?curid=2420866", "title": "Carlo Cabigiosu", "text": "Laureato in scienze strategiche all'Universit\u00e0 di Torino, collabora con lo stesso ateneo e con la Scuola di Applicazione dell'Esercito, \u00e8 editorialista del quotidiano \"Il Messaggero\" di Roma ed \u00e8 \"Senior Mentor\" per l'Allied Command Transformation della NATO.\nCarriera.\nAmmesso nel 1959 al XVI Corso dell'Accademia Militare di Modena, il 1\u00ba settembre 1961 vi \u00e8 nominato ufficiale ed assegnato agli Alpini; nel 1964 torna alla natia Brunico, assegnato al 6\u00ba Reggimento, in seno alla \"Tridentina\". In questo diviene guida alpina militare e vince con la sua pattuglia due medaglie d'oro nei Campionati sciistici delle truppe alpine. Ritorna nel 1970 all'Accademia.\nDal 1972 frequenta a Civitavecchia la Scuola di Guerra ed a Roma l'Istituto Stati Maggiori Interforze. Nel 1976 partecipa con la \"Julia\" alle operazioni di soccorso della popolazione friulana colpita dal terremoto. Nel 1978 frequenta nel Regno Unito lo \"Staff College\" di Camberley; rientra a Roma nel 1979 e viene assegnato allo Stato Maggiore dell'Esercito come ufficiale addetto all'Ufficio Regolamenti.\nDal 1981 al 1983 \u00e8 a Pinerolo, a comandare il Battaglione Alpini \"Susa\", con il quale partecipa ad esercitazioni in Danimarca, Norvegia, Turchia e Germania. Dal 1983 al 1985 \u00e8 di nuovo allo Stato Maggiore dell'Esercito, poi comanda il distretto militare di Roma, ente in cui si operava la sperimentazione dell'informatizzazione nell'Esercito. Nel 1986 rientra ancora allo SME. Nel 1987 \u00e8 addetto militare all'ambasciata italiana a Bonn, con accrediti anche per Paesi Bassi e Danimarca. Rimpatriato, comanda la Brigata alpina \"Taurinense\", poco dopo inviata in Calabria per supporto ad attivit\u00e0 di polizia nel contrasto al crimine organizzato. Successivamente parte con alcuni reparti per il Nord dell'Iraq ove, in soccorso alla popolazione curda, si sviluppa la \"Operazione Provide Confort\".\nDal 1991 \u00e8 a Roma, ancora una volta allo SME, e poco dopo \u00e8 assegnato al Gabinetto del Ministro della Difesa. Nel 1993 \u00e8 vicecomandante della regione militare Nord-Ovest; come tale, nel 1994 partecipa agli interventi di soccorso a seguito dell'alluvione in Piemonte e Lombardia. Dal 1995 al 1997 \u00e8 nuovamente in Germania, come Vice Comandante del Corpo d'Armata di Reazione Rapida della NATO; come tale partecipa all'Operazione Joint Endeavour in Bosnia ed Erzegovina, dalla sede di Sarajevo. Promosso generale di corpo d'armata il 26 marzo 1998, comanda la regione militare Sud con sede a Napoli ed il 1\u00ba novembre 1999 \u00e8 nominato Capo di Stato Maggiore del Comando Regionale delle Forze Terrestri Alleate del Sud Europa primo Generale italiano ad assumere tale carica, da sempre ricoperta da Generali dell'Esercito americano.\nPrimo ufficiale italiano ad assumere il comando di una forza militare internazionale, dal 16 ottobre 2000 al 6 aprile 2001 comanda per conto della NATO la Kosovo Force. Al suo rientro in Italia \u00e8 nominato Comandante del Comando Operativo di vertice Interforze e coordinatore delle missioni militari italiane all'estero (oltre 10.000 uomini) e delle missioni a partecipazione italiana. Nel giugno del 2002, in occasione del vertice NATO-Russia di Pratica di Mare, comanda le forze militari impiegate per la sicurezza del vertice medesimo.\nTerminato il servizio attivo, rappresenta l'Italia al \"Senior Official Group\" (SOG) della NATO, per la revisione della struttura di Comando Operativa dell'Alleanza. Dal giugno 2003 al febbraio 2004 \u00e8 consigliere militare della Missione Italiana in Iraq."}
{"id": "2420869", "revid": "1543377", "url": "https://it.wikipedia.org/wiki?curid=2420869", "title": "Maria Franziska von Trapp", "text": "Seconda delle figlie femmine di Georg von Trapp e Agathe Whitehead von Trapp, fu un membro dei Trapp Family Singers, la cui vita ha dato l'ispirazione per la composizione del musical The Sound of Music e della successiva trasposizione cinematografica. Venne rappresentata nel personaggio \"Louisa\".\nBiografia.\nMaria Franziska von Trapp Crebbe a Zell am See con i suoi fratelli: Rupert von Trapp (1911-1992) Agathe von Trapp (1913-2010), Werner von Trapp (1915-2007) e Hedwig von Trapp (1917-1972) e Johanna von Trapp (1919-1994). La sua ultima sorella Martina von Trapp (1921-1951) nacque a Klosterneuburg (Austria). Maria Franziska, i suoi sei fratelli, il padre e la matrigna, Maria Augusta Trapp, costituirono il gruppo canoro Trapp Family Singers, che ispir\u00f2 nel 1959 il musical di Broadway, ed il film musicale del 1965, \"The Sound of Music\".\nI von Trapps lasciarono l'Austria dopo l'Anschluss, dopo aver rifiutato di cantare alla festa per il compleanno di Adolf Hitler, ed il rifiuto, da parte di Georg von Trapp, di accettare un incarico nella Marina militare tedesca. Essi si trasferirono negli Stati Uniti nel 1938, stabilendosi nel Vermont nel 1942. Il gruppo gir\u00f2 per tutti gli Stati Uniti fino al 1956. Maria Franziska cant\u00f2 come soprano nel coro assieme alla sorella Martina von Trapp. Dopo la morte del padre nel 1947 la famiglia cess\u00f2 l'attivit\u00e0 canora. Divenne allora una missionaria laica ed and\u00f2 in Papua Nuova Guinea.\nHa successivamente vissuto, fino alla morte avvenuta nel 2014 all'et\u00e0 di 99 anni, nella casa di famiglia a Stowe, Vermont, dove ha ricevuto sepoltura nei \" Trapp Family Lodge Grounds\". Rosemarie von Trapp (nata 1929), Eleonore von Trapp (nata 1931), e Johannes von Trapp (nato 1939) sono i suoi fratellastri. Dal 22 al 27 luglio 2008 visit\u00f2 i luoghi della sua infanzia a Salisburgo/Aigen ed il luogo in cui nacque a Zell-am-See. La accompagnarono il suo fratellastro Johannes e sua cognata Erika (vedova di Werner). Durante la visita, i tre incontrarono Ernst Florian Winter, il marito della sorella Johanna von Trapp (1919-1994)."}
{"id": "2420870", "revid": "27691758", "url": "https://it.wikipedia.org/wiki?curid=2420870", "title": "Giovanni Filippo de Lignamine", "text": ""}
{"id": "2420876", "revid": "55935", "url": "https://it.wikipedia.org/wiki?curid=2420876", "title": "Luigi Clasio", "text": ""}
{"id": "2420881", "revid": "1305772", "url": "https://it.wikipedia.org/wiki?curid=2420881", "title": "Salvatore Cin\u00e0", "text": "Biografia.\nDopo aver commesso a Bivona alcuni crimini con Francesco Paolo Varsallona, tra cui l'uccisione di un insegnante, emigr\u00f2 dalla Sicilia a New York nel 1895. Dopo pochi anni si trasfer\u00ec a Tampa, in Florida, con l'altro mafioso Vincenzo Giglio, suo compaesano, di cui spos\u00f2 la sorella ed ebbe da lei due figli. A Tampa trov\u00f2 lavoro in una fabbrica di sigari fino al 1904, quando torn\u00f2 a New York e compr\u00f2 una fattoria a Milton Turnpike, insieme a suo cognato.\nNel 1909 Cin\u00e0 fu coinvolto in un giro di contraffazione gestito dalla famiglia Morello di New York. Cin\u00e0 ed il suo padrino Antonio Cicala andarono a Chicago, Buffalo e Pittsburgh per tentare di vendere i dollari falsificati che aveva fabbricato. Una volta terminato il lavoro, Cin\u00e0 vendette la sua fattoria e si trasfer\u00ec con la sua famiglia a Poughkeepsie. Venne seguito in tutta New York dai servizi segreti americani; spesso lo vedevano incontrarsi direttamente con Giuseppe Morello. Il 5 gennaio 1910 venne arrestato insieme a Giglio: inizialmente fu condannato a 12 anni di duro lavoro e a pagare una multa di $ 500; in un secondo tempo fu costretto a 3 anni di duro lavoro e ad una multa di $ 500. Il penitenziario di Atlanta lo scarcer\u00f2 il 20 giugno 1913."}
{"id": "2420883", "revid": "1318658", "url": "https://it.wikipedia.org/wiki?curid=2420883", "title": "Stadio del Nuoto (Frosinone)", "text": "Lo stadio del Nuoto di Frosinone \u00e8 una struttura sportiva della citt\u00e0 di Frosinone. Si trova in zona Casaleno, nei pressi dello Stadio Benito Stirpe e del Palazzetto dello Sport.\nStoria.\nInaugurata nel giugno del 2009 con l'amichevole di pallanuoto tra Italia e Grecia, \u00e8 situato in localit\u00e0 Casaleno, a ridosso del palazzetto dello sport \"Citt\u00e0 di Frosinone\".\nHa ospitato parte degli allenamenti di pallanuoto per i Campionati mondiali di nuoto 2009 di Roma ed \u00e8 un centro nazionale di allenamento per gli atleti di nuoto.\nStruttura.\nLa struttura, gestita dalla Federazione Italiana Nuoto, \u00e8 composta da:\n\u00c8 prevista anche la realizzazione di una piscina olimpionica scoperta (50x25 m).\nSui due lati delle piscine \u00e8 presente una tribune dalla capienza complessiva di 500 spettatori.\nOltre agli spogliatoi e alle docce, fanno parte della struttura anche una palestra di 200 m2, una sala per il pronto soccorso e un terrazzo per uso solarium. In tutto si tratta di uno spazio di circa 7000 m2 su tre livelli.\nTrasporti.\nIl palazzetto sorge nelle vicinanze della locale stazione ferroviaria, non lontano dal casello autostradale di Frosinone sull'A1, appena al di fuori dalla zona centrale della citt\u00e0, ed \u00e8 raggiungibile con vari mezzi di trasporto:"}
{"id": "2420887", "revid": "729019", "url": "https://it.wikipedia.org/wiki?curid=2420887", "title": "Nazionale di calcio a 5 di Vanuatu", "text": "La nazionale di calcio a 5 di Vanuatu \u00e8, in senso generale, una qualsiasi delle selezioni nazionali di Calcio a 5 della Vanuatu Football Federation che rappresentano Vanuatu nelle varie competizioni ufficiali o amichevoli riservate a squadre nazionali.\nVanuatu \u00e8 una delle nazionali storiche dell'Oceania, unica ad aver preso parte a tutte le edizioni della rassegna continentale, oltre ad aver organizzato le edizioni del 1996 e 1999 a Port Vila presso \"AIS Arena\". Le Vanuatu non hanno mai ottenuto una qualificazione al campionato del mondo, tuttavia nel loro palmar\u00e8s risultano un secondo posto nell'edizione casalinga del 1996 e quattro terzi posti. L'edizione in cui le Vanuatu sono andate pi\u00f9 vicino alla vittoria finale \u00e8 stata quella del 2008: sconfitte le per 5-1 e agganciatele in classifica, veniva sconfitta inaspettatamente all'ultima giornata da Tahiti, giungendo solo terza nella classifica finale.\nNel 2009, l'inaspettata sconfitta nella gara di apertura con le Figi, e quella di misura con la Nuova Caledonia, ha relegato Vanuatu, sempre sul podio nelle cinque precedenti edizioni del torneo, alla finalina per il terzo posto, dove ha reincontrato la Nuova Caledonia sconfiggendola nettamente per 6-2 e riconquistando il gradino pi\u00f9 basso del podio."}
{"id": "2420890", "revid": "110157", "url": "https://it.wikipedia.org/wiki?curid=2420890", "title": "Santuario di Maria Santissima Avvocata sopra Maiori", "text": "Il santuario di Maria Santissima Avvocata sopra Maiori \u00e8 un luogo di culto mariano, situato a un'altezza di 827 metri sul Monte Falerzio (1014 metri) (detto anche \"Monte Avvocata\"), che sovrasta il comune di Maiori, in Costiera Amalfitana. Il santuario \u00e8 raggiungibile solo tramite sentieri che partono da Cava de' Tirreni, Cetara e Maiori, percorrendo in parte l'Alta via dei Monti Lattari.\nStoria.\nLe origini del santuario risalgono al 1485: un giovane pastore di Maiori, Gabriele Cinnamo, portando al pascolo le capre, scopr\u00ec una grotta tra i boschi del monte Falerzio. In seguito a un sogno, in cui la Vergine Maria gli chiedeva di edificare un altare in quel luogo, il giovane lasci\u00f2 il suo lavoro e si ritir\u00f2 in eremitaggio sul monte, raccogliendo offerte per costruire una cappella con altare nella grotta. Nel 1503, con il consenso del papa Leone X, fu costruita una chiesa sulla roccia sovrastante, e infine il campanile.\nNegli anni seguenti molti eremiti si presero cura della chiesa, e la devozione alla Madonna Avvocata si diffuse tra la popolazione dei borghi marinari della costa. Il 21 aprile 1590 una piccola statua della Vergine fu portata sul monte Falerzio, come protettrice dei naviganti; la tradizione popolare narra di eventi straordinari, come lacrimazioni della statua, liberazione di indemoniati e guarigioni di ammalati ritenuti incurabili.\nNel 1687 l'eremo pass\u00f2 in custodia ai padri camaldolesi, che ampliarono la chiesa e i locali abitativi annessi, dotandoli anche di una biblioteca. Nel 1807 il re di Napoli Giuseppe Bonaparte, fratello di Napoleone, eman\u00f2 le leggi di soppressione degli Ordini religiosi: i monaci furono allontanati, i loro beni confiscati e sul monte fu collocato un presidio militare. Le intemperie e un incendio distrussero ci\u00f2 che rimaneva del santuario.\nFurono alcuni cittadini devoti di Maiori e della Badia di Cava de' Tirreni, negli ultimi anni dell'Ottocento, a ripulire e restaurare l'altare e gli affreschi della grotta, e poi a ricostruire la chiesa. Da allora il santuario \u00e8 custodito dai benedettini della Badia di Cava.\nIl santuario.\nIl santuario di Maria Santissima Avvocata sopra Maiori \u00e8 meta di pellegrinaggi, soprattutto in estate; il luned\u00ec dopo la Pentecoste, giorno della festa dell'Avvocata, e nella terza domenica del mese da aprile ad ottobre, viene celebrata la messa.\nLa chiesa presenta una semplice facciata in mattoni rossi; all'interno alcuni affreschi raffigurano san Romualdo e la Madonna Assunta. In una nicchia sopra l'altare maggiore si trova la nuova statua della Madonna, realizzata negli anni quaranta dagli artigiani di Ortisei; essa \u00e8 stata benedetta e incoronata da papa Giovanni Paolo II\nin piazza San Pietro il 3 aprile 2002. Dopo la celebrazione dalla Messa, la statua viene portata in processione fino all'altare della grotta sottostante.\nIl santuario, per la sua posizione panoramica tra i monti e il mare, \u00e8 anche frequentato da turisti e amanti del trekking. Il sentiero che parte dal piazzale dell'abbazia benedettina di Cava de' Tirreni attraversa prima fitti boschi di castagni, poi, mantenendosi in quota, segue il profilo della sottostante linea costiera, offrendo un ampio panorama sul golfo di Salerno e sulla Costiera Amalfitana. A circa met\u00e0 del percorso si incontra il sentiero che sale da Cetara.\nUn itinerario pi\u00f9 breve ma pi\u00f9 ripido parte da Maiori."}
{"id": "2420892", "revid": "155634", "url": "https://it.wikipedia.org/wiki?curid=2420892", "title": "Lega Nazionale A 1996-1997 (hockey su ghiaccio)", "text": "La stagione 1996-1997 del campionato svizzero di hockey su ghiaccio ha visto campione l'SC Bern."}
{"id": "2420905", "revid": "599013", "url": "https://it.wikipedia.org/wiki?curid=2420905", "title": "Jos\u00e9 Ortiz Bernal", "text": "Carriera.\nCon l'UD Almeria conta pi\u00f9 di 200 presenze. Dal 1997 ha giocato dalla Tercera Divisi\u00f3n fino alla Primera Divisi\u00f3n, anche se nei primi mesi del 2000 ha avuto una breve parentesi in Italia nel ."}
{"id": "2420909", "revid": "339392", "url": "https://it.wikipedia.org/wiki?curid=2420909", "title": "Sonno (dio)", "text": ""}
{"id": "2420910", "revid": "92723", "url": "https://it.wikipedia.org/wiki?curid=2420910", "title": "C'eravamo tanto amati (programma televisivo)", "text": "C'eravamo tanto amati \u00e8 stato un programma televisivo di Rete 4 condotto da Luca Barbareschi, che vedeva confrontarsi in ogni puntata a suon di attacchi verbali una coppia in crisi. La trasmissione \u00e8 stata trasmessa in cinque differenti stagioni dal 1989 al 1994 nella fascia preserale dal luned\u00ec al venerd\u00ec, ottenendo un Telegatto. \nStoria.\nLa trasmissione \u00e8 stata ideata da Fatma Ruffini, ispirata da alcune rubriche dell\"'Oprah Winfrey Show\", trasmissione di grande successo negli Stati Uniti d'America in quegli anni. Per la prima volta in Italia vennero proposte in televisione delle storie di coppie di sposi comuni in piena crisi coniugale, che davanti al pubblico esponevano i loro malumori nei confronti del coniuge, incalzati dal conduttore. A supportare le tesi dei due \"contendenti\" erano presenti due \"testimoni\".\nErano presenti in studio anche altre due coppie, in veste di giurati, che al termine della puntata erano invitati ad esporre il loro parere sulle storie proposte. Con il passare delle stagioni, anche il pubblico presente poteva esprimere la propria opinione decretando un \"vincitore\" tra i due sposi/litiganti.\nNegli anni a venire, Barbareschi ebbe a dichiarare che in realt\u00e0 le coppie litigavano per finta, pur avendo argomenti veri, e che le coppie si divertivano parecchio a fingere di discutere perch\u00e9 il pubblico credeva che queste liti fossero vere.\nPartito in sordina il 2 ottobre 1989 alle ore 19:00 su Rete 4, questo talk show ottenne un successo crescente, rendendolo uno dei preserali pi\u00f9 visti, ottenendo ascolti record per la rete sulla quale andava in onda. Il successo fu consacrato dalla vittoria di un Telegatto e dalla realizzazione di alcuni speciali in prima e seconda serata e dall'acquisto del format negli Stati Uniti, per conto della Fox, che ne realizz\u00f2 una versione intitolata \"That's Amore\" condotta sempre da Luca Barbareschi. La versione americana era prodotta dalla prima (ed unica) internazionale casa di produzione da lui fondata, con sede a Los Angeles: la Four Point Entertainment.\nLa trasmissione termin\u00f2 il suo ciclo dopo mille puntate, andando in onda per l'ultima volta il 26 giugno 1994. Nel febbraio 1995, and\u00f2 in onda la domenica mattina alle ore 11:00 \"C'eravamo tanto amati Story\", in cui venivano mostrati alcuni spezzoni con il meglio della trasmissione. Negli anni successivi, venne invece riproposto in replica prima a inizio degli anni 2000 sul canale satellitare Happy Channel, e dal 2014 su Mediaset Extra.\nNel 1992 sempre sulla stessa rete inizi\u00f2 ad andare in onda un talk-show analogo: \"Lui, lei e l'altro\", condotto da Marco Balestri che pu\u00f2 essere considerato un'evoluzione ancora pi\u00f9 estrema di \"C'eravamo tanto amati\" (se nel programma di Barbareschi intervenivano coppie in crisi ma ancora unite, qui invece protagoniste erano coppie gi\u00e0 separate e dove inoltre uno dei due componenti interveniva assieme con il suo nuovo partner)."}
{"id": "2420918", "revid": "287204", "url": "https://it.wikipedia.org/wiki?curid=2420918", "title": "St\u00e8phane Lannoy", "text": ""}
{"id": "2420921", "revid": "767487", "url": "https://it.wikipedia.org/wiki?curid=2420921", "title": "Guilherme Oliveira Santos", "text": ""}
{"id": "2420926", "revid": "162719", "url": "https://it.wikipedia.org/wiki?curid=2420926", "title": "Zenza bronica", "text": ""}
{"id": "2420927", "revid": "74801", "url": "https://it.wikipedia.org/wiki?curid=2420927", "title": "Werner von Trapp", "text": "Biografia.\nVon Trapp crebbe a Zell am See durante la prima guerra mondiale con i suoi fratelli, Rupert von Trapp (1911-1992), Agathe von Trapp (1913-2010), Maria Franziska von Trapp (1914-2014), Hedwig von Trapp (1917-1972) e Johanna von Trapp (1919-1994). La sorella minore, Martina von Trapp (1921-1951), nacque a Klosterneuburg (Austria), mentre la Trapp Family si era spostata da Zell-am-See a seguito dell'allagamento della loro casa situata sulle rive del lago omonimo.\nFu il secondo figlio maschio di Georg Ludwig von Trapp e Agathe Whitehead e prese il nome dallo zio paterno che mor\u00ec durante la prima guerra mondiale. Assieme ai suoi fratelli, al padre ed alla matrigna Maria Augusta Trapp, Werner fece parte dei \"Trapp Family Singers\", che ispirarono la scrittura del musical del 1959, The Sound of Music e della versione cinematografica del 1965. Nel coro di famiglia egli cant\u00f2 come tenore.\nI Trapps lasciarono l'Austria dopo l'Anschluss, a seguito del rifiuto a cantare in occasione della festa di compleanno di Hitler e della mancata accettazione, da parte di Georg von Trapp, di entrare nella Marina militare tedesca. Essi si trasferirono negli Stati Uniti nel 1938, stabilendosi nel Vermont nel 1942 e girando per tutti gli Stati Uniti per i loro concerti. Georg von Trapp mor\u00ec nel 1947 e la famiglia cess\u00f2 l'attivit\u00e0 canora.\nVon Trapp divenne un cittadino statunitense mentre era sotto il servizio militare nell'esercito statunitense, combattendo in Italia con la \"10th Mountain Division\" durante la seconda guerra mondiale. Divenne poi proprietario di un caseificio, prima di ritirarsi a Waitsfield nel Vermont, dove mor\u00ec nel 2007; oggi riposa nei \"Trapp Family Lodge Grounds\" a Stowe, Vermont."}
{"id": "2420929", "revid": "1555966", "url": "https://it.wikipedia.org/wiki?curid=2420929", "title": "Shock in My Town", "text": "Shock in My Town \u00e8 un singolo del cantautore italiano Franco Battiato, pubblicato il 3 settembre 1998 dalla Mercury Records come estratto dall'album \"Gommalacca\". \n\u00c8 stato pubblicato su CD in due edizioni, rispettivamente con due e quattro tracce.\nDescrizione.\n\"Shock in My Town\" parla di una societ\u00e0 degenerata, ritornata allo stato primitivo per colpa di un uso smodato della tecnologia. Nella canzone Battiato menziona gli \"shock addizionali\", concetto della filosofia gurdjeffiana, e il risveglio della Kundalini, energia divina di tradizione tantrica. Circa al terzo minuto c'\u00e8 un reverse della frase che si pu\u00f2 ascoltare a ridosso del primo ritornello: \u00ab\"Di amminoacidi... Nelle mie orbite si scontrano trib\u00f9 di sub-urbani\u2026 Di amminoacidi\"\u00bb. \u00c8 stato realizzato un videoclip del brano, diretto da Francesco Fei.\n\"Stage Door\" \u00e8 un brano in versione demo registrato da Battiato nel suo studio Qainat di Catania. Verr\u00e0 pubblicato un altro provino della canzone nell'EP de \"Il ballo del potere\" e sar\u00e0 nuovamente incisa per l'album \"Inneres Auge\". Questa prima demo presenta per\u00f2 una strofa in pi\u00f9, rimossa dalle versioni successive.\n\"La stagione dell'amore\" e \"La cura\" sono registrazioni dal vivo tratte dal video album \"L'imboscata Live Tour 1997\"."}
{"id": "2420930", "revid": "246361", "url": "https://it.wikipedia.org/wiki?curid=2420930", "title": "Mart\u00edn Vazquez", "text": ""}
{"id": "2420933", "revid": "339392", "url": "https://it.wikipedia.org/wiki?curid=2420933", "title": "F.I.P.C.F. - Federazione Italiana Pesistica e Cultura Fisica", "text": ""}
{"id": "2420934", "revid": "1342360", "url": "https://it.wikipedia.org/wiki?curid=2420934", "title": "Juan Hohberg", "text": "Carriera.\nClub.\nInizi\u00f2 la carriera nel Central C\u00f3rdoba giocando come portiere, venendo prevalentemente utilizzato come riserva, ma in un torneo giovanile tenutosi a Rosario venne schierato da attaccante, e dopo una doppietta, non gioc\u00f2 pi\u00f9 in porta; dopo buone stagioni in seconda divisione fu acquistato dal Rosario Central, debuttando in Primera Divisi\u00f3n argentina a 20 anni. Nel 1949, dopo aver segnato due gol al Pe\u00f1arol in un torneo amichevole, pass\u00f2 proprio al club di Montevideo, dove divent\u00f2 un elemento portante della squadra vincendo 6 campionati: 1949, 1951, 1953, 1954, 1958 e 1959.\nNel 1958 torna al Pe\u00f1arol dopo essersi fermato per un breve periodo di tempo a causa di un incidente, per vincere altri 2 campionati e la Copa Libertadores nel 1960, prima di ritirarsi nel C\u00facuta Deportivo in Colombia nel 1961, segnando 19 gol nell'ultima stagione della sua carriera.\nNazionale.\nHohberg segn\u00f2 tre reti con la Nazionale di calcio dell'Uruguay durante il tenutosi in Svizzera, di cui due nella semifinale contro l'; grazie al suo gol all'86mo minuto prolung\u00f2 il match ai tempi supplementari, che per\u00f2 termin\u00f2 per 4-2 per gli avversari, con doppietta di S\u00e1ndor Kocsis.\nAllenatore.\nLa sua carriera di allenatore inizi\u00f2 nel C\u00facuta Deportivo nel 1962, e divent\u00f2 allenatore dell'Atl\u00e9tico Nacional fino al 1966; successivamente allen\u00f2 in Grecia Racing de Montevideo, Rampla Juniors, Bella Vista e Pe\u00f1arol e allen\u00f2 il Nacional Montevideo nel 1976 prima di essere nominato commissario tecnico dell'. Allen\u00f2 poi Sport Boys, Deportivo Municipal, Juan Aurich in Per\u00f9, Emelec, LDU Quito in Ecuador e Atletico Espa\u00f1ol."}
{"id": "2420935", "revid": "92723", "url": "https://it.wikipedia.org/wiki?curid=2420935", "title": "D\u014dtaku", "text": "Le sono campane giapponesi di bronzo, relativamente sottili, risalenti al periodo Yayoi. Le pi\u00f9 antiche \"d\u014dtaku\" ritrovate risalgono al II o III secolo (corrispondenti alla fine del periodo Yayoi). La loro altezza varia dai 10 ai 130 centimetri circa. L'ottima fattura delle \"d\u014dtaku\" indica una buona padronanza delle tecniche di fusione del bronzo da parte dei giapponesi del periodo Yayoi. Erano decorate con motivi raffiguranti la natura e gli animali (tra i quali libellule, mantidi religiose e ragni). Gli storici credono che le \"d\u014dtaku\" venissero utilizzate a scopo rituale, per propiziare buoni raccolti. Gli animali raffigurati erano infatti nemici naturali degli insetti che attaccavano le piante di riso. Si suppone quindi che le \"d\u014dtaku\" appartenessero a figure sciamaniche che detenevano sia il potere politico (necessario per la loro realizzazione) che quello religioso (per celebrare i riti in cui venivano utilizzate).\nAttualmente sono state ritrovate circa 470 \"d\u014dtaku\".\nSecondo il folklore giapponese, le d\u014dtaku erano utilizzate come campane di allarme (solitamente posizionate in torri di guardia), in particolare in caso di invasioni. Vennero sfruttate specialmente a causa delle frequenti invasioni dalla penisola Coreana.\nQuando le sentinelle avvistavano gli invasori, davano l'allarme battendo sulle d\u014dtaku, cosicch\u00e9 le persone potessero attivarsi per nascondere s\u00e9 stesse e i propri averi o, nel caso fossero guerrieri, prepararsi a respingere il nemico."}
{"id": "2420941", "revid": "767487", "url": "https://it.wikipedia.org/wiki?curid=2420941", "title": "Hern\u00e1n Pellerano", "text": "Carriera.\nHa disputato pi\u00f9 di 100 partite con il V\u00e9lez, per poi passare nel 2008 all'Almer\u00eda per 3 milioni di euro.\nIl 1\u00ba gennaio 2014 passa al Club Tijuana"}
{"id": "2420942", "revid": "376772", "url": "https://it.wikipedia.org/wiki?curid=2420942", "title": "Chiesa dell'Addolorata (Atessa)", "text": ""}
{"id": "2420952", "revid": "45629737", "url": "https://it.wikipedia.org/wiki?curid=2420952", "title": "Angel of Grief", "text": ""}
{"id": "2420956", "revid": "179980", "url": "https://it.wikipedia.org/wiki?curid=2420956", "title": "Juan Eduardo Hohberg", "text": ""}
{"id": "2420960", "revid": "1305772", "url": "https://it.wikipedia.org/wiki?curid=2420960", "title": "Pre-illinoiano", "text": "Lo stadio Pre-Illinoiano (o pre-Illinoian) \u00e8 il nome usato correntemente per i depositi glaciali e interglaciali dell'antico e intermedio Pleistocene nello specifico ambito del Nord America. Come il pi\u00f9 vecchio stadio nella nomenclatura nord americana, esso precede lo stadio Illinoiano. Durante lo stadio Pre-Illinoiano, sono stati riconosciuti 11 periodi glaciali distinti. Nelle Isole Britanniche, lo stadio Pre-Illinoiano \u00e8 equivalente a un insieme di stadi: Bramertoniano, Pre-Pastoniano, Pastoniano, Beestoniano, Cromeriano, Angliano, Hoxniano, e il pi\u00f9 basso Wolstoniano. La fine dello stadio Pre-Illinoiano \u00e8 stata correlata alla fine dello stadio dell'isotopo marino 9 a 300.000 BP Pi\u00f9 recenti rilevamenti geologici, carotaggio, e datazione della luminescenza stimolata otticamente dei depositi di tillite del glaciale Illinoiano (Formazione di Glasford) e depositi di dilavamento (Formazione di Pearl) della lingua del ghiacciaio Illinoiano nell'Illinois centro-settentrionale dimostra che l'inizio dello stadio Illinoiano e la fine di quello Pre-Illinoiano viene a correlarsi con l'inizio dello stadio dell'isotopo marino 6 a 191.000 BP.\nIl Pleistocene anteriore allo stadio Illinoiano venne precedentemente ad essere suddiviso negli stadi (periodi) Nebraskiano (glaciale), Aftoniano (interglaciale), Kansano (glaciale), e Yarmouthiano (interglaciale). Tuttavia, studi dettagliati riguardo a questi stadi hanno rivelato che la supposizione e i criteri, sui quali essi furono definiti, si dimostrarono errati a tal punto che questi stadi diventarono insignificanti nei termini delle attuali registrazioni glaciale-interglaciale. Per esempio, invece di 2 glaciazioni prima dello stadio Illinoiano, venne scoperto che successero 11 glaciazioni distinte. In pi\u00f9, ci\u00f2 che si presumeva fosse un singolo strato di cenere vulcanica, utilizzata per correlare e differenziare i depositi glaciali Kansani e Nebraskani, si scopr\u00ec invece attualmente che erano tre strati di cenere vulcanica di periodi di gran lunga differenti. Similmente, si trov\u00f2 che i paleosol utilizzati per la definizione degli stadi fossero stati di gran lunga irrelati, essendo costituiti essi di paleosol di et\u00e0 molto diverse. A causa di queste ed altri maggiori problemi, i concetti, su cui vengono definiti gli stadi Nebraskiano, Aftoniano, Kansano e Yarmouthiano (Yarmouth), vennero screditati e questi stadi furono scartati come inutilizzabili per i geologi nord-americani. Come risultato, questi stadi furono fusi tutti in quello Pre-Illinoiano."}
{"id": "2420961", "revid": "352448", "url": "https://it.wikipedia.org/wiki?curid=2420961", "title": "Preillinoiano", "text": ""}
{"id": "2420962", "revid": "24681738", "url": "https://it.wikipedia.org/wiki?curid=2420962", "title": "Antologia palatina", "text": ""}
{"id": "2420967", "revid": "1910402", "url": "https://it.wikipedia.org/wiki?curid=2420967", "title": "Mama Africa (Peter Tosh)", "text": "Mama Africa \u00e8 il sesto album in studio di Peter Tosh, pubblicato (prima pubblicazione) dall'etichetta discografica Intel Diplo Records (ed in seguito dalla EMI Records) nel 1983.\nMusicisti.\nMama Africa / Glass House / Not Gonna Give It Up / Johnny B. Goode / Where You Gonna Run / Maga Dog\nNote aggiuntive"}
{"id": "2420969", "revid": "1305772", "url": "https://it.wikipedia.org/wiki?curid=2420969", "title": "Luigi Rizzi (alpinista)", "text": "Biografia.\nRizzi nacque a Campitello di Fassa il 18 luglio 1869 da una famiglia di contadini. Fin dalla giovane et\u00e0 fu attratto dal fascino delle montagne, aveva grande ammirazione per le guide alpine che d'estate andavano sui monti con i clienti. Invidiava il suo compaesano Luigi Bernard, di 10 anni pi\u00f9 vecchio di lui, che a quel tempo era una delle pi\u00f9 richieste guide di tutto l'arco dolomitico.\nAlla fine dell'Ottocento, superati gli esami, anche Rizzi venne nominato guida alpina.\nNon era molto alto di statura, di corporatura normale, ma in montagna era molto tenace e soprattutto con i clienti non arrischiava mai; era molto affidabile.\nSi spos\u00f2 giovane, ebbe moltissime figlie. \nFu per molti anni la guida alpina preferita del Re del Belgio quando si recava in val di Fassa.\nLe imprese di maggior prestigio.\n1896, in agosto lui e l'amico guida alpina ampezzana Antonio Dimai, in cordata con due clienti inglesi, vinsero la Pala di San Martino dalla Forcella in seguito chiamata \"Dimai\" e lungo la difficile parete sud. La cordata arriv\u00f2 sul gruppo del Catinaccio alcuni giorni dopo. Era il 28 agosto quando la cordata vinse anche la parete est della cima del Catinaccio, che incombe altissima sui prati di Gardeccia. La fama di quest'impresa usc\u00ec dai confini valligiani.\n1897, la gi\u00e0 sperimentata cordata delle guide Dimai e Rizzi, assieme ai due clienti inglesi apr\u00ec una nuova via lungo la parete est della Cima di Pradidali, nel Gruppo delle Pale di S. Martino. \nIl 3 settembre Luigi, con il fratello Simone (anche lui guida alpina) e un cliente, tracci\u00f2 un lungo itinerario sulla parete ovest della Croda di re Laurino, nel Gruppo del Catinaccio, quella Croda che si alza sopra i boschi del passo Nigra, ben visibile anche da Bolzano. In quanto a difficolt\u00e0, quella via di roccia - chiamata \"via Eisenstecken\" - \u00e8 tuttora ritenuta al pari dell'ascensione lungo la parete sud della Marmolada.\nLo scoppio della Prima guerra mondiale oscur\u00f2 ogni attivit\u00e0 alpinistica che non avesse scopi bellici. \nLuigi Rizzi mor\u00ec a Campitello di Fassa il 24 gennaio 1949, all'et\u00e0 di 79 anni."}
{"id": "2420975", "revid": "1543377", "url": "https://it.wikipedia.org/wiki?curid=2420975", "title": "Inveni portum", "text": "Inveni portum..., \u00abho trovato il porto\u00bb (da intendersi come metafora di rifugio o approdo esistenziale) \u00e8 l'incipit di una celebre locuzione latina espressa nella forma metrica del distico elegiaco.\nLa locuzione originale, tuttavia, proviene da una fonte epigrammatica in lingua greca, anch'essa in forma metrica, il cui autore rimane tuttora ignoto, nonostante nel tempo vi siano stati alcuni tentativi di attribuzione.\nL'epitafio ha ottenuto nei secoli numerose menzioni, in letteratura o in iscrizioni epigrafiche, fino ad almeno il Novecento, a testimonianza della notevole e duratura fortuna letteraria di cui esso ha goduto.\nTesto latino.\nIl testo completo del distico latino, salvo alcune varianti, \u00e8 pressappoco il seguente:\nOriginale e rielaborazioni greche.\nI due versi della locuzione latina non sono originali, bens\u00ec il frutto della latinizzazione e dell'adattamento di un epitaffio greco, di autore sconosciuto, conservato nell\"'Antologia palatina\"\nUna singolare ripresa di questi stessi versi si registra in altro luogo della medesima Antologia, in cui il tema dell'epigramma viene stavolta rielaborato attraverso un curioso sviluppo su otto esametri: il primo di essi conserva quasi intatto l'incipit dell'epigramma originale (salvo una variante lessicale), mentre, fra i rimanenti esametri, sono il secondo e il settimo ad attenersi in modo pi\u00f9 fedele al significato letterale del secondo verso dell'epitaffio originale:\nL'icastico tema dell'epitaffio non lasci\u00f2 indifferente la vena amara e disincantata dell'epigrammista tardo-antico Pallada di Alessandria che, nel V secolo d.C., cos\u00ec se ne serviva:\nTestimonianze epigrafiche latine.\nLa fortuna dell'epigramma si riflette nelle numerose testimonianze tramandate dall'epigrafia latina, sparse su un vasto territorio dell'impero romano.\nUn esempio \u00e8 in un'iscrizione da Pesaro, nella Regio VI Umbria.\nUn altro esempio \u00e8 dato dall'iscrizione sull'incompiuta pietra sepolcrale di tale Lucio Annio Ottavio Valeriano, rinvenuta nel 1828 a Casal Rotondo, sulla Via Appia antica, e conservata al Museo Gregoriano Lateranense (n. Inv. 10536). Si tratta peraltro dell'unica testimonianza proveniente dalla capitale dell'impero:\n\u00c8 sorprendente scoprirne un'imitazione proveniente dalla remota citt\u00e0 di Romula-Malva nella distante provincia romana di Dacia: una tavoletta di argilla, risalente al periodo a cavallo tra il II e III secolo (171\u2013 230 d.C.), riproduce l'epitaffio del gi\u00e0 citato Lucio Annio Ottavio Valeriano, ripetendone perfino il nome. Gli errori nel testo (\"gpes\" e \"vovi(s)cum\") rivelano, in colui che l'ha inciso, una conoscenza approssimativa della lingua latina, o quantomeno della sua ortografia:\nL'aver trovato, a distanza cos\u00ec remota, l'incredibile coincidenza del nome e del testo, con quest'ultimo che se ne distacca solo per i due refusi, ha fatto supporre che, in entrambi i casi, ci si trovi di fronte allo stesso Annio Ottavio Valeriano a cui era destinato il sarcofago incompiuto di Casal Rotondo. Egli, giunto in Dacia, forse per commercio, potrebbe aver dettato l'epitaffio in un momento critico in cui avvert\u00ec l'inatteso sopraggiungere della morte mentre si trovava in quel paese lontano. L'ipotesi della morte improvvisa in Dacia darebbe anche conto del sarcofago lasciato incompiuto a Casal Rotondo, a lui destinato.\nFortune letterarie in epoca moderna.\nUmanesimo rinascimentale.\nFrequenti menzioni latine si incontrano tra gli umanisti del XV e XVI secolo, che rimandano tutte a pi\u00f9 antiche fonti latine, ma non a fonti greche.\nRobert Burton e Francesco Pucci.\nRobert Burton, ad esempio, nella sua \"Anatomia della melancolia\" cita e traslittera in inglese la versione latinizzata dell'epitaffio, che egli erroneamente attribuisce a Prudentius, poeta della tarda latinit\u00e0, vissuto tra il IV e IV secolo d.C. Nella traduzione di Burton l'epitaffio suona cos\u00ec:\nBurton stesso ci informa che l'epitaffio \u00e8 riportato sulla tomba di Francesco Pucci nella Chiesa di Sant'Onofrio al Gianicolo in Roma.\nJanus Pannonius, William Lilye e Tommaso Moro.\nMa prima ancora di Pucci e Burton, l'epigramma \u00e8 gi\u00e0 riportato nell'opera poetica di Janus Pannonius (1434 - 1472), umanista croato del XV secolo, i cui lavori furono pubblicati, con notevole fortuna, a partire dagli esordi del XVI secolo.\nNella stessa forma appare in William Lily (ca. 1468 \u2013 25 febbraio 1522) grammatico della lingua latina e, in forma leggermente diversa, in Tommaso Moro, che di Lily era sodale: le due versioni sono presente nella miscellanea di versi, di entrambi i due amici, pubblicata nel 1518 con il titolo di \"Progymnasmata Thomae Mori et Guilielmi Lylii Sodalium\").\nLuigi Alamanni.\nNe esiste sicuramente una versione italiana, l'unica peraltro che si conosca, quella dell'umanista Luigi Alamanni (1495 \u2013 1556) in forma di due endecasillabi a rima baciata:\nGiuseppe Fumagalli d\u00e0 della volgarizzazione di Alamanni una versione leggermente diversa:\nXVIII secolo.\nLe \"Memoires\" di Casanova.\nL'epitaffio ritorna nelle \"Memorie\" di Casanova, che lo attribuisce al suo Mentore: pur riconoscendone correttamente l'origine greca e non latina, egli, tuttavia, lo indica erroneamente come traduzione di due versi di Euripide. Notare peraltro la variazione del secondo verso, nel primo emistichio (\"Nil mihi vobiscum est\") del pentametro, che meno si discosta in tal modo dall'originale dell\"'Antologia Palatina\":\nL'approdo esistenziale di Gil Blas de Santillana.\nMa la maggior fortuna di questo episodio letterario si deve alla sua ricezione nel romanzo picaresco \"Storia di Gil Blas di Santillana\", il capolavoro composto da Alain-Ren\u00e9 Lesage tra il 1713 e il 1747.\nGil Blas, eroe picaresco, giunge al termine del suo avventuroso vagabondare e intravede finalmente per s\u00e9 una prospettiva di pace nel castello di Ll\u00edria. Per questo motivo egli fa incidere sulla porta, in lettere latine d'oro, proprio il celebre epitaffio.\nOttocento.\nLord Byron.\nNel 1817, in una corrispondenza diretta da Venezia a Thomas Moore, Lord Byron ne prende spunto e, riferendosi alle abitudini di vita di un comune conoscente, se ne serve per equivocare sul doppio senso tra \"portum\", inteso come rifugio, e vino Porto, inteso come vino:\nIl rifugio di Henry Peter Brougham, \"scopritore\" di Cannes.\nIl distico, sempre nella forma latina, fu fatto incidere da Henry Peter Brougham, primo Barone di Brougham e Vaux, nella sua villa-rifugio di Cannes, in quello che al tempo era solo un borgo provenzale di pescatori, ma che proprio grazie alla \"scoperta\" da parte di Brougham, si sarebbe trasformato nel tempo in una ricercata ed esclusiva meta turistica.\nGiardini botanici Hanbury a Ventimiglia.\nL'epitaffio \u00e8 riportato per intero, con lettere a rilievo e in bell'evidenza, in una placca murata sull'arco del porticato dell'entrata principale dei Giardini botanici Hanbury che \"Sir\" Thomas Hanbury (1832-1907), viaggiatore e filantropo inglese, volle realizzare al promontorio della Mortola, sulla costa ligure della Riviera di Ponente, presso Ventimiglia.\nIn calce, l'iscrizione riporta anche, ma con lettere incise, la frase latina \"\", con cui si ricorda chi, nel 1877, fece apporre la lapide sull'ingresso della villa, il celebre uomo di stato inglese, di idee radicali e liberali, John Bright (1811 \u2013 1889).\nPalazzo De Angelis a Castellabate.\nLa frase campeggia in un'epigrafe che sovrasta l'arco d'ingresso del palazzo nobiliare de Angelis a San Marco di Castellabate.\nL'iscrizione fu apposta nel 1880, come si legge dalla data incisa in calce al testo che, disposto su due righe, cos\u00ec recita: .\nBernardo Guimar\u00e3es.\nLa prima frase dell'epitaffio si ritrova citata nel libro \"Poesias novas\" di Bernardo Guimar\u00e3es, poeta e scrittore brasiliano di Ouro Preto . In forma lievemente modificata, vi appare con lo slittamento semantico indotto dalla sostituzione di \"spes\" (speranza) con \"sors\" (sorte, destino). La frase \u00e8 usata come invocazione collocata prima dell'incipit della poesia \"O meu valle\", composta nell'agosto 1869 e dedicata all'amico e politico Ov\u00eddio Jo\u00e3o Paulo de Andrade.\nNovecento.\nIl \"buen retiro\" vesuviano di Enrico de Nicola.\nLe prime due parole, \"inveni / portum\", furono fatte apporre da Enrico De Nicola, primo Presidente della Repubblica Italiana, sui due pilastri di ingresso della piccola villetta liberty a due piani di Torre del Greco, progettata da Michele Platania, affacciata sul Tirreno dalle falde del Vesuvio, della quale lui, napoletano, aveva fatto il suo \"buon retiro\".\nUna \u00absottile\u00bb citazione cinematografica: \"The Fall of the Roman Empire\" di Anthony Mann.\nLa prima frase del distico latino fa la sua apparizione in alcuni fotogrammi di una realizzazione cinematografica del 1964, \"The Fall of the Roman Empire\" (\"La caduta dell'impero romano\") di Anthony Mann, che si avvaleva di un cast di interpreti di prima grandezza e che presenta peraltro caratteri alquanto \"sui generis\" nell'ambito del genere \"peplum\". I due scenografi, Veniero Colasanti e John Moore, se ne servono per una \u00absottile\u00bb citazione cinematografica, il cui icastico significato, grazie a un preciso accostamento di immagini, sottende un'amara ironia, percepibile solo da pochissimi e avvertiti spettatori in grado di coglierla. Nella seconda parte del film, infatti, il personaggio \"Timonide\" (interpretato da James Mason) fa ritorno a Roma dalla Germania, portando al proprio s\u00e9guito alcuni dei Germani pacificati. Giunto alle porte del pomerium, apostrofa il popolo romano con queste parole: \u00abWhat we have done here could be done the whole world over\u00bb (\u00abQuello che abbiamo fatto qui potrebbe esser fatto sul mondo intero\u00bb). Ma a questa prospettiva universalistica della pax romana, auspicata con solennit\u00e0 dal proclama di Timonide, fa da contraltare un'iscrizione latina mostrata sullo schermo che, incisa su una specie di altare o sacello, scandisce su tre linee proprio l'icastico e amaro primo verso del famoso epitaffio: . Potrebbe essere stato proprio il citato sarcofago di Francesco Pucci nella Chiesa di Sant'Onofrio al Gianicolo a essere fonte d'ispirazione per la scenografia di Colasanti e Moore."}
{"id": "2420982", "revid": "1305772", "url": "https://it.wikipedia.org/wiki?curid=2420982", "title": "Erlang", "text": ""}
{"id": "2420985", "revid": "395393", "url": "https://it.wikipedia.org/wiki?curid=2420985", "title": "Toilette compostante", "text": "Una toeletta compostante, in inglese \"compost toilet\", \u00e8 un dispositivo idoneo a raccogliere e trasformare le feci umane in compost utilizzabile come concime organico, attraverso una digestione aerobica. Il materiale organico viene decomposto fino ai suoi costituenti minerali. Il processo \u00e8 reso possibile dai batteri aerobici che grazie all'ossigeno dell'aria ossidano i composti organici rilasciando anidride carbonica ed acqua.\nLe toilette compostanti sono utilizzate in alternativa ai sistemi di depurazione centralizzati e alle fosse settiche. Vengono preferite ai sistemi tradizionali quando si cerca di ridurre il consumo di acqua, quando \u00e8 necessario minimizzare l'immissione di elementi eutrofizzanti o patogeni in ambienti sensibili oppure si vuole riutilizzare le deiezioni umane come fertilizzante.\nTipologie.\nLe toelette compostanti possono essere costituite da una unit\u00e0 singola in cui il materiale viene raccolto e compostato, oppure possono compiere il processo di compostaggio in un'unit\u00e0 separata, spesso in grado di servire pi\u00f9 toelette. Il sistema di trasporto pu\u00f2 essere gravitativo o a depressione. I sistemi a depressione permettono l'evacuazione in orizzontale o anche verso l'alto.\nAlcuni sistemi necessitano dell'allacciamento alla rete elettrica per l'azionamento di ventilatori per l'estrazione dell'aria e aumentare l'attivit\u00e0 batterica. Altri richiedono l'azionamento manuale di un tamburo che rimescola il contenuto della camera di compostaggio per garantire la frammentazione del contenuto.\nTutte le toelette compostanti hanno comunque bisogno di essere svuotate per la rimozione dei prodotti finali. Un sistema correttamente dimensionato \u00e8 comunque in grado di ridurre il volume delle deiezioni dal 10% al 30%. Il materiale rimanente \u00e8 costituito da terriccio mineralizzato che non si decompone ulteriormente. Sistemi aventi dimensioni ridotte possono richiedere uno svuotamento pi\u00f9 frequente.\nModelli commerciali.\nLe toelette compostanti hanno in alcuni casi sostituito i sistemi tradizionali in installazioni pubbliche a uso intensivo. Sono infatti concorrenziali per ridotto impatto ambientale e la capacit\u00e0 di sopportare forti variazioni di intensit\u00e0 d'uso.\nLe toilette compostanti sono entrate nel mercato della termoidraulica grazie alla certificazione ANSI/NSF-41 che pu\u00f2 essere richiesta agli enti certificatori autorizzati dall'ANSI.\nLe toilette compostanti, grazie alla caratteristica di non usare l'acqua per l'evacuazione dei materiali, permettono l'utilizzo in zone aride dove l'erogazione dell'acqua viene sospesa nei periodi pi\u00f9 siccitosi.\nModelli costruiti in loco.\nSistemi semplificati possono essere autocostruiti utilizzando la tecnologia disponibile sul posto e adattandoli al regime climatico presente. Nei climi caldi e aridi la necessit\u00e0 dell'apporto di materiali in grado di assorbire l'eccesso di umidit\u00e0 \u00e8 molto ridotto, mentre nei climi umidi pu\u00f2 rendersi necessaria una netta separazione, e un differente trattamento, delle deiezioni liquide. Secondo la legge europea in merito ai modelli auto-costruiti si necessita di una distanza minima dalle abitazioni di almeno 10 metri e 30 metri dai confini di un'altra propriet\u00e0.\nIl compostaggio.\nNonostante la presenza di molti differenti sistemi, il principio di funzionamento \u00e8 sostanzialmente lo stesso per tutte le toilette compostanti.\nUna rapida decomposizione aerobica da parte di batteri termofili (40-60\u00a0\u00b0C) ossida le deiezioni nei componenti minerali, riducendo il volume ed eliminando gli agenti patogeni potenzialmente pericolosi.\nIl processo richiede il controllo del livello di umidit\u00e0 (50% ideale): se \u00e8 troppo secco il processo rallenta fino a fermarsi, se, invece, c'\u00e8 un eccesso di umidit\u00e0 si sviluppano batteri anaerobi che causano cattivi odori.\nPer questo, in alcuni sistemi, \u00e8 previsto un impianto di raccolta del percolato.\nUn altro metodo \u00e8 la toeletta a secco (\"dry toilette\") dove si attua la separazione delle urine spesso in combinazione con l'utilizzo dell'energia solare per il controllo della temperatura e dell'umidit\u00e0. Questi sistemi utilizzano la disidratazione per ottenere una sufficiente sicurezza sanitaria dei prodotti. Mentre le urine, opportunamente diluite, vengono utilizzate direttamente per la concimazione delle piante.\nLe urine contengono fino al 90% dell'azoto, fino al 70% del potassio e fino al 50% del fosforo, presenti nelle deiezioni umane. In un individuo sano, le urine sono prive di patogeni ma se non vengono diluite, contengono livelli di sali e composti organici tossici per le piante.\nL'altro parametro critico per il corretto funzionamento di una toilette compostante \u00e8 l'ossigeno. I sistemi commerciali presentano tutti dei sistemi attivi (ventole elettriche, mescolatori) o passivi (camini, sistemi a convezione) di ventilazione della camera di compostaggio per l'evacuazione dell'anidride carbonica e degli eventuali odori."}
{"id": "2420993", "revid": "729019", "url": "https://it.wikipedia.org/wiki?curid=2420993", "title": "Operazione Tractable", "text": "L'operazione Tractable rappresenta la parte finale dell'offensiva canadese-polacca per raggiungere la posizione concordata durante la battaglia di Normandia. Il suo scopo era di conquistare la citt\u00e0 di Falaise, considerata strategicamente importante e, successivamente, le citt\u00e0 di Trun e Chambois. L'operazione fu condotta dalla 1\u00aa Armata canadese contro il Gruppo B dell'Armata tedesca e rappresent\u00f2 parte del pi\u00f9 ampio aggiramento del fronte dell'Ovest nella seconda guerra mondiale. Nonostante un lento avanzare dell'offensiva che non produsse grandi conquiste a nord di Falaise, il 19 agosto 1944, alcune tattiche innovative del generale Stanis\u0142aw Maczek, al comando della \"1 Dywizja Pancerna\" (\"1\u00aa Divisione corazzata polacca\") che si dirigeva verso Chambois, consentirono di assediare parzialmente Falaise, intrappolando circa 300\u00a0000 soldati tedeschi nella cosiddetta \"Sacca di Falaise\".\nSebbene l\"'imbuto\" di Falaise si fosse ristretto a poche centinaia di metri, un continuo ingaggio di scontri a fuoco tra la 1\u00aa Divisione corazzata polacca e il 2\u00b0 Panzer-Korps-SS impedirono che l'accerchiamento fosse completamente chiuso, consentendo a migliaia di soldati tedeschi di fuggire dalla Normandia. Durante i due giorni di continui combattimenti, le forze polacche utilizzarono un fuoco di sbarramento di artiglieria per annullare tutti i contrattacchi delle divisioni tedesche. Il 21 agosto 1944 le truppe della 1\u00aa Armata canadese rilevarono i soldati polacchi, e furono in grado di chiudere la \"Sacca di Falaise\" catturando quello che rimaneva della 7\u00aa Armata tedesca.\nConseguenze.\nDalla sera del 21 agosto, la maggior parte delle truppe tedesche rimaste intrappolate nella \"Sacca di Falaise\", iniziarono ad arrendersi. Quasi tutte le formazioni tedesche, che avevano causato ingenti perdite alla 1\u00aa Armata canadese durante la battaglia di Normandia, erano state distrutte. Due divisioni Panzer - la \"Panzer Lehr\" e la 9\u00aa SS - esistevano solo sulla carta. La formidabile 12\u00aa divisione Panzer SS aveva perso il 94% della sua forza e il 70% dei carri era andato distrutto: composta da 20.000 uomini e 150 carri prima della campagna, non rimaneva che con 300 soldati e 10 carri. Alcune formazioni tentarono di fuggire verso est attraversando il fiume Senna e abbandonando gli equipaggiamenti. Si stima in 50.000 il numero dei soldati tedeschi catturati nella \"Sacca di Falaise\", anche se alcune stime indicano in 200.000 il numero totale delle perdite tedesche nella \"Sacca\". L'azione di Falaise fu il pi\u00f9 vasto accerchiamento nel teatro di guerra dell'ovest durante la seconda guerra mondiale.\nPerdite.\nA causa della rapidit\u00e0 delle varie offensive nel mese di agosto, non \u00e8 possibile avere una stima esatta delle perdite canadesi durante l'operazione Tractable; tuttavia si pu\u00f2 ipotizzare che la somma dei morti canadesi nell'operazione Totalize e Tractable sia all'incirca di 5.500 unit\u00e0.\nAnche l'esatto numero dei caduti tedeschi \u00e8 incerto; per\u00f2 un'ipotesi attendibile dei morti tedeschi la si pu\u00f2 avere inserendo nelle statistiche anche il \"Sacco di Falaise\". Le conseguenze di quest'ultima battaglia furono l'annientamento della Settima armata tedesca che, con 50.000-200.000 uomini, 200 carri, 1.000 cannoni e circa altri 5.000 veicoli, era stata circondata. Solo nei combattimenti intorno alla Collina 262, le perdite tedesche riscontrarono 2.000 morti, oltre 5.000 prigionieri con la distruzione di 55 carri e 44 cannoni."}
{"id": "2420996", "revid": "767487", "url": "https://it.wikipedia.org/wiki?curid=2420996", "title": "Avulsed", "text": "Gli Avulsed sono un gruppo musicale spagnolo di genere brutal death metal.\nStoria.\nFu fondato da Dave Rotten a Madrid nell'agosto 1991. Dopo aver finito il servizio militare obbligatorio ad ottobre, Rotten volle fondare una band ma fu possibile solo 6 mesi dopo, al che scelse il nome di \"Avulsed\" facendo uscire la prima demo. I testi in linea con il genere parlano di morte, mutilazioni, sesso e perversione.\nNel 1995 pubblicarono per la Repulse records il loro primo album \"Carnivoracity\"."}
{"id": "2420999", "revid": "287204", "url": "https://it.wikipedia.org/wiki?curid=2420999", "title": "Gneo Cornelio Lentulo (console 201 a.C.)", "text": "Biografia.\nFratello di Lucio Cornelio Lentulo, che fu a sua volta console nel 199 a.C...\nFu questore nel 212 a.C. e celebr\u00f2 le esequie del proconsole romano Tiberio Sempronio Gracco, caduto in battaglia. Quello stesso anno condusse l'esercito, che era stato di Tiberio Gracco, ad assediare Capua. Livio racconta che durante una battaglia sviluppatasi davanti alla citt\u00e0 campana, vide inizialmente i Romani subire i continui attacchi della cavalleria cartaginese di Annibale, sommersi dai dardi nemici, fino a quando il segnale di contrattacco romano non produsse una battaglia equestre equilibrata. Ma quando da lontano apparve l'esercito guidato dal questore Gneo Cornelio Lentulo, tale vista gener\u00f2 in entrambe le parti e contemporaneamente, la paura che si avvicinassero nuovi contingenti nemici. E come racconta Livio:\nEdile curule nel 204 a.C. insieme al fratello. Secondo Livio, dopo essere stato eletto console per il 201 a.C. chiese che gli fosse assegnata la provincia d'Africa, cos\u00ec da condurre a termine la seconda guerra punica, ma il senato gli prefer\u00ec confermare i preliminari di pace conclusi da Scipione dopo la vittoria di Zama.\nFu eletto console nel 201 a.C. con Publio Elio Peto.\nNel 199 a.C. fu proconsole nella Spagna Ulteriore ed ebbe una ovazione per i suoi servizi"}
{"id": "2421003", "revid": "767487", "url": "https://it.wikipedia.org/wiki?curid=2421003", "title": "Palazzo Cut\u00f2", "text": "Palazzo Cut\u00f2 o Palazzo Aragona di Cut\u00f2 \u00e8 una delle grandi Ville costruite nel primo Settecento a Bagheria in provincia di Palermo nei pressi della antica via Consolare. Oggi si trova nei pressi della stazione ferroviaria della citt\u00e0.\nStoria.\nLa Villa Aragona (oggi meglio conosciuta a Bagheria come \"Palazzo Cut\u00f2\") venne edificata tra il 1712 e il 1716 da Luigi Onofrio Naselli, principe di Aragona, come residenza estiva. Il progetto venne elaborato dall'architetto Giuseppe Mariani. Nel 1803 la villa venne acquistata da Alessandro Filangeri, principe di Cut\u00f2, e in questo passaggio si rese necessaria la sostituzione delle insegne di famiglia: il monograma \"PC\", principe di Cut\u00f2, appare oggi sul cancello principale. Nei primi del Novecento tra i proprietari vi furono Alessandro Tasca di Cut\u00f2, conosciuto come il \"Principe rosso\" per le sue simpatie socialiste e Giuseppe Tomasi di Lampedusa, futuro autore de \"Il Gattopardo\" e anche lui legato ai Filangeri di Cut\u00f2 per parte materna. Nel 1923 Giuseppe Tomasi vendette la villa ad alcune famiglie bagheresi non aristocratiche (Di Bernardo e poi Carollo) che ne mantennero la propriet\u00e0 fino al 1987 anno in cui l'intero complesso monumentale venne acquistato dal Comune. Sin dal 1983 il Comune ha perseguito un programma di acquisizione e di recupero che, fino al 1993, \u00e8 stato diretto dall'architetto bagherese Antonio Belvedere. Dal 1993 i lavori sono stati proseguiti direttamente dalla Sovrintendenza BB.CC.AA e da tecnici comunali cui \u00e8 da attribuire tutta la sistemazione degli ambienti interni. Attualmente il palazzo \u00e8 divenuto sede della Biblioteca comunale \"Francesco Scaduto\" (istituita nel 1956 dal sindaco Silvestre Cuffaro), del Museo del Giocattolo \"Pietro Piraino\" e con un contratto di comodato d'uso trentennale \u00e8 anche sede del Laboratorio Universitario Multimediale \"Michele Mancini\" dell'Universit\u00e0 degli Studi di Palermo.\nArchitettura.\nL'edificio \u00e8 composto da una massiccia struttura quadrangolare, sulla cui cima \u00e8 presente un vasto belvedere usato in passato come luogo di riunione per la nobilt\u00e0 locale; venivano infatti allestiti spettacoli teatrali o anche vi si radunava per assistere ad i fuochi d'artificio del Festino di Santa Rosalia. Il palazzo \u00e8 decorato sul frontone da due statue allegoriche poste all'interno di nicchie, gravemente mutilate nel corso degli anni. All'interno troviamo un grande scalone per l'accesso al piano nobile, composto da due rampe; questo lo differenzia dalle altre abitazioni nobiliari estive che disponevano invece l'accesso tramite scale esterne. Sono presenti all'interno anche degli affreschi databili al 1726, attribuiti al pittore Guglielmo Borremans; mostrano scene di vita mitologica e scene tratte dalla \"Bibbia\".\nIl pavimento maiolicato di una stanza della villa si trova al Museo Diocesano di Palermo."}
{"id": "2421006", "revid": "1372005", "url": "https://it.wikipedia.org/wiki?curid=2421006", "title": "Man\u00e8s Sperber", "text": "Alcuni dei suoi lavori sono stati pubblicati sotto gli pseudonimi Jan Heger e N.A. Menlos.\nSperber \u00e8 cresciuto nello \"shtetl\" di Zab\u0142ot\u00f3w in una famiglia Chassidica. Nell'estate del 1916 la famiglia fugg\u00ec dalla guerra rifugiandosi a Vienna, dove il giovane Man\u00e8s si iscrisse al movimento giovanile sionista dell'Hashomer Hatzair. Precedentemente egli aveva rifiutato di divenire Bar Mitzva, abbandonando cos\u00ec il percorso all'interno della religione ebraica. Nell'Hashomer Hatzair incontra Alfred Adler, il fondatore della psicologia individuale, di cui diviene studente e collaboratore. Il rapporto si interromper\u00e0 nel 1932 a causa delle divergenze di opinione a proposito delle connessioni tra psicologia individuale e marxismo.\nNel 1927 Sperber si trasfer\u00ec a Berlino e si iscrisse al partito comunista. Tenne lezioni presso il \"Berliner Gesellschaft f\u00fcr Individualpsychologie\", istituto di psicologia individuale a Berlino. Dopo l'ascesa al potere di Hitler, Sperber fu incarcerato, ma poi liberato in quanto era a quell'epoca un cittadino polacco. Emigr\u00f2 quindi in Yugoslavia e successivamente, nel 1934 a Parigi, dove lavor\u00f2 per l'Internazionale comunista con Willi M\u00fcnzenberg. Nel 1938 lasci\u00f2 il partito a causa delle grandi epurazioni staliniste nell'ambito del partito. Nei suoi scritti inizi\u00f2 a trattare del totalitarismo e del ruolo dell'individuo nella societ\u00e0 (\"Zur Analyse der Tyrannis\").\nNel 1939 Sperber fu volontario nell'esercito francese e, dopo la sconfitta, si rifugi\u00f2 a Cagnes, nella cosiddetta \"zone libre\" (\"zona libera\") della Francia, e in seguito dovette rifugiarsi con la famiglia in Svizzera nel 1942, quando iniziarono le deportazioni degli ebrei anche in quella zona.\nDopo la fine della guerra, nel 1945, ritorn\u00f2 a Parigi e lavor\u00f2 come scrittore e redattore capo presso la casa editrice Calmann-L\u00e9vy. Pubblic\u00f2 diverse opere di narrativa, una trilogia autobiografica e numerosi saggi di filosofia, politica, letterature e psicologia.\nMan\u00e8s Sperber \u00e8 padre dello storico italiano Vladimir Sperber e dello scienziato cognitivo e antropologo francese Dan Sperber. La sua prima moglie, Miriam Sperber, emigr\u00f2 successivamente a Champaign (Illinois, USA) e divenne consulente psicologica del \"Psychological and Counseling Center\" di quella citt\u00e0. Suo fratello maggiore, Milo Sperber, fu attore cinematografico inglese e pass\u00f2 i suoi ultimi anni di vita in giro per la Gran Bretagna a leggere le opere di suo fratello Man\u00e8s.\nMan\u00e8s Sperber mor\u00ec il 5 febbraio 1984 a Parigi. \u00c8 sepolto presso il cimitero di Montparnasse."}
{"id": "2421009", "revid": "466539", "url": "https://it.wikipedia.org/wiki?curid=2421009", "title": "Bible Belt", "text": "La Bible Belt (letteralmente \"cintura della Bibbia\") \u00e8 un'area culturale degli Stati Uniti cos\u00ec denominata per la presenza di una grande percentuale di persone che professano religioni del protestantesimo cristiano, per lo pi\u00f9 appartenenti al movimento evangelico.\nGeografia.\nStati Uniti d'America.\nQuest'area geografico-culturale comprende, approssimativamente, l'Alabama, l'Arkansas, la Carolina del Nord, la Carolina del Sud, la Georgia, il Kentucky, la Louisiana, il Mississippi, il Missouri, l'Oklahoma, il Tennessee, il Texas e parte della Florida, dell'Illinois, dell'Indiana, dell'Ohio, della Pennsylvania, della Virginia e della Virginia Occidentale.\nEssa corrisponde, all'incirca, agli Stati Uniti d'America meridionali e agli Stati Confederati d'America.\nDiffusione nel mondo.\nAustralia.\nIn Australia, il termine di solito si riferisce a quartieri all'interno delle singole citt\u00e0, per esempio, lo Hills District (compreso Baulkham Hills) nella periferia nord-occidentale di Sydney.\nVi sono compresi anche sobborghi a nord-est di Adelaide, come Paradise, Modbury e Golden Grove.\nVi \u00e8 una regione del sud-est del Queensland, che comprende le citt\u00e0 di Laidley, Gatton e Toowoomba, soprannominata \"Bible Belt\". Allo stesso modo viene chiamata la parte nord-occidentale dello stato della Tasmania.\nCanada.\nIn Canada, il termine \u00e8 talvolta usato per descrivere diverse regioni. Questi includono alcune zone rurali delle praterie canadesi, le zone rurali e pi\u00f9 tradizionali della Fraser Valley della Columbia Britannica, la Annapolis Valley in Nuova Scozia.\nDanimarca.\nIn Danimarca, la zona nord-occidentale dello Jutland \u00e8 spesso citata come una cintura della Bibbia. La regione ha un gran numero di membri del movimento luterano chiamato 'Indre Mission' .\nIrlanda del Nord.\nIn Irlanda del Nord vi \u00e8 un'area della Contea di Antrim, che si estende da Portrush a Larne ed \u00e8 centrata nella zona di Ballymena, che viene spesso indicata come una cintura della Bibbia, perch\u00e9 nella zona vi \u00e8 una forte presenza protestante con una grande comunit\u00e0 evangelica.\nLa citt\u00e0 di Ballymena, la pi\u00f9 grande della circoscrizione, \u00e8 spesso indicato come la \"fibbia\" di questa cintura della Bibbia.\nNuova Zelanda.\nIn Nuova Zelanda, Mount Roskill, sobborgo dii Auckland, ospita il pi\u00f9 alto numero pro capite di chiese del paese, ed \u00e8 la sede di vari candidati politici cristiani.\nSlovacchia.\nNelle parti orientali e settentrionali della Slovacchia, i cristiani comprendono la maggioranza, raggiungendo quasi il 100% in alcune citt\u00e0 e villaggi.\nUcraina.\nPrima della sua indipendenza, l'Ucraina \u00e8 stata conosciuta come la cintura della Bibbia dell'Unione Sovietica."}
{"id": "2421015", "revid": "287204", "url": "https://it.wikipedia.org/wiki?curid=2421015", "title": "Ifi (mitologia)", "text": ""}
{"id": "2421020", "revid": "121061878", "url": "https://it.wikipedia.org/wiki?curid=2421020", "title": "Hedwig von Trapp", "text": "Fu un membro dei Trapp Family Singers, la cui vita ispir\u00f2 gli autori del musical The Sound of Music, trasformato poi nel film omonimo. Ella viene descritta nel personaggio \"Brigitta\".\nBiografia.\nHedwig prese il nome dalla nonna paterna. Trascorse l'infanzia a Zell am See durante la prima guerra mondiale con i fratelli: Rupert von Trapp (1911-1992) Agathe von Trapp (1913-2010), Maria Franziska von Trapp (1914-2014), Werner von Trapp (1915-2007) e Johanna von Trapp (1919-1994). L'ultima sorella Martina von Trapp (1921-1951) nacque a Klosterneuburg (Austria). La famiglia Von Trapp si trasfer\u00ec da Zell-am-See a Klosterneuburg, quando la loro casa sul lago, \"Kitzsteinhorn\", venne invasa dalle acque. Prima di abitare a \"Kitzsteinhorn\", i Von Trapp Family vissero in una fattoria chiamata \"Erlhof\" vicino alla casa della madre di Agathe Whitehad.\nNel 1922 sua madre mor\u00ec di scarlattina e venne sepolta a Klosterneuburg. A quell'epoca ella aveva cinque anni. Nel 1925 la Von Trapp Family si spost\u00f2 ad Aigen, un sobborgo di Salisburgo, ed ella frequent\u00f2, assieme alle sue sorelle, la scuola presso il convento delle orsoline presente in quella localit\u00e0.\nNel 1927 suo padre, Georg Ludwig von Trapp, spos\u00f2 Maria Augusta Kutschera (1905-1987), l'istitutrice delle sue sorelle (Maria Franziska e Johanna). Georg e Maria Augusta ebbero tre figli: Rosemarie von Trapp (1929), Eleonore von Trapp (1931), e Johannes von Trapp (1939).\nNell'estate del 1938 la famiglia si trasfer\u00ec negli Stati Uniti. Hedwig aveva allora venti anni. Cant\u00f2 come contralto nel coro di famiglia, cantando dentro la cassa armonica di un pianoforte a coda per realizzare gli effetti del jodel. Divenne cittadina degli Stati Uniti nel 1948. Dopo lo scioglimento dei \"Trapp Family Singers\", a seguito della morte del padre, inizi\u00f2 la carriera di insegnante di canto ad Honolulu, dirigendo un coro di voci bianche, insegnando economia domestica e cucina. Fece visita al suo paese natale nel 1972 e vi mor\u00ec di asma all'et\u00e0 di 55 anni. La salma ritorn\u00f2 negli Stati Uniti e venne sepolta nei \"Trapp Family Lodge Grounds\", presso la casa di famiglia nel Vermont, vicino al padre e la sorella Martina."}
{"id": "2421028", "revid": "697352", "url": "https://it.wikipedia.org/wiki?curid=2421028", "title": "Blessed", "text": "Blessed \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\nProviene dall'album del 1995 \"Made in England\" (del quale costituisce l'ultima traccia). Si tratta sostanzialmente di una canzone dall'andatura di una bossanova, lenta e tranquilla, ben separata dal brano precedente (l'eclettica \"Lies\"). La melodia presenta dei cambi di tonalit\u00e0 ed \u00e8 basata sul pianoforte di Elton. Il testo di Bernie significa letteralmente \"Benedetto\", e parla di un uomo che desidera avere un bambino e comincia a \"fantasticare\" nella sua testa su come potr\u00e0 essere il suo futuro di padre.\nSpecificatamente, \u00e8 uno dei pochissimi testi autobiografici scritti da Bernie (non riferito alla coppia Elton-Bernie ma solo a se stesso), in quanto in quel periodo era proprio lui a desiderare un figlio.\n\"Blessed\" \u00e8 stata pubblicata come singolo sul finire del 1995 (nel Regno Unito fu poi ritirata); ha conseguito una #34 USA e una #3 canadese. \u00c8 stata inoltre inclusa nella famosa compilation \"Love Songs\" del 1996; si configura quindi come un brano abbastanza famoso dell'Elton John anni Novanta, anche se non \u00e8 mai stato uno standard dei concerti della rockstar. Tra le poche esibizioni del pezzo, si ricorda l'esecuzione al Flamengo Stadium di Rio de Janeiro davanti ad oltre 60.000 persone (1995) e quella al Mediolanum Forum di Milano, durante un rarissimo concerto con Ray Cooper (2009): in questo caso, \"Blessed\" \u00e8 stata unita a \"Carla Etude\"."}
{"id": "2421033", "revid": "123603362", "url": "https://it.wikipedia.org/wiki?curid=2421033", "title": "Bob Sinclar", "text": "Biografia.\nCominci\u00f2 nel 1987 e a 18 anni si specializz\u00f2 in funky e hip-hop, facendosi soprannominare \"Chris The French Kiss\".\nNel 1990 incontr\u00f2 \"DJ Yellow\" con il quale fond\u00f2 la Yellow Productions, basata inizialmente sulla musica soul, hip-hop e acid jazz, e direttasi poi verso la musica house.\nLo pseudonimo Bob Sinclar \u00e8 ricavato dal personaggio di \"Bob Saint-Clair\", interpretato da Jean-Paul Belmondo nel film \"Come si distrugge la reputazione del pi\u00f9 grande agente segreto del mondo\" di Philippe de Broca del 1973.\nLa sua prima club hit fu \"Gym tonic\", una collaborazione con Thomas Bangalter dei Daft Punk che ne fu co-produttore. Nel disco venne campionata la voce di Jane Fonda prelevando il suono da una audiocassetta di fitness. La stessa Jane Fonda, pi\u00f9 tardi, neg\u00f2 la sua autorizzazione all'uso di quel campione sonoro, cos\u00ec i due produttori, non potendo uscire con una versione di Gym tonic, co-produssero una cover collaborando con Paul Glancey e Duncan Glasson degli Spacedust.\nIl brano conteneva elementi sonori di \"Gym tonic\" e di \"Music Sounds Better with You\" degli Stardust, altro gruppo meteora che aveva le medesime radici. Il brano raggiunge il primo posto nella classifica dei singoli del Regno Unito.\nSeppur gi\u00e0 famoso nell'ambiente \"disco\", ha ottenuto fama mondiale a livello commerciale, con la canzone \"Love Generation\" del 2005. \nNel 2006 ha vinto il World Music Award al miglior dj nel mondo.\nIl 16 maggio 2007, in onore della vittoria di Nicolas Sarkozy, e sotto sua richiesta, mixa in Place de la Concorde.\nNel 2009 esce il suo nuovo album, che ha visto un lavoro di circa un anno alle spalle e conta la collaborazione di grandi artisti come il consolidato Steve Edwards, ma anche personaggi come Sugarhill Gang, Shabba Ranks, Kevin Lyttle, Tony Rebel. Con questo disco, uscito a maggio, Sinclar torna sulle musicalit\u00e0 del reggae e del reggaeton da lui reinterpretati in chiave \"discotecara\". Campiona la \"Lambada\" dei Kaoma e \"Bongo Bong\" di Manu Chao, utilizza \"Mr. Tambourine Man\" di Bob Dylan per ritornare, poi, alla house che lo ha reso celebre dei tempi di \"Kiss my eyes\" con \"The way I feel\".\nSperimenta anche la musica indiana e mediorientale con i brani \"We are everything\" e \"Belly Dancer\".\nL'album viene anticipato ad aprile dal singolo \"LaLa Song\", realizzato in collaborazione con (Master Gee) e Wonder Mike dei Sugarhill Gang, e sar\u00e0 presente sugli scaffali di tutta Italia dall'8 maggio.\nIl 12 marzo 2010 venne pubblicato il suo nuovo album \"Made in Jamaica\" che fu candidato anche ai Grammy. Quest'ultimo \u00e8 una raccolta dei suoi pi\u00f9 grandi successi remixati e riagganciati in chiave reggae. Nell'album sono presenti solo due inediti: \"I Wanna\", singolo, che vede la collaborazione nella parte vocale del giamaicano Shaggy e di Sahara. Il secondo inedito \u00e8 \"Rainbow of Love\" che viene estratto come singolo in una versione pi\u00f9 dance, rispetto all'originale reggae chiamato \"Rainbow of Life\", cantata da Ben Onono.\nQuest'ultima canzone viene usata come colonna sonora dello spot dell'Alfa Romeo Mito, in cui compare lui stesso. Nello stesso anno appare anche nel video di Hello di Martin Solveig, pur non partecipando alla realizzazione del pezzo.\nSempre nel 2010 pubblica \"\", raccolta di tutti i suoi singoli pi\u00f9 famosi che in Italia \u00e8 arrivato alla posizione numero 73.\nIl 4 gennaio 2011 viene pubblicato il suo nuovo singolo \"Tik Tok\", in collaborazione con Sean Paul.\nIl 15 aprile 2011 Bob Sinclar lancia il video di \"Far l'amore\", remix del brano scritto da Gianni Boncompagni e Daniele Pace e composto da Carmelo Carucci e portato al successo da Raffaella Carr\u00e0 nel 1976 \"A far l'amore comincia tu\"; il brano raggiunge la sesta posizione nella classifica FIMI dei singoli pi\u00f9 scaricati in Italia. Nel 2011, insieme a Raffaella Carr\u00e0, commenter\u00e0 per l'Italia l'Eurovision Song Contest 2011.\nNello stesso anno interpreta s\u00e9 stesso nel cinepanettone \"Vacanze di Natale a Cortina\" con Christian De Sica e Sabrina Ferilli. Del film ha curato la colonna sonora, intitolata \"Bob Sinclar presenta: Vacanze di Natale a Cortina\", che \u00e8 salita in classifica sino alla posizione numero 10, contenente il remix di \"Maracaibo\" e \"Dolce vita\" che, nella versione originale, erano presenti in Vacanze di Natale (1983), il primo cinepanettone della serie. Lancia inoltre \"Fuck with You\", il suo ultimo lavoro con la cantante Sophie Ellis Bextor, che \u00e8 arrivata in Italia alla posizione numero 7, anticipando il suo nuovo album, \u201cDisco Crash\u201d, uscito il 31 gennaio 2012. Questo album \u00e8 arrivato alla posizione numero 49. Appassionato giocatore di tennis ha girato un video sul campo dello Stade Roland Garros durante gli Open di Francia, inoltre dotato di un fisico tonico e scolpito ha fatto da modello al marchio di underwear Yamamay.\nNel 2013 pubblica un nuovo album intitolato \"Paris by Night\". Nell'estate del 2014 pubblica il singolo \"Heart of Glass\" per aiutare l'UNICEF, in collaborazione con la modella Gisele B\u00fcndchen. Nel 2015 lavora nuovamente con Raffaella Carr\u00e0 per il singolo \"Forte\". Nell'estate 2016 esce il singolo \"Somebody who needs me\". Nel settembre 2017 ha pubblicato il singolo \"Til the Sunrise Up\" con Akon.\nL'8 giugno 2018 ha pubblicato il singolo \"I Believe\", con la partecipazione vocale di Tonino Speciale."}
{"id": "2421040", "revid": "57342", "url": "https://it.wikipedia.org/wiki?curid=2421040", "title": "Cecco Vescovi", "text": ""}
{"id": "2421043", "revid": "287204", "url": "https://it.wikipedia.org/wiki?curid=2421043", "title": "Bom Sucesso (Paran\u00e1)", "text": "Bom Sucesso \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421044", "revid": "30610", "url": "https://it.wikipedia.org/wiki?curid=2421044", "title": "Sacrario militare di Caporetto", "text": "Il sacrario militare di Caporetto o sacrario di Sant'Antonio \u00e8 un sacrario militare italiano situato a Caporetto, in Slovenia; ospita le spoglie di 7014 italiani caduti durante la Prima guerra mondiale.\nCostruito ad opera dello Stato italiano, a cui allora apparteneva quella regione, il sacrario \u00e8 stato terminato nel settembre 1938, ed \u00e8 stato inaugurato dal capo di Governo dell'epoca, Benito Mussolini. \u00c8 stato costruito sul colle Gradi\u010d su progetto dello scultore Giannino Castiglioni e dell'architetto Giovanni Greppi a nord dell'abitato di Caporetto, prelevando le spoglie dei soldati italiani dai cimiteri militari della zona, tra cui quello di Plezzo. Tra le 7014 salme ve ne sono 1748 ignote che sono raccolte in sei tombe poste ai lati delle scalinate centrali. Dalla piazza principale del paese una strada asfaltata conduce al piazzale sovrastante; lungo la stessa si incontrano le quattordici stazioni della via Crucis.\nL'ossario \u00e8 di forma piramidale a base ottagonale, ed in cima alla costruzione si trova la chiesetta dedicata a sant'Antonio di Padova, consacrata nel 1696 e pertanto gi\u00e0 esistente prima della costruzione.\nIl sacrario militare di Caporetto, anche se la sua gestione \u00e8 affidata allo Stato italiano, \u00e8 l\u2019unico che non si trova sul suolo italiano poich\u00e9 tutti gli altri resti dei soldati italiani caduti in terra slovena furono traslatati agli ossari di Redipuglia e Oslavia."}
{"id": "2421045", "revid": "486946", "url": "https://it.wikipedia.org/wiki?curid=2421045", "title": "Sacrario di Sant'Antonio", "text": ""}
{"id": "2421047", "revid": "287204", "url": "https://it.wikipedia.org/wiki?curid=2421047", "title": "Borraz\u00f3polis", "text": "Borraz\u00f3polis \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421050", "revid": "287204", "url": "https://it.wikipedia.org/wiki?curid=2421050", "title": "Cruzmaltina", "text": "Cruzmaltina \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421054", "revid": "767487", "url": "https://it.wikipedia.org/wiki?curid=2421054", "title": "H\u00e9ctor Morales", "text": " \u00c8 stato assassinato nel 1993 a Quito.\nCarriera.\nClub.\nGioc\u00f2 per LDU Quito, Emelec, El Nacional, Deportivo Quito e Universidad Cat\u00f3lica; nel 1973 termin\u00f2 la carriera da giocatore e inizi\u00f2 ad allenare.\nAllenatore.\nNel 1973 guid\u00f2 l'El Nacional, squadra in cui aveva da poco terminato la carriera da giocatore e con la quale vincer\u00e0 tre campionati nazionali, venendo per\u00f2 rilevato dal brasiliano Otto Vieira, mentre un altro titolo lo vinse col Barcelona nel 1982. Allen\u00f2 prevalentemente in Ecuador, "}
{"id": "2421056", "revid": "287204", "url": "https://it.wikipedia.org/wiki?curid=2421056", "title": "Faxinal", "text": "Faxinal \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421059", "revid": "22356", "url": "https://it.wikipedia.org/wiki?curid=2421059", "title": "Megadontosuchus", "text": ""}
{"id": "2421060", "revid": "287204", "url": "https://it.wikipedia.org/wiki?curid=2421060", "title": "Kalor\u00e9", "text": "Kalor\u00e9 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421062", "revid": "287204", "url": "https://it.wikipedia.org/wiki?curid=2421062", "title": "Marumbi", "text": "Marumbi \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421063", "revid": "305330", "url": "https://it.wikipedia.org/wiki?curid=2421063", "title": "Ceratosuchus burdoshi", "text": "Il ceratosuco (Ceratosuchus burdoshi) \u00e8 un alligatore estinto, vissuto tra il Paleocene superiore e l'Eocene inferiore (58 \u2013 55 milioni di anni fa). I suoi resti sono stati trovati in Nordamerica (Colorado e Wyoming). \u00c8 caratteristico soprattutto per un paio di protuberanze nella parte posteriore del cranio.\nDescrizione.\nLa caratteristica pi\u00f9 notevole di questo animale era costituita da due espansioni delle ossa squamosali che formavano gli angoli posteriori della volta cranica. Queste \u201ccorna\u201d erano bulbose e appuntite, leggermente incurvate verso l'alto. Ogni mascella era armata di una ventina di denti: quelli anteriori erano appuntiti, mentre quelli posteriori erano spatolati o di forma globulare. Il cranio, al di l\u00e0 delle due corna, era molto simile a quello di un altro alligatore del periodo, \"Allognathosuchus\". L'armatura del collo era costituita da osteodermi dotati di carene molto alte, forse allineate con le corna presenti sul cranio.\nClassificazione.\nIl ceratosuco (il cui nome significa \u201ccoccodrillo cornuto\u201d) apparteneva alla famiglia degli alligatoridi, ed \u00e8 probabile che il suo pi\u00f9 stretto parente fosse l'estinto \"Allognathosuchus\". Spesso i resti dei due animali si rinvengono nelle medesime associazioni faunistiche, ed \u00e8 molto difficile distinguere i resti fossili di queste due forme. Il ceratosuco \u00e8 l'unico alligatore dotato di corna noto, ma strutture simili non sono sconosciute nei coccodrilli: si pensi all'attuale \"Crocodylus rhombifer\" o all'estinto \"Voay robustus\".\nStile di vita.\nLe piccole dimensioni delle corna e la loro forma smussata indicano che queste non erano usate come armi; \u00e8 anche improbabile che venissero usate per intimorire eventuali predatori. \u00c8 probabile, invece, che queste strutture fossero utilizzate dall'animale come segnali di riconoscimento specifico: in questo caso, le corna avrebbero permesso agli esemplari di ceratosuco di riconoscersi da quelli di \"Allognathosuchus\".\nI denti posteriori arrotondati di \"Allognathosuchus\" e \"Ceratosuchus\" hanno fatto supporre per lungo tempo ai paleontologi che questi animali si nutrissero di animali dal guscio duro come grandi molluschi e tartarughe. Ulteriori studi, per\u00f2, hanno dimostrato che la taglia di questi coccodrilli era troppo piccola per poter permettere a questi animali di nutrirsi di prede cos\u00ec grosse; inoltre, gli odierni coccodrilli di solito inghiottono i molluschi interi. La morfologia del cranio, in effetti, sembrerebbe pi\u00f9 adatta a una dieta \u201cgeneralista\u201d, a base di piccoli invertebrati e vertebrati."}
{"id": "2421066", "revid": "287204", "url": "https://it.wikipedia.org/wiki?curid=2421066", "title": "Voay robustus", "text": "Il voay (Voay robustus) \u00e8 un coccodrillo estinto, vissuto in Madagascar tra il Pleistocene e l'Olocene. Si pensa che questo animale sia scomparso durante l'estinzione che fece scomparire gran parte della megafauna dell'isola (come l'uccello-elefante \"Aepyornis\" e il grande lemure \"Megaladapis\"), in seguito all'arrivo degli umani, circa 2000 anni fa.\nDescrizione.\nLa caratteristica pi\u00f9 peculiare di \"Voay\" era costituita da un paio di \u201ccorna\u201d prominenti, che si estendevano nella parte posteriore del cranio. Queste strutture erano costituite da espansioni allargate dell'osso squamosale, ed erano presenti anche in altri coccodrilli estinti, come l'affine \"Aldabrachampsus\". Il muso era corto e alto, pi\u00f9 profondo di quello del coccodrillo del Nilo, e anche le zampe erano molto pi\u00f9 robuste. Gli osteodermi che costituivano la corazza corporea erano dotati di alte carene e percorrevano l'intera lunghezza dell'animale. Si ritiene che \"Voay robustus\" possa aver raggiunto la lunghezza di circa 5 metri e un peso di circa 170 chilogrammi. Queste stime suggeriscono che \"Voay\" sia stato il pi\u00f9 grande predatore del Madagascar in tempi recenti.\nClassificazione.\nQuando furono scoperti per la prima volta, nel 1872, i resti di \"Voay\" vennero assegnati dapprima al genere \"Crocodylus\". Solo in seguito vennero riscontrate notevoli somiglianze con l'attuale coccodrillo nano (\"Osteolaemus tetraspis\"), tra cui una particolare conformazione depressa dell'osso pterigoide. Nel 2007, \u201cCrocodylus\u201d \"robustus\" venne quindi ridescritto nel nuovo genere \"Voay\". I resti di questa forma si sono conservati sotto forma di subfossili in numerose localit\u00e0 malgasce, come Ambolisatra e Antsirabe.\nStile di vita.\nVoay fa parte della caratteristica megafauna del Madagascar, scomparsa completamente con l'estinzione dell'uccello elefante (\"Aepyornis\") avvenuta poche centinaia di anni fa. La taglia e il comportamento di \"Voay\" dovevano essere molto simili a quelli dell'attuale coccodrillo del Nilo (\"Crocodylus niloticus\"); a causa di queste somiglianze, la competizione intraspecifica fra queste due forme deve essere stata elevatissima, nel caso in cui le due specie fossero coesistite. \u00c8 stato recentemente proposto che il coccodrillo del Nilo abbia colonizzato l'isola di Madagascar, provenendo dall'Africa, solo dopo l'avvenuta estinzione di \"Voay\"."}
{"id": "2421068", "revid": "287204", "url": "https://it.wikipedia.org/wiki?curid=2421068", "title": "Rio Bom", "text": "Rio Bom \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Faxinal."}
{"id": "2421069", "revid": "22356", "url": "https://it.wikipedia.org/wiki?curid=2421069", "title": "Voay", "text": ""}
{"id": "2421071", "revid": "22356", "url": "https://it.wikipedia.org/wiki?curid=2421071", "title": "Ceratosuchus", "text": ""}
{"id": "2421085", "revid": "149727", "url": "https://it.wikipedia.org/wiki?curid=2421085", "title": "Boitzenhagen", "text": ""}
{"id": "2421087", "revid": "287204", "url": "https://it.wikipedia.org/wiki?curid=2421087", "title": "Regions Morgan Keegan Championships and the Cellular South Cup 2008", "text": "Il Regions Morgan Keegan Championships and the Cellular South Cup 2008 \u00e8 stato un torneo giocato sul cemento del Racquet Club of Memphis a Memphis nel Tennessee. \n\u00c8 stata la 33\u00aa edizione del Regions Morgan Keegan Championships la 23\u00aa del Cellular South Cup,\nfacente parte dell'ATP International Series Gold nell'ambito dell'ATP Tour 2008, \ne del Tier III nell'ambito del WTA Tour 2008.\nCampioni.\nSingolare maschile.\n Steve Darcis ha battuto in finale Robin S\u00f6derling, 6\u20133, 7\u20136(5)\nSingolare femminile.\n Lindsay Davenport ha battuto in finale Ol'ga Govorcova, 6\u20132, 6\u20131\nDoppio maschile.\n Mahesh Bhupathi / Mark Knowles hanno battuto in finale Sanchai Ratiwatana / Sonchat Ratiwatana, 7\u20136(5), 6\u20132\nDoppio femminile.\n Lindsay Davenport / Lisa Raymond hanno battuto in finale Angela Haynes / Mashona Washington, 6\u20133, 6\u20131"}
{"id": "2421089", "revid": "149727", "url": "https://it.wikipedia.org/wiki?curid=2421089", "title": "Darrigsdorf", "text": ""}
{"id": "2421091", "revid": "149727", "url": "https://it.wikipedia.org/wiki?curid=2421091", "title": "Erpensen", "text": ""}
{"id": "2421093", "revid": "149727", "url": "https://it.wikipedia.org/wiki?curid=2421093", "title": "Eutzen", "text": ""}
{"id": "2421094", "revid": "190231", "url": "https://it.wikipedia.org/wiki?curid=2421094", "title": "Battaglia del Belgio", "text": ""}
{"id": "2421096", "revid": "237161", "url": "https://it.wikipedia.org/wiki?curid=2421096", "title": "Polittico di Treviglio", "text": ""}
{"id": "2421097", "revid": "339392", "url": "https://it.wikipedia.org/wiki?curid=2421097", "title": "Sindaco di Treviglio", "text": ""}
{"id": "2421098", "revid": "51323", "url": "https://it.wikipedia.org/wiki?curid=2421098", "title": "Bye Bye Berlusconi", "text": ""}
{"id": "2421099", "revid": "190231", "url": "https://it.wikipedia.org/wiki?curid=2421099", "title": "2\u00aa Guerra Mondiale", "text": ""}
{"id": "2421109", "revid": "6923", "url": "https://it.wikipedia.org/wiki?curid=2421109", "title": "WTA Tier IV", "text": "I tornei WTA Tier IV erano una serie di tornei di tennis femminili che si sono svolti dal 1988 al 2008. Molti di questi tornei hanno cambiato categoria nel corso degli anni,\nalcuni retrocedendo nella Tier V, altri salendo di livello, fino ad arrivare alla Tier I.\nA partire dal WTA Tour 2009,con la riforma delle categorie,\nla maggior parte dei tornei delle categorie Tier III e Tier IV sono confluite in un'unica categoria chiamata International."}
{"id": "2421110", "revid": "729019", "url": "https://it.wikipedia.org/wiki?curid=2421110", "title": "Tiszacs\u00e9cse", "text": "Tiszacs\u00e9cse \u00e8 un comune dell'Ungheria di 271 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421114", "revid": "767487", "url": "https://it.wikipedia.org/wiki?curid=2421114", "title": "Tiszadada", "text": "Tiszadada \u00e8 un comune dell'Ungheria di 2410 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421115", "revid": "2091899", "url": "https://it.wikipedia.org/wiki?curid=2421115", "title": "Martina von Trapp", "text": "Fu un membro dei \"Trapp Family Singers\", che ispir\u00f2 gli autori del musical The Sound of Music. Ella venne illustrata nel personaggio \"Gretl\".\nBiografia.\nPrese in nome dalla casa in cui nacque, \"Martinsschl\u00f6ssel\". Trascorse la sua infanzia a Klosterneuburg e poi a Salisburgo con i fratelli Rupert von Trapp (1911-1992), Agathe von Trapp (1913-2010), Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972), e Johanna von Trapp (1919-1994). La famiglia si trasfer\u00ec da Zell-am-See a Klosterneuburg dopo che la loro casa a Zell-am-See, chiamata \"Kitzsteinhorn\", venne inondata dalle acque del lago. Visse, per un breve tempo, in una casa chiamata \"Erlhof\", vicino alla casa della nonna materna e delle zie.\nQuando Martina aveva un anno e mezzo, mor\u00ec la madre durante un'epidemia di scarlattina. Tre anni pi\u00f9 tardi, Georg von Trapp trasfer\u00ec la sua famiglia a Aigen, vicino a Salisburgo.\nNel 1926, si ammal\u00f2 sua sorella maggiore Maria Franziska e non pot\u00e9 pi\u00f9 frequentare la scuola. Per consentire la continuit\u00e0 dell'istruzione di Franziska, il padre chiese alle monache che le mandassero una istitutrice. Le monache le mandarono allora la novizia Maria Augusta Kutschera, che fin\u00ec con lo sposare Georg von Trapp l'anno seguente. Georg e Maria Augusta ebbero tre figli: Rosemarie von Trapp (1929), Eleonore von Trapp (1931), e Johannes von Trapp (1939).\nNegli anni trenta, Georg and\u00f2 incontro ad alcuni dissesti finanziari. Maria Augusta, che aveva insegnato ai bambini il canto, organizz\u00f2 una serie di concerti per far fronte alle necessit\u00e0 della famiglia.\nDivenne poi cittadina degli Stati Uniti nel 1948.\nCarriera.\nLa famiglia lasci\u00f2 l'Austria nell'estate del 1938 dopo aver rifiutato di cantare in occasione della festa di compleanno di Hitler a Berchtesgaden in Germania. Si spostarono clandestinamente in Italia, ma poco dopo si trasferirono negli Stati Uniti. Martina aveva allora circa diciassette anni. Ella cant\u00f2 come secondo soprano nel coro di famiglia, assieme alla sorella Maria Franziska von Trapp.\nMartina spos\u00f2 il franco-canadese Jean Dupiere nel 1949. Nonostante amasse cantare con gli altri membri della sua famiglia, fu costretta a sospendere le tourn\u00e9e del 1950-1951 perch\u00e9 in attesa del suo primo figlio. Mentre la famiglia era in tourn\u00e9e nell'ovest degli Stati Uniti, nell'inverno del 1951, mise al mondo la figlia Notburga, morendo subito dopo per complicazioni successive al parto cesareo; fu la prima dei fratelli von Trapp che venne a mancare. Venne tumulata nei \"Trapp Family Lodge Grounds\", presso la casa di famiglia nel Vermont vicino al padre. La matrigna e cinque fra i suoi fratelli e sorelle, vennero successivamente sepolti vicino a lei."}
{"id": "2421117", "revid": "368476", "url": "https://it.wikipedia.org/wiki?curid=2421117", "title": "Sasuke - Il piccolo ninja", "text": ""}
{"id": "2421118", "revid": "767487", "url": "https://it.wikipedia.org/wiki?curid=2421118", "title": "Tiszadob", "text": "Tiszadob \u00e8 un comune dell'Ungheria di 3347 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421121", "revid": "767487", "url": "https://it.wikipedia.org/wiki?curid=2421121", "title": "Tiszaeszl\u00e1r", "text": "Tiszaeszl\u00e1r \u00e8 un comune dell'Ungheria di 2827 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421122", "revid": "287204", "url": "https://it.wikipedia.org/wiki?curid=2421122", "title": "Liria", "text": ""}
{"id": "2421123", "revid": "110157", "url": "https://it.wikipedia.org/wiki?curid=2421123", "title": "Tiszakany\u00e1r", "text": "Tiszakany\u00e1r \u00e8 un comune dell'Ungheria di 1697 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421126", "revid": "24683557", "url": "https://it.wikipedia.org/wiki?curid=2421126", "title": "Alain Lesage", "text": ""}
{"id": "2421129", "revid": "767487", "url": "https://it.wikipedia.org/wiki?curid=2421129", "title": "Lucio Cornelio Lentulo (console 199 a.C.)", "text": "Biografia.\nNel 213 a.C. venne eletto \"decemvir sacris faciundis\". Fratello di Gneo Cornelio Lentulo, che fu a sua volta console nel 201 a.C.\nFu pretore in Sardegna nel 211 a.C.. 1.11 Allo stesso vennero quindi affidate due legioni, che l'anno precedente erano state comandate da Quinto Mucio Scevola. Sono da ascrivere probabilmente a lui una serie di monete coniate in questo periodo in Sardegna. La serie \u00e8 composta da un quinario in argento, e da asse, semisse, triente, quadrante e sestante in bronzo.\nSuccessivamente subentr\u00f2 a Scipione come proconsole in Spagna e ricopr\u00ec tale incarico per ben 11 anni. Al suo rientro a Roma, nel 200 a.C., gli fu concessa solo un'ovazione, perch\u00e9 aveva solo il rango di proconsole.\nNel 204 a.C., durante l'assenza dalla Spagna, fu nominato edile curule con il fratello Gneo. Al suo ritorno dalla Spagna fu eletto console per il 199 a.C. e successivamente fu inviato come proconsole in Gallia. Nel 196 a.C. fu ambasciatore in Siria presso Antioco III il Grande.\nMor\u00ec probabilmente nel 173 a.C."}
{"id": "2421131", "revid": "729019", "url": "https://it.wikipedia.org/wiki?curid=2421131", "title": "Tiszakerecseny", "text": "Tiszakerecseny \u00e8 un comune dell'Ungheria di 983 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421133", "revid": "729019", "url": "https://it.wikipedia.org/wiki?curid=2421133", "title": "Tiszak\u00f3r\u00f3d", "text": "Tiszak\u00f3r\u00f3d \u00e8 un comune dell'Ungheria di 819 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421136", "revid": "729019", "url": "https://it.wikipedia.org/wiki?curid=2421136", "title": "Tiszamogyor\u00f3s", "text": "Tiszamogyor\u00f3s \u00e8 un comune dell'Ungheria di 735 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421139", "revid": "1245083", "url": "https://it.wikipedia.org/wiki?curid=2421139", "title": "Marina militare della Polonia", "text": ""}
{"id": "2421142", "revid": "1958640", "url": "https://it.wikipedia.org/wiki?curid=2421142", "title": "John Harrison", "text": "Tra i suoi principali contributi vi fu l'invenzione, nel 1761, del cronometro marino, che permise di determinare con precisione la longitudine in alto mare, dando cos\u00ec un decisivo apporto allo sviluppo della navigazione.\nBiografia.\nJohn Harrison nacque il 4 aprile (il 24 marzo secondo il calendario giuliano allora vigente) del 1693 nello Yorkshire, ed era il primo di cinque fratelli. Suo padre era un falegname e lavorava anche come custode di una tenuta di campagna. John impar\u00f2 la musica facendo il campanaro di una chiesa, poi segu\u00ec gli studi presso le scuole del suo paese. Durante gli studi gli capit\u00f2 tra le mani un libro di meccanica pratica che copi\u00f2 con cura, parola per parola, su diversi quaderni, ampliandolo e ridisegnando i grafici che erano presenti al suo interno.\nA circa vent'anni costru\u00ec un orologio senza mai aver fatto pratica da un orologiaio, aveva solo esperienze da meccanico e carpentiere. Esso era uno splendido orologio a pendolo che aveva una caratteristica molto interessante: era completamente costruito in legno.\nIn seguito, nel 1712 e nel 1717 John Harrison costru\u00ec altri due orologi di legno.\nNel 1722 Harrison costru\u00ec un orologio con ingranaggi di legno per Sir Charles Pelham, che \u00e8 ancora oggi collocato nella torre della sua dimora a Brocklesby Park e funziona perfettamente.\nJohn Harrison realizz\u00f2 ancora quattro orologi (progettati per avere elevata accuratezza e precisione, detti cronometri) che, permettendo di calcolare esattamente la longitudine, cambiarono la navigazione di quel tempo. Egli infatti \u00e8 considerato uno dei maggiori contributori fra quelli che permisero di risolvere l'annoso ed importante problema della misurazione della longitudine.\nJ. Harrison ebbe un figlio di nome William. Egli aiut\u00f2 il padre nella costruzione del suo ultimo orologio.\nJohn Harrison mor\u00ec nel 1776 per cause naturali e fu sepolto nel cimitero di Hampstead.\nGli orologi che costru\u00ec J. Harrison sono esposti presso il National Maritime Museum di Greenwich.\nI pi\u00f9 famosi orologi costruiti da Harrison.\nHarrison n\u00b01.\nL'H1 fu costruito dal 1728 al 1735. L'orologio era alto 63 centimetri e pesava circa 34 chilogrammi. Esso era caricato a molla, e la sua autonomia era di 24 ore. Un sistema di molle e ammortizzatori lo rendeva indipendente da oscillazioni e vibrazioni.\nNel 1735 fu presentato a Londra e riscosse un gran successo in tutta la comunit\u00e0 e tra gli scienziati.\nNello stesso anno, l'H1 fu portato a Lisbona per essere provato ed ottenne un ottimo risultato. Harrison non reclam\u00f2 il Longitude prize, perch\u00e9 probabilmente stava gi\u00e0 lavorando sull'H2. Da notare che l'H1 avrebbe potuto funzionare con un errore massimo di 3-4 secondi al mese. Quest'orologio era preciso e stabile ma era difficile da trasportare e non si poteva costruirlo in serie. Quindi Harrison decise di costruire l'H2.\nHarrison n\u00b02.\nL'H2 fu iniziato nel 1737 e fu completato nel 1740. L'orologio pesava pi\u00f9 del precedente, era alto 66 centimetri, ma era pi\u00f9 resistente dell'H1.\nDurante la costruzione dell'H2 Harrison ebbe problemi finanziari, ma prima di finire l'H2 cominci\u00f2 a lavorare sull'H3.\nl'H2 non sal\u00ec mai su una nave perch\u00e9 Harrison non era soddisfatto e appena presentato alla commissione, Harrison pretese di tornare a casa per poter continuare a lavorare sull'H3\nHarrison n\u00b03.\nL'H3 fu costruito dal 1740 al 1759, quindi Harrison impieg\u00f2 ben 19 anni a costruirlo. L'H3 conteneva diverse novit\u00e0, che servirono in parte a compensare le variazioni di temperatura. L'orologio era alto 59 centimetri. Per quest'orologio Harrison ricevette dallo Stato una somma di 112 Sterline. Come ricompensa era quasi una miseria.\nHarrison n\u00b04.\nL'H4 fu costruito in quattro anni, dal 1755 al 1759. Come si pu\u00f2 notare Harrison lavor\u00f2 all'H4 ancora prima di finire l'H3.\nL'orologio era completamente diverso dagli altri, perch\u00e9 pesava \u201csolo\u201d 1,45 chilogrammi e aveva un diametro di 13 centimetri.\nLa \u201cprova del fuoco\u201d fu fatta nel 1761. L'H4 fu imbarcato su una nave diretta in Giamaica, che part\u00ec il 18 novembre e arriv\u00f2 a destinazione il 19 gennaio. L'errore dell'H4 fu di solo cinque secondi sul tempo universale.\nPer quest'orologio lo Stato diede a Harrison 10.000 sterline, cio\u00e8 la met\u00e0 del compenso pattuito. Come scusa lo Stato disse che avrebbe versato il resto solo se avesse costruito due orologi uguali all'H4.\nHarrison n\u00b05 e Kendall n\u00b01.\nJohn Harrison, ormai ultrasettantenne, cominci\u00f2 a lavorare sull'H5, copia perfetta dell'H4.\nNello stesso periodo John incaric\u00f2 Larcum Kendall di costruire la seconda copia, che fu chiamata K1.\nFinito l'assemblaggio delle due copie, Harrison si rivolse di nuovo allo Stato per reclamare il resto del premio. Ma il comitato rifiut\u00f2 di pagare Harrison perch\u00e9 la seconda copia dell'H4 non era stata assemblata da lui.\nCos\u00ec nel 1772 Harrison (ormai settantanovenne) si rivolse a Re Giorgio III per avere giustizia. Il Re riconobbe che Harrison aveva ragione e si impegn\u00f2 ad aiutarlo personalmente, ma alla fine l'orologiaio ottenne dal Parlamento inglese la somma di 8750 sterline che non erano l'ambito premio ma un dono \"offerto con generosit\u00e0\" dal Parlamento a dispetto della Commissione per la Longitudine e in sua vece. Dopo quattro anni, John Harrison mor\u00ec a Londra il 24 marzo 1776 senza avere mai la soddisfazione di essere premiato dalla Commissione per aver risolto il problema del calcolo della longitudine.\nIl K1 viaggi\u00f2 con il capitano James Cook che dopo i tre anni di navigazione del suo secondo viaggio (1772-1775) si espresse entusiasticamente."}
{"id": "2421143", "revid": "767487", "url": "https://it.wikipedia.org/wiki?curid=2421143", "title": "Tiszanagyfalu", "text": "Tiszanagyfalu \u00e8 un comune dell'Ungheria di 1981 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421146", "revid": "136978", "url": "https://it.wikipedia.org/wiki?curid=2421146", "title": "Quota novanta", "text": ""}
{"id": "2421147", "revid": "110157", "url": "https://it.wikipedia.org/wiki?curid=2421147", "title": "Tiszar\u00e1d", "text": "Tiszar\u00e1d \u00e8 un comune dell'Ungheria di 542 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421149", "revid": "287204", "url": "https://it.wikipedia.org/wiki?curid=2421149", "title": "Senato di Messina", "text": "Il Senato di Messina fu un'antica istituzione cittadina, emblema dei privilegi di cui godeva dal XV fino al XVII secolo la citt\u00e0 dello stretto. Il consesso civico, a cui appartenevano i membri della nobilt\u00e0 cittadina, ma anche dei feudi limitrofi, fin\u00ec di esercitare le sue funzioni nel 1678, quando fu soppresso dagli spagnoli.\nOrigini.\nMessina, gi\u00e0 in epoca preistorica, si trovava su una rotta di fondamentale importanza per i traffici mediterranei e, con l'avvento dei Romani, divenne il principale porto della Sicilia. In questo periodo la citt\u00e0 di Messina divenne \u201c\"Civitas foederata\"\u201d di Roma ottenendo numerosi privilegi anche nel settore marittimo e commerciale.\nCon i Normanni, e con il conte Ruggero in particolare, Messina e il suo porto divennero ancora pi\u00f9 importanti. La citt\u00e0 divenne in questo periodo sede del \"Consolato del Mare\", tribunale formato da consoli liberamente eletti da mercanti e \"navigiorum primates\" che emanava norme e ordinanze per la regolamentazione dei rapporti tra i commercianti, esentava i messinesi da gabelle, dogane e altri pagamenti per mare e per terra e stabiliva altri vantaggi commerciali che potenziarono ancora di pi\u00f9 i traffici.\nIl \"Consolato del Mare\", la costruzione di un nuovo arsenale e della Darsena, l'istituzione di un Ammiragliato con giurisdizione sul porto, sulle coste, sul litorale e sulle costruzioni navali, insieme a molti altri privilegi riconosciuti alla citt\u00e0, contribuirono quindi a renderla uno dei porti pi\u00f9 importanti del Mediterraneo, sia dal punto di vista militare che commerciale.\nStoria.\nI Senati furono istituiti dagli spagnoli nelle principali citt\u00e0 dell'isola, da Palermo a Trapani, a Siracusa.\nAi privilegi di tipo normanno, gli aragonesi ne aggiunsero altri nel XIV secolo. Con Alfonso il Magnanimo, fu riconosciuto il privilegio massimo alla citt\u00e0 di Messina: il \"Senato\", che divenne uno dei fulcri dell'amministrazione cittadina.\nNel 1507, affollata di mercanti da ogni parte del mondo, a contrattare i prezzi delle merci in luoghi precari e inidonei, quali il palazzo della Dogana, la citt\u00e0 mand\u00f2 in Spagna un'ambasceria per chiedere a Ferdinando II di Aragona una sede fissa per questi incontri. Il monarca acconsent\u00ec e iniziarono i lavori.\nSi decise, allora, di costruire la Loggia di fronte al mare, accanto alla porta turrita della Dogana Vecchia, chiamata cos\u00ec perch\u00e9 immetteva al Palazzo della Dogana, gi\u00e0 luogo d'incontro preferito dai mercanti.\nI lavori terminarono nel 1527.\nDopo aver portato a termine l'edificio a un solo piano, si intu\u00ec che, per la sua centralit\u00e0, quel palazzo poteva essere sede anche di altri enti o istituzioni. Per cui, nel 1589, venne deciso un ampliamento notevole del palazzo, nel quale furono trasferite le sedi della \"Tavola Pecuniaria\" e il Senato.\nI lavori della Loggia dei Mercanti, con annesso Senato, vennero portati a termine definitivamente nel 1599. L'attivit\u00e0 economica e i commerci furono floridi per secoli, ma i privilegi di cui beneficiava Messina inasprirono i rapporti con le altre citt\u00e0 concorrenti dell'isola e, soprattutto, con Palermo, la cui classe dirigente riusc\u00ec a convincere i governanti spagnoli a ridurre i vantaggi e i benefici di cui godeva la citt\u00e0 e il suo porto.\nLa rivolta antispagnola.\nNel 1671, Il Generale Luis dell'Hojo, \"stratigoto\" della citt\u00e0, inizi\u00f2 allora una deleteria campagna per creare fazioni e istigare divisioni in citt\u00e0: bland\u00ec la plebe e assecond\u00f2 i nobili, insinuando il tarlo del sospetto contro il popolo; addoss\u00f2 alla superbia dei nobili la responsabilit\u00e0 della decadenza, delle violenze in citt\u00e0 e della fame patita dai poveri; ai ricchi, invece, suggeriva che il popolo meditava una sommossa contro di loro. Le cattive intenzioni dell'Hojo raggiunsero il loro effetto, e il popolo si arm\u00f2 per assalire le case dei senatori mettendole a ferro e fuoco. \nPer la prima volta Messina si trov\u00f2 divisa in due fazioni, i \"Merli\" e i \"Malvizzi\" (i \"tordi\", in vernacolo). I primi volevano mantenere inalterati i privilegi che la citt\u00e0 aveva acquisito nel tempo e mantenere la classe senatoria, i secondi caldeggiavano un governo fatto dal popolo.\nI messinesi, risoluti a rompere definitivamente con la Spagna, decisero di chiedere la protezione del Re di Francia, Luigi XIV. Questi accett\u00f2 la proposta e nel 1675 mand\u00f2 a Messina il duca di Vivonne, Louis Victor de Rochechouart de Mortemart, che giunse in citt\u00e0 nel febbraio del 1675. \nNe nacque una terribile battaglia presso le isole Eolie, che fin\u00ec con la disfatta degli spagnoli. Vivonne trionfante entr\u00f2 con le sue galere nel porto di Messina, dove fu ricevuto con grandi onori. \nIl Senato, in nome della citt\u00e0 messinese, giur\u00f2 fedelt\u00e0 al \"Re di Francia\". Dopo questo episodio la lotta tra Messina, aiutata dai francesi, e la Spagna, dur\u00f2 per lungo tempo senza esclusione di colpi sia per mare che per terra fino al 1678. In quell'anno, infatti, all'insaputa di Messina, i Re di Francia e di Spagna firmarono un trattato di pace, il trattato di Nimega che pose fine alla guerra d'Olanda.\nLe truppe francesi nell'aprile di quell'anno si ritirarono da Messina sotto gli ordini del marchese di Lafeuillade. \nMessina da sola non poteva reggere l'urto delle forze spagnole e sulla citt\u00e0 si abbatt\u00e9 la vendetta e l'odio delle truppe. Ogni privilegio fu perduto, il Senato abolito, la Zecca fu trasferita a Palermo, fu abolita l'Universit\u00e0, fu spogliato l'archivio e trasferito a Palermo, nella zona falcata fu costruita la Cittadella. \nRe Carlo II d'Asburgo fece radere al suolo il grandioso senato messinese, fece cospargere di sale il suolo ove sorgeva e al suo posto fece erigere una statua che lo raffigurava.\nRuoli del Senato.\nIl Senato svolgeva in gran parte, le stesse funzioni che svolgerebbe oggi la giunta comunale di una citt\u00e0.\nNel 1547, Il \"Senato messinese\" incaric\u00f2 Giovanni Angelo Montorsoli, di edificare sulla piazza del Duomo, allo sbocco dell'acquedotto del Camaro (costruito nel 1530-47), una fontana che fosse di pubblica utilit\u00e0, di decoro e di celebrazione del pubblico potere e dell'impresa. Questa opera di scultura, la fontana di Orione, ebbe anche notevoli funzioni di scenografia urbana. \nNel giugno del 1575 scoppi\u00f2 a Messina una grande pestilenza che dur\u00f2 trent'anni e che port\u00f2 alla morte oltre 40.000 persone. Nel corso dell'epidemia, i marinai della citt\u00e0 di Palmi, con slancio di umana solidariet\u00e0, aiutarono i messinesi ospitandoli, assistendoli e inviando loro dei viveri. Durante i loro continui interventi non si curarono del pericolo di poter contrarre il contagio, n\u00e9 di essere imprigionati qualora fossero stati sorpresi ad attraversare il cordone sanitario che le Autorit\u00e0 avevano creato per impedire il diffondersi della malattia. Non appena il terribile morbo si attenu\u00f2, il \"Senato di Messina\", volle donare alla citt\u00e0 di Palmi uno dei Capelli della Madonna che gli ambasciatori avevano portato da Gerusalemme, quale segno tangibile di riconoscenza per l'aiuto prestato dai marinai palmesi.\nNel 1668, Il \"Senato messinese\" diede incarico all'orafo fiorentino Innocenzo Mangani, di fabbricare la Manta d'Oro della Madonna, conservata in Duomo, adoperata soltanto nelle grandi feste."}
{"id": "2421151", "revid": "368476", "url": "https://it.wikipedia.org/wiki?curid=2421151", "title": "I cavalieri del re", "text": ""}
{"id": "2421154", "revid": "729019", "url": "https://it.wikipedia.org/wiki?curid=2421154", "title": "Bastiglia", "text": "La Bastiglia (in francese: \"Bastille\" \"Saint-Antoine\") fu una grande fortezza eretta entro le mura di Parigi, sul luogo ove allora sorgeva una delle porte principali della citt\u00e0, per volont\u00e0 di Carlo V tra il 1367 e il 1382, con lo scopo di rafforzare le mura orientali della citt\u00e0 a difesa della \"Porte St-Antoine\". Il 14 luglio 1789, fu assaltata dai parigini insorti per rubarne le armi, e soprattutto per spaventare il re Luigi XVI, poi lentamente venne demolita per recuperarne materiali edili.\nLa fortezza di Pietro e Paolo era nota anche come la \"Bastiglia russa\". Il castello di Tarascona fu costruito sullo stesso modello architetturale e venne utilizzato per alcune scene nella miniserie televisiva \"La rivoluzione francese\" del 1989.\nStoria.\nLa leggenda vuole che il prevosto Hugues Aubriot, che aveva officiato la posa della prima pietra il 22 aprile 1370, ne sia stato il primo ospite.\nEra alta 24 metri, a pianta rettangolare di 66 metri di lunghezza per 34 di larghezza, quattro torri (altre quattro ne furono aggiunte in seguito), due cortili interni detti Cortile grande e Cortile del pozzo. Inoltre, era circondata da un fossato alimentato dalla Senna vicina, sicch\u00e9 vi si accedeva solo tramite ponte levatoio.\nLa sua funzione era anche di proteggere il re in caso di rivolta del popolo, perch\u00e9 rendeva pi\u00f9 sicura la strada che collegava palazzo Saint-Pol (residenza di Carlo V) al castello di Vincennes, dove il sovrano aveva stabilito il centro amministrativo del regno.\nDurante la guerra dei cent'anni, che fu in gran parte una guerra civile francese, la Bastiglia si arrese nel 1413 agli Armagnacchi durante la rivolta dei rappresentanti delle corporazioni guidati da Simon de Coustellier Caboche, detti \"Cabochiens\", poi nel 1418 ai Borgognoni, nel 1436 al re, nel 1565 al principe di Cond\u00e9, nel 1591 dai Leghisti, nel 1594 alle truppe reali, nel 1649 e il 2 luglio 1652 durante la Fronda. Quindi fu costruita una nuova cinta muraria. Sotto Luigi XI fu utilizzata come prigione di Stato, quindi come deposito d'armi e luogo di ricevimento da parte di Francesco I e come forziere delle ricchezze reali sotto Enrico IV.\nDurante la Giornata delle Barricate (ottava guerra di religione), la Bastiglia si arrese il 13 maggio 1588 e Jean Bussy-Leclerc ne divenne governatore. Alla caduta della Lega cattolica, con l'ingresso di Enrico IV a Parigi il 22 marzo 1594, Bussy-Leclerc rifiut\u00f2 di consegnare la Bastiglia che fu assediata e resistette quattro giorni.\nLa Bastiglia fu nuovamente presa nel 1649 durante la Fronda e ne fu nominato governatore un frondista, Louvi\u00e8re, figlio di Pierre Broussel.\nLa prigione.\nGi\u00e0 dal regno di Luigi XI, la Bastiglia era stata usata occasionalmente come prigione: Luigi di Lussemburgo, conte di Saint-Pol, connestabile di Francia, vi fu imprigionato il 27 novembre 1475 e fu decapitato il 19 dicembre di quello stesso anno sulla piazza di Gr\u00e8ve. Fu prigioniero nella Bastiglia anche Jacques d'Armagnac, duca di Nemours e conte di La Marche, recluso in una gabbia di ferro, accusato di alto tradimento e decapitato il 4 agosto 1477.\nDurante le guerre di religione francesi vi furono imprigionati Fran\u00e7ois de Montmorency (1574-1575), Charles d'Angoul\u00eame (1604-1616) e il principe di Cond\u00e9 (1616-1619). Durate la dominazione della Lega cattolica, vi furono imprigionati i magistrati del parlamento di Parigi rimasti fedeli al re, tra i quali l'artista protestante Bernard Palissy (che vi mor\u00ec) e Achille de Harlay, primo presidente del parlamento sotto Enrico III.\nCarlo di Gontaut, duca di Biron, pari e maresciallo di Francia, accusato di tradimento, fu giustiziato nella corte della Bastiglia per ordine di Enrico IV che, nonostante l'edificio fosse ormai adibito a prigione, vi fece custodire il tesoro reale.\nNel XVII secolo, con Richelieu, divenne prigione di Stato dove custodire le vittime delle \"lettres de cachet\", e vi furono rinchiusi celebri personaggi: Maschera di Ferro, presunto fratello gemello di Luigi XIV; Voltaire nel 1717; il marchese de Sade; Cagliostro; Fouquet; Mirabeau. Va detto che la prigionia degli aristocratici era condotta in ambienti e con stili di vita - servit\u00f9, alimentazione, spazi - molto meno inospitali di quelli destinati ai detenuti comuni.\nNella Bastiglia il re e i suoi pi\u00f9 stretti collaboratori facevano rinchiudere per anni, e a volte per tutta la vita, sudditi ostili alla monarchia, nemici personali e altri scomodi personaggi, senza aver loro concesso un regolare processo. I malcapitati potevano essere arrestati su presentazione di semplici \"lettres de cachet\" (\"cachet\", sigillo), cio\u00e8 di lettere firmate in genere dallo stesso re o da persone da lui delegate.\nLe condizioni dei prigionieri della Bastiglia erano spaventose, fatta eccezione per alcuni il cui trattamento era abbastanza umano. I pi\u00f9 marcivano in vere e proprie tombe sotterranee, umide e malsane, dove contraevano gravissime malattie; altri venivano rinchiusi in celle poste sulle torri della fortezza, dove in inverno si gelava per il freddo e d'estate si bolliva per il calore del sole. Tutto ci\u00f2 che avveniva nella fortezza era tenuto nel pi\u00f9 scrupoloso segreto. Basti pensare che, quando giungeva qualche nuovo prigioniero in una carrozza ermeticamente chiusa, le sentinelle dovevano girarsi con la faccia verso il muro per non vedere. I guardiani non potevano scambiare alcuna parola con i prigionieri, i quali ignoravano spesso anche il motivo del loro arresto e quanto si sarebbe prolungata la loro prigionia.\nEssendo divenuto inutilmente costoso il mantenimento della grande struttura, che aveva perduto quasi ogni utilit\u00e0, la stessa monarchia francese ne aveva deciso la demolizione nel 1784, ma gli elevati costi avevano spinto Luigi XVI a rimandare l'intervento.\nIronia della sorte, appena trentasei giorni prima della presa della Bastiglia, il re aveva ordinato la distruzione dell'ingombrante prigione, la quale avrebbe dovuto far spazio alla \"Place Louis XVI\", con un monumento che lo raffigurava nelle vesti di un Liberatore.\nDunque, era piuttosto per la sua imponenza che veniva considerata dal popolo di Parigi, come la Tour du Temple, un clamoroso simbolo dell'oppressione assolutista, tanto che ne era stata richiesta la demolizione gi\u00e0 con i \"Cahiers de dol\u00e9ances\".\nFu assaltata il 14 luglio 1789 dai rivoluzionari per rubarne le armi. Quel giorno c'erano soltanto sette prigionieri: quattro falsari di documenti (Jean La Corr\u00e8ge, Jean B\u00e9chade, Bernard Laroche de Beausablon e Jean-Antoine Pujade) dal gennaio 1787, un libertino (Charles-Joseph-Paulin-Hubert de Carmaux, conte de Solages) dal 28 febbraio 1784 e due malati mentali (il maggiore Jacques-Fran\u00e7ois-Xavier de Whyte, conte de Malleville, inglese o irlandese, che credeva di essere Giulio Cesare, San Luigi o Dio, dal 29 febbraio 1784, e Claude-Auguste Tavernier, complice nell'attentato del 1757 di Damiens contro Luigi XV, dal 4 agosto 1759). Erano presenti anche centinaia di libri che erano stati confiscati a causa della censura della monarchia. Il marchese de Launay, comandante della fortezza pressoch\u00e9 inutile, non voleva arrendersi in difesa del dispotismo reale e, piuttosto che lasciare ai ribelli la polvere da sparo, prefer\u00ec recarsi nei sotterranei con una torcia accesa per dare fuoco alla polveriera e far saltare in aria la fortezza con tutto il quartiere, ma alcuni Invalidi della guarnigione non glielo permisero e aprirono da soli le porte al popolo. La Bastiglia fu quindi invasa e conquistata dai ribelli solo perch\u00e9 il governatore, devoto al sovrano, venne abbandonato dalle sue truppe.\nLa presa della Bastiglia divenne poi, come \u00e8 noto, l'icona dell'inizio della rivoluzione francese e il 14 luglio il giorno della festa nazionale francese, che commemora peraltro, almeno ufficialmente, la celebrazione del primo anniversario della rivoluzione, tenutasi il 14 luglio 1790.\nL'edificio fu poi saccheggiato e raso al suolo, lentamente e sistematicamente. Il suo demolitore, un imprenditore edile di nome Pierre-Fran\u00e7ois Palloy, ebbe fra l'altro l'idea di rivenderne le pietre come reliquie, esempio seguito, duecento anni dopo, nella demolizione del muro di Berlino. Altri materiali servirono a costruire il \"Pont de la Concorde\", mentre il fossato entrava a far parte del bacino dell'Arsenale di Parigi.\nLa Colonna di luglio, che \u00e8 al centro della piazza, fu voluta da Luigi Filippo in memoria della sollevazione che aveva rovesciato l'assolutista Carlo X, e inaugurata nel 1840. La base circolare su cui poggia la colonna venne realizzata durante il Primo Impero francese e sorreggeva una fontana con un elefante al centro.\nLa grande spianata fu tuttavia lasciata abbastanza in abbandono per gran parte dell'Ottocento, con al centro un monumento non finito voluto da Napoleone, citato da Victor Hugo in \"I miserabili\", dal quale, al momento della demolizione nel 1847, fuggirono centinaia di ratti, invadendo per alcuni giorni l'intero quartiere.\nDurante i grandi lavori dell'epoca di Haussmann tornarono alla luce alcuni resti delle fondamenta al n\u00ba 49 dell\"'avenue Henri-IV\", e durante i lavori per la costruzione della Metropolitana di Parigi riaffiorarono i resti della \"Torre della Libert\u00e0\", che furono rimontati l\u00ec vicino, in \"place Galli\", oggi \"Square Henri-Galli\", nel 1899. Altri resti sono stati lasciati in vista nella stazione \"Bastille\" del M\u00e9tro.\nL'area su cui sorgeva la fortezza \u00e8 oggi Place de la Bastille, uno dei luoghi pi\u00f9 frequentati di Parigi e uno dei due poli delle grandi manifestazioni di massa della citt\u00e0: l'altro \u00e8 \"Place de la R\u00e9publique\".\nPoco distante dalla piazza sorge la Promenade plant\u00e9e, una passeggiata fiorita sopraelevata."}
{"id": "2421156", "revid": "767487", "url": "https://it.wikipedia.org/wiki?curid=2421156", "title": "Tiszaszalka", "text": "Tiszaszalka \u00e8 un comune dell'Ungheria di 953 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421159", "revid": "767487", "url": "https://it.wikipedia.org/wiki?curid=2421159", "title": "Tiszaszentm\u00e1rton", "text": "Tiszaszentm\u00e1rton \u00e8 un comune dell'Ungheria di 1270 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421163", "revid": "149727", "url": "https://it.wikipedia.org/wiki?curid=2421163", "title": "Gannerwinkel", "text": ""}
{"id": "2421164", "revid": "729019", "url": "https://it.wikipedia.org/wiki?curid=2421164", "title": "Tiszatelek", "text": "Tiszatelek \u00e8 un comune dell'Ungheria di 1513 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421165", "revid": "149727", "url": "https://it.wikipedia.org/wiki?curid=2421165", "title": "Gl\u00fcsingen", "text": ""}
{"id": "2421170", "revid": "24683872", "url": "https://it.wikipedia.org/wiki?curid=2421170", "title": "Antonio Saitta", "text": ""}
{"id": "2421171", "revid": "729019", "url": "https://it.wikipedia.org/wiki?curid=2421171", "title": "Tiszavid", "text": "Tiszavid \u00e8 un comune dell'Ungheria di 509 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2421172", "revid": "298055", "url": "https://it.wikipedia.org/wiki?curid=2421172", "title": "Rum Tum Tugger", "text": ""}
{"id": "2421177", "revid": "1974457", "url": "https://it.wikipedia.org/wiki?curid=2421177", "title": "Arredamento", "text": "L'arredamento \u00e8 \u00ab\"l'arte e la tecnica di conformare con vari elementi (divisori, mobili, suppellettili ecc.) gli ambienti interni al fine di renderli pi\u00f9 funzionali e confortevoli\u00bb\". Questa tecnica mantiene, quindi, uno stretto e imprescindibile rapporto con l'attivit\u00e0 di disegno degli spazi, che, a sua volta, non pu\u00f2 fare a meno della progettazione degli arredi. Come tecnica progettuale, \u00e8 definita anche architettura degli interni.\nElementi.\nAlcuni elementi architettonici come pareti, pavimenti e soffitti possono essere modificati con decorazioni come quadri o tappeti, specchi e \"trompe-l'\u0153il\", questi modificano la percezione dello spazio.\nLo stesso dicasi per i soppalchi, armadi o librerie a muro.\nGli elementi d'arredo si possono raggruppare in ben cinque categorie:\nStudio dello spazio.\nLo studio della disposizione degli arredi, fissi o mobili che siano, \u00e8 determinato da vari fattori, di natura sia estetica sia funzionale.\nIn \"primis\", l'utilizzo che ne verr\u00e0 fatto, presupponendo l'utilizzo alla famiglia che lo utilizzer\u00e0, porta alla divisione dell'ambiente, ossia alla collocazione in pianta di quelle che sono le varie partizioni e i diaframmi (divisioni-non divisioni tramite pannelli, teli, vetri etc.)\nSuccessivamente alla divisione viene la collocazione degli elementi d'arredo e la decorazione dell'ambiente, la sua caratterizzazione in base a uno o pi\u00f9 stili correlati tra loro, lo studio delle luci e dello spazio vitale, il dimensionamento ergonomico e la creazione di percorsi teorici per concretizzare una piacevole fruizione dello spazio."}
{"id": "2421190", "revid": "30580", "url": "https://it.wikipedia.org/wiki?curid=2421190", "title": "Gran Premio di Gran Bretagna 1965", "text": "Il Gran Premio di Gran Bretagna 1965 fu la quinta gara della stagione 1965 del Campionato mondiale di Formula 1, disputata il 10 luglio sul Circuito di Silverstone.\nLa corsa vide la vittoria di Jim Clark su Lotus-Climax, seguito da Graham Hill su BRM e da John Surtees su Ferrari."}
{"id": "2421193", "revid": "83531", "url": "https://it.wikipedia.org/wiki?curid=2421193", "title": "Stereotelemetro", "text": "Lo stereotelemetro o telemetro stereoscopico era uno strumento di misura e puntamento per artiglierie. Con lo stereotelemetro l'immagine osservata appare sempre intera e non spezzata lungo una linea orizzontale, come avviene invece nel telemetro a coincidenza e nello stigmometro delle fotocamere reflex quando essa non \u00e8 collimata.\nIl principale vantaggio del telemetro stereoscopico, rispetto a quello a coincidenza, \u00e8 che con esso risulta pi\u00f9 agevole inquadrare e collimare un bersaglio in movimento. \nPer tali motivi, i telemetri stereoscopici hanno avuto ampia applicazione in campo militare, asserviti ai pezzi di artiglieria campale e contraerea e, in particolare, ai grandi cannoni delle navi da guerra, fino all'avvento del radar e dell'elettronica, che li hanno definitivamente soppiantati. Lo stereotelemetro fu adottato dalla Regia Marina successivamente al telemetro a coincidenza. Tra gli ideatori dello stereotelemetro troviamo Carl Pulfrich, che nel 1908, presso la Carl Zeiss, ne svilupp\u00f2 un modello.\nStoria.\nIl telemetro stereoscopico fu inventato da A. Hector de Grousilliers, un ingegnere alsaziano e brevettato in Gran Bretagna nel 1893.\nCarl Zeiss acquist\u00f2 il brevetto e mise in produzione lo strumento nel 1906.\nLa marina da guerra tedesca adott\u00f2 gli stereotelemetri nel 1912.\nAllo scoppio della prima guerra mondiale i telemetri ottici equipaggiavano le direzioni di tiro delle navi da guerra della Germania mentre le altre potenze belligeranti (l'esempio pi\u00f9 importante \u00e8 la Gran Bretagna) adottavano ancora i telemetri a coincidenza.\nCos\u00ec, nella battaglia dello Jutland si confrontarono le prestazioni tra i telemetri a coincidenza Barr &amp; Stroud della marina inglese e i telemetri stereoscopici Zeiss della marina imperiale tedesca.\nMolte marine militari, fra cui la Regia Marina, la marina militare francese e quella statunitense, adottarono gli stereotelemetri negli anni trenta, mentre la marina inglese, solo nel 1943, eman\u00f2 una direttiva per fornire le unit\u00e0 navali di almeno il 50% di stereotelemetri sui telemetri presenti a bordo.\nNel corso della seconda guerra mondiale i telemetri ottici iniziarono ad essere sostituiti, sulle navi da guerra, dal radar.\nNegli anni cinquanta si complet\u00f2 l'abbandono di tali strumenti da parte delle marine militari; la diffusione, negli anni sessanta dei telemetri laser, decret\u00f2 la fine dell'utilizzo dei telemetri ottici in campo militare.\nFunzionamento.\nIl principio che sta alla base del rilevamento fatto con questo apparecchio \u00e8 la parallasse. L'accuratezza dello strumento \u00e8 proporzionale alla distanza tra gli obiettivi dei quali \u00e8 dotato. \nNel caso degli strumenti asserviti alle artiglierie navali, la massima distanza possibile tra gli obiettivi dipendeva dalla dimensione della nave sulla quale l'apparecchio era installato e dal tipo di arma cui lo stereotelemetro era dedicato: maggiore la gittata dell'arma, maggiore l'accuratezza di puntamento a distanza richiesta. \nIn una corazzata della classe Littorio si avevano stereotelemetri da 12 m dedicati ai grossi calibri da 381\u00a0mm e da 5 m per i cannoni da 152\u00a0mm dell'armamento secondario.\nL'apparecchio era sempre a fuoco e la regolazione iniziale da compiere era l'adattamento degli oculari alla distanza interpupillare dell'operatore stereotelemetrista. \nFatta tale operazione, lo stereotelemetrista inquadrava un campo visivo circolare al centro del quale si aveva un rombo intertesecato da due linee diagonali tratteggiate. Le linee tratteggiate poste al di sopra del rombo erano, stereoscopicamente, \"davanti\" al rombo, mentre le sottostanti, stereoscopicamente, erano \"retrostanti\" al rombo stesso, ma tutte sullo stesso piano. \nIl misuratore, prendendo di mira la punta dell'albero della nave o bersaglio, con l'apposito bottone di collimazione, portava il rombo citato sullo stesso piano o perpendicolarmente alla punta dell'albero della nave o bersaglio per avere la misurazione della distanza. \nAccanto al bottone di collimazione, c'era un tasto che, una volta premuto, trasmetteva automaticamente la distanza misurata alla centrale di tiro e precisamente al \"tavolo previsore\". Vi era anche un bottone di rettifica che \"regolava\" lo strumento in base alle temperature della stagione (primavera-estate-autunno-inverno) i cui valori erano memorizzati dallo stereotelemetrista. Si pensi, ad esempio, all'effetto ottico \"ondeggiante\" determinato dalla canicola nell'atmosfera umida sulla superficie del mare dei pomeriggi estivi. \nIn tutti i casi, lo stereotelemetrista inseriva, nella scala della rettifica, il valore che gi\u00e0 conosceva per lo stato climatico del momento in cui operava. \nIn Italia, tra i produttori di questi apparecchi si annoveravano Officine Galileo di Firenze e San Giorgio di Genova Sestri.\nTorretta telemetrica.\nA bordo delle navi gli stereotelemetri erano alloggiati in torrette dette torrette telemetriche. Tali torrette - in posizione di riposo - erano poste in senso trasversale rispetto alla prora ed erano montate su ammortizzatori speciali, allo scopo di ridurre gli effetti delle vibrazioni della nave derivate dalle sue apparecchiature in moto (diesel-dinamo, calderine, ecc.) e, soprattutto, dal moto ondoso in navigazione. \nA bordo delle torpediniere moderne vi era sistemato un solo stereotelemetro, cos\u00ec come negli incrociatori e corazzate per i calibri secondari, mentre per i grossi calibri vi erano uno o due stereotelemetri nei torrioni. Nelle corazzate classe Littorio, oltre agli stereotelemetri sistemati nei torrioni, vi erano anche gli stereotelemetri da 12 metri prodotti dalle Officine Galileo di Firenze nelle torri 1, 2 e 3 dei cannoni da 381\u00a0mm. Nei cacciatorpediniere (classi Navigatori, Soldato, Quattro venti, Poeti, Freccia, Aquilone, ecc.), invece, vi erano sistemati due stereotelemetri, uno detto \"alto\" con visione diretta e uno detto \"basso\", a visione indiretta o retrovisione. \nPer la retrovisione, nello stereotelemetro \"basso\" i vetrini di base erano sistemati dietro (e non davanti) e i prismi pentagonali erano disposti diversamente per avere la retrovisione. Tale strumento era stato realizzato dalla San Giorgio di Genova-Sestri, allo scopo di avere all'interno della torretta uno spazio maggiore dal momento che vi era stato installato anche l'A.P.G. (Apparecchio di Punteria Generale) e tutte le apparecchiature ad esso connesso.\nDurante il combattimento, infatti, vi trovavano posto sette persone: il Direttore di Tiro, il suo sottordine e un Sottufficiale Cannoniere Puntatore Scelto, i due stereotelemetristi e due Cannonieri Puntatori Scelti - a fianco dello stereotelemetrista dello stereotelemetro \"alto\". Uno di tali Cannonieri Puntatori Scelti era addetto al brandeggio della torretta, l'altro, cosa pi\u00f9 importante, per l'elevazione. L'A.P.G., invece, aveva la manovra di brandeggio ed elevazione indipendente.\nC'\u00e8 da rimarcare che con la perizia e la bravura dei due Cannonieri Puntatori Scelti, i due stereotelemetristi potevano misurare le distanze in modo ottimale, anche con mare grosso, malgrado il beccheggio e roll\u00eco che questo causava.\n\u00c8 impossibile rappresentare il campo visivo dello stereotelemetro in stereoscopia. Si \u00e8 gi\u00e0 detto in questa pagina che il \"rombo\" del campo visivo dello stereotelemetro era intersecato da lineette trasversali e che le lineette superiori erano \"davanti\" al rombo, mentre quelle inferiori erano \"dietro\". Per rendere una idea ancor pi\u00f9 precisa, si invita l'utente interessato a immaginare di far \"ruotare\" le lineette superiori in avanti di 90 gradi cos\u00ec \"ruoteranno\" all'indietro (all'ins\u00f9) anche quelle inferiori di 90 gradi. Il rombo, non \"ruotando\" rimane fisso. In tal caso, si hanno le lineette, equidistanti (sempre pi\u00f9 in profondit\u00e0) una dall'altra, in \"senso orizzontale\", quelle \"davanti\" pi\u00f9 vicine e quelle \"dietro\" pi\u00f9 lontane nell'osservazione dello stereotelemetrista. In altre parole, si aveva una \"Croce di Sant'Andrea\" orizzontale. Quando lo stereotelemetrista ruotava il bottone di collimazione, si muoveva il rombo contemporaneamente alle lineette citate, in avanti o indietro. Nelle misurazioni delle distanze, col bottone di collimazione, lo stereotelemetrista \"partiva\" di solito col rombo da dietro del bersaglio, perch\u00e9 le misurazioni erano pi\u00f9 facili che \"partire\" dal davanti del bersaglio stesso. "}
{"id": "2421198", "revid": "228587", "url": "https://it.wikipedia.org/wiki?curid=2421198", "title": "I Talk to the Wind", "text": ""}
{"id": "2421200", "revid": "640469", "url": "https://it.wikipedia.org/wiki?curid=2421200", "title": "Hagen (disambigua)", "text": ""}
{"id": "2421201", "revid": "767487", "url": "https://it.wikipedia.org/wiki?curid=2421201", "title": "Docibile I di Gaeta", "text": "Biografia.\nNulla si sa delle sue origini familiari o della sua carriera prima dell'867, anno in cui \u00e8 citato come \"prefecturius\", cio\u00e8 signore della citt\u00e0. L'improvvisa scomparsa dei co-ipati Costantino e Marino I, menzionati l'ultima volta nell'866, ovvero appena un anno prima, lascia pensare che Docibile abbia conquistato il potere con la forza.\nDocibile si trov\u00f2 a fronteggiare la minaccia dei Saraceni ed attorno all'870 cadde nelle loro mani; dopo essere stato liberato dagli amalfitani decise di venire a patti. Il fatto di aver trattato con i musulmani gli cost\u00f2 la scomunica da parte di Papa Giovanni VIII.\nNell'876 il papa si rec\u00f2 nel Mezzogiorno per stringere un'alleanza anti-musulmana con i principi di Capua e Salerno; Docibile ed il Papa si incontrarono in giugno a Traetto (l'odierna Minturno), ma non trovarono un compromesso.\nNell'877 Docibile \u00e8 nuovamente citato nei documenti, questa volta come \"hypatus\": in quell'anno, seguendo l'esempio dei suoi predecessori, associ\u00f2 al potere suo figlio Giovanni.\nIn seguito, alla morte (879) di Landolfo II, il Papa interfer\u00ec nella successione al Principato di Capua per favorire Pandenolfo invece di Landone, in cambio Pandenolfo attacc\u00f2 Docibilie. \nFormia fu conquistata e Docibile fece venire alcuni mercenari saraceni da Agropoli.\nDocibile incontr\u00f2 ancora il Papa nella stessa Gaeta, dove raggiunsero un accordo di pace; insieme essi assediarono la fortezza saracena sul Garigliano.\nDopo la morte del Papa egli cambi\u00f2 schieramento ed attacc\u00f2 Capua, secondo Erchemperto nel 900 e nel 903 con mercenari saraceni. \nSuccessivamente cominci\u00f2 a stringere alleanze facendo sposare le sue figlie Megalu a Rodgiperto di Aquino ed Eufemia al prefetto di Napoli. \nDocibile appare per l'ultima volta nel 906, che potrebbe essere l'anno della sua morte, sebbene l'unica certezza \u00e8 che egli era gi\u00e0 morto nel 914.\nPrincipe-guerriero.\nLa sua lunga carriera fu l'et\u00e0 aurea di Gaeta durante i Secoli bui.\nEgli inizi\u00f2 la costruzione del grande palazzo le cui rovine sono ancora nella citt\u00e0 e spese profusamente in chiese e dotazioni ecclesiastiche per la salvezza della sua anima.\nDocibile era anche un principe-guerriero le cui lotte con tutti i suoi vicini: musulmani e cristiani, greci e longobardi, ecclesiastici e laici, ha riempito le cronache del tempo, soprattutto quella di Erchemperto.\nPer questa ragione \u00e8 probabile che, dopo il 906, egli si sia ritirato o fosse morto.\nMatrimoni e discendenza.\nSua moglie Matrona gli diede, oltre a Giovanni, due figli: Leone ed Anatolio, che egli fece duca di Terracina.\nInoltre ebbe altre due figlie, Bona e Maria, oltre a Megalu ed Eufemia.\nGiovanni gli successe ed associ\u00f2 immediatamente al ducato il proprio figlio, omonimo di suo padre, Docibilie II. \n\u00c8 possibile, ma non pu\u00f2 essere provato, che tutti e tre fossero associati insieme."}
{"id": "2421204", "revid": "24684380", "url": "https://it.wikipedia.org/wiki?curid=2421204", "title": "The Anatomy of Melancholy", "text": ""}
{"id": "2421205", "revid": "24684382", "url": "https://it.wikipedia.org/wiki?curid=2421205", "title": "L'anatomia della melancolia", "text": ""}
{"id": "2421206", "revid": "30580", "url": "https://it.wikipedia.org/wiki?curid=2421206", "title": "Gran Premio d'Olanda 1965", "text": "Il Gran Premio d'Olanda 1965 fu la sesta gara della stagione 1965 del Campionato mondiale di Formula 1, disputata il 18 luglio sul Circuito di Zandvoort.\nLa corsa vide la vittoria di Jim Clark su Lotus-Climax, seguito da Jackie Stewart su BRM e da Dan Gurney su Brabham-Climax."}
{"id": "2421207", "revid": "395253", "url": "https://it.wikipedia.org/wiki?curid=2421207", "title": "Is This It?", "text": ""}
{"id": "2421209", "revid": "111985122", "url": "https://it.wikipedia.org/wiki?curid=2421209", "title": "Quah", "text": "Quah \u00e8 il primo album solista di Jorma Kaukonen, chitarrista degli Hot Tuna e dei Jefferson Airplane. \u00c8 stato pubblicato nel 1974 e ristampato su CD nel 2003 con l'aggiunta di 4 brani.\nDisco completamente acustico, Jorma Kaukonen si avvale della collaborazione (in soli due brani) dell'amico e cantante Tom Hobson, l'album contiene anche due brani composti dal bluesman Rev. Gary Davis oltre ad altre canzoni scritte dallo stesso Kaukonen ed una da Hobson.\nIl suono \u00e8 basato essenzialmente dall'estrosit\u00e0 della chitarra acustica di Kaukonen (in alcuni brani supportato da strumenti ad arco), un buon esempio della sua tecnica in fingerpicking.\nMusicisti.\nGenesis\nI'll Be All Right\nSong for the North Star\nI'll Let You Know Before I Leave\nFlying Clouds\nAnother Man Done Gone\nI Am the Light of This World\nPolice Dog Blues\nBlue Prelude\nSweet Hawaiian Sunshine\nHamar Promenade\nLord Have Mercy\nNo Mail Today\nMidnight in Milpitas\nBarrier\nNote aggiuntive"}
{"id": "2421219", "revid": "124123", "url": "https://it.wikipedia.org/wiki?curid=2421219", "title": "Antara ibn Shaddad", "text": "Biografia.\nNacque all'interno della trib\u00f9 degli \u02bfAbs, nella regione del Najd. Suo padre, Shadd\u0101d, era un rispettato arabo, mentre la madre, Zubayba, era una schiava di colore etiopica, catturata dagli Arabi in margine a una guerra. La sua pelle era quindi scura e inoltre il suo labbro inferiore leporino gli procur\u00f2 il soprannome di \"\"al-fal\u1e25a\u02be\", ossia \"la Spaccata\".\nDurante l'adolescenza e la giovent\u00f9 pratic\u00f2 lavori servili poich\u00e9 era figlio di una concubina. Ottenne per\u00f2 la libert\u00e0 durante la guerra di D\u0101his e Ghabr\u0101, quando il padre gli ordin\u00f2 di combattere, ottenendo un rifiuto proprio perch\u00e9 era schiavo e sapeva solo mungere; a queste parole, Shadd\u0101d lo affranc\u00f2. In seguito comp\u00ec gesti coraggiosi che aiutarono i Banu 'Abs durante la guerra e cos\u00ec venne accolto a pieno titolo nella trib\u00f9. Qui \u02bfAntara si innamor\u00f2 di una sua cugina, \u02bfAbla, che spos\u00f2 prima ancora di essere affrancato.\nPartecip\u00f2 alle guerre tra gli \u02bfAbs e le trib\u00f9 del Dubai e in quella che per lui fu fatale, contro la trib\u00f9 dei \u1e6cayy\u02be, in cui fu ucciso da una freccia che gli spezz\u00f2 la colonna vertebrale.\nPoetica.\nDal punto di vista letterario, sono giunti fino a noi alcuni suoi versi, anche se qualche storico ne contesta l'autenticit\u00e0, tra i quali la celebre \"mu\u02bfallaqa\", ossia la \"qa\u1e63\u012bda rimata in M(im)\".\nI temi principali che si intrecciano nei suoi versi sono l'amore per \u02bfAbla, l'erotismo, la vita nel deserto, la descrizione della natura, di animali, come quando paragon\u00f2 la bocca d'una donna a:\ncome pure la descrizione di battaglie (non a caso il poeta fu chiamato anche \"l'Achille arabo\"), mescolata alla passione muliebre:\nIl tono \u00e8 fondamentalmente epico e talvolta l'autore si lascia trascinare da invettive.\nMa i due aspetti che emergono sono la figura romantica dell'autore, unita al desiderio di propagandare l'ideale di uguaglianza, per emancipare e liberare dalla oppressione le persone di sangue misto, tra cui si annoverano vari altro poeti come lui, chiamati non senza disprezzo \"Aghribat al-\u02bfArab\"\nS\u012brat \u02bfAntar.\nLa sua vita leggendaria costitu\u00ec la base e il perno di una lunga tradizione letteraria romanzesca, iniziata intorno all'VIII secolo e ancora fertile intorno al XII secolo, denominata \"S\u012brat \u02bfAntar\", ossia \"Vita di \u02bfAntara\".\nLa trama della vasta epopea descrive \u02bfAntara come figlio di un emiro e di una schiava, conferma il suo riconoscimento da parte della trib\u00f9 grazie al suo valore di guerriero, ed esaspera il suo rapporto con la moglie, definita come donna indegna dell'amore di \u02bfAntara.\nSecondo i racconti leggendari, \u02bfAntara entr\u00f2 a Mecca e riusc\u00ec ad ottenere proprio l\u00ec il riconoscimento dell'alto valore della propria poesia. Dopo aver combattuto gli infedeli, durante un viaggio in Etiopia, scopr\u00ec che sua madre era nobile.\nDopo aver raggiunto tutti questi obiettivi, il condottiero e poeta, ormai vecchio e stanco, perisce per mano di un nemico.\nQuesta opera rappresent\u00f2 il modello di tutti i romanzi di cavalleria arabi e nel corso dei secoli, l'eroe arabo-pagano si trasformer\u00e0 nell'eroe islamico che combatte i nuovi infedeli, ai tempi delle crociate.\nIl compositore russo Nikolai Rimsky-Korsakov compose nel 1868 il brano per orchestra \"Antar\", ispirato al personaggio."}
{"id": "2421222", "revid": "339392", "url": "https://it.wikipedia.org/wiki?curid=2421222", "title": "Inauguration Day", "text": ""}
{"id": "2421228", "revid": "599013", "url": "https://it.wikipedia.org/wiki?curid=2421228", "title": "Piero Martines", "text": "Caratteristiche tecniche.\nEra un attaccante dotato di buona velocit\u00e0.\nCarriera.\nDopo un inizio come ginnasta, passa alla disciplina del calcio grazie all'apertura della sezione calcistica dell'Atalanta, avvenuta nella stagione 1913-1914.\nDisputa due campionati con la societ\u00e0 bergamasca nel ruolo di ala sinistra, fino all'interruzione delle attivit\u00e0 sportive dovuta allo scoppio della prima guerra mondiale.\nAl termine delle ostilit\u00e0 riprende a giocare, per poi ritirarsi per motivi di lavoro al termine della stagione 1919-1920.\nMuore durante la seconda guerra mondiale in Croazia."}
{"id": "2421229", "revid": "123998974", "url": "https://it.wikipedia.org/wiki?curid=2421229", "title": "Rosemarie von Trapp", "text": "Biografia.\nRosmarie von Trapp a Salisburgo, prima figlia di Georg Ludwig von Trapp e della sua seconda moglie Maria Augusta Kutschera. I suoi fratelli sono Eleonore von Trapp (1931-2021) e Johannes von Trapp (1939), mentre i suoi fratellastri: Rupert von Trapp (1911-1992), Agathe von Trapp (1913-2010), Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972), Johanna von Trapp (1919-1994) e Martina von Trapp (1921-1951). Rosmarie cant\u00f2 nel coro di famiglia dal 1943 al 1947. Quando mor\u00ec suo padre, ella aveva diciotto anni. Non si spos\u00f2 e non ebbe figli. Nel 1947 divenne missionaria laica e si rec\u00f2 in Papua Nuova Guinea con la sua sorellastra, Maria Franziska, e suo fratello Johannes."}
{"id": "2421230", "revid": "110157", "url": "https://it.wikipedia.org/wiki?curid=2421230", "title": "Farewell, Baghdad", "text": "Farewell, Baghdad \u00e8 un romanzo dello scrittore Eli Amir, pubblicato dalla casa editrice Am Oved nel 1992.\nIl titolo \u00e8 la traduzione in lingua inglese dell'originale \"Mafriah ha-ionim\" (lett. \"L'uomo che fa volare i piccioni\").\nTrama.\nL'opera narra le vicende di Ka'bi, un giovane ebreo iracheno, e della sua famiglia. \nInizialmente la storia, narrata in prima persona dal protagonista, \u00e8 ambientata a Baghdad negli anni immediatamente successivi alla fondazione dello stato di Israele. In un secondo momento la narrazione si sposta in Israele dopo il trasferimento della famiglia.\nL'autore affronta in questo modo sia tematiche relative alle persecuzioni e alle violenze subite dagli ebrei nei paesi mediorientali, nonostante fossero perfettamente assimilati e inseriti nella societ\u00e0, sia problematiche riguardanti le difficolt\u00e0 di inserimento dei nuovi immigrati nella neonata societ\u00e0 israeliana."}
{"id": "2421231", "revid": "1543377", "url": "https://it.wikipedia.org/wiki?curid=2421231", "title": "Campionati italiani di ciclismo su strada 2009", "text": "I Campionati italiani di ciclismo su strada 2009 (\"Settimana Tricolore 2009\") si svolsero in Romagna, ad Imola, dal 20 al 28 giugno 2009. Le gare che assegnarono i titoli italiani in linea si svolsero sul circuito dei Tre Monti e nell'Autodromo Enzo e Dino Ferrari; le prove a cronometro si tennero invece tra Mordano e l'Autodromo."}
{"id": "2421240", "revid": "1543377", "url": "https://it.wikipedia.org/wiki?curid=2421240", "title": "Gran Premio di Germania 1965", "text": "Il Gran Premio di Germania 1965 fu la settima gara della stagione 1965 del Campionato mondiale di Formula 1, disputata il 1\u00ba agosto sul Circuito del N\u00fcrburgring.\nLa corsa vide la vittoria di Jim Clark su Lotus-Climax, seguito da Graham Hill su BRM e da Dan Gurney su Brabham-Climax.\nA fine gara Jim Clark e la Lotus si laurearono Campioni del Mondo di F1 con tre Gran Premi di anticipo sulla fine del Campionato."}
{"id": "2421241", "revid": "149727", "url": "https://it.wikipedia.org/wiki?curid=2421241", "title": "Knesebeck", "text": ""}
{"id": "2421242", "revid": "15756", "url": "https://it.wikipedia.org/wiki?curid=2421242", "title": "Voghersca", "text": "Voghersca (in sloveno Vogrsko, in tedesco \"Vogerska\"), ridenominato \"Ville Montevecchio\" tra le due guerre mondiali (1923-1928), \u00e8 un paese della Slovenia, frazione del comune di Ranziano-Voghersca.\nGeografia fisica.\nLa localit\u00e0 si trova nella parte occidentale della valle del Vipacco a 62,7 metri s.l.m. e a 9,5 chilometri dal confine italiano.&lt;br&gt;\n\u00c8 rappresentata in parte nella carta IGM al 25.000: 40A-IV-SE.\nI corsi d'acqua che attraversano la localit\u00e0 sono: rio di Voghersca (\"Vogr\u0161\u010dek\") e torrente Liaco (\"Lijak\").\nStoria.\nDopo la caduta dell'Impero romano, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al Trattato di Verdun, nell'843, il suo territorio entr\u00f2 a far parte del Regnum Italiae in mano a Lotario I e pi\u00f9 specificatamente dall'846 della Marca del Friuli divenuta nel 951 Marca di Verona e Friuli; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia e poi ai Conti di Gorizia, in quanto \"advocati\" del patriarca, che acquisirono gradualmente una larga parte di tali territori, frazionati in feudi minori fra i loro ministeriali, i veri e propri strumenti di governo comitale.\nNel 1500 passando alla Casa d\u2019Asburgo, entr\u00f2 quindi nella Contea di Gorizia e Gradisca, poi a sua volta parte, dal 1512, della Provincia Austriaca del Sacro Romano Impero.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria. Fino al 1850 fece parte del comune di San Pietro che comprendeva anche Vertoiba e Prevacina; passato sotto il profilo amministrativo al Litorale austriaco nel 1849, pass\u00f2 poi al comune di Vertoiba divenuto autonomo nel 1866 e comprendeva: Boccavizza, Vertoiba Superiore, Vertoiba Inferiore e Voghersca; nel 1886 venne impartita l'autorizzazione al comune censuario di Voghersca di segregarsi dal comune locale di Vertoiba e di costituirsi da s\u00e9 in comune locale.\nDurante la Prima guerra mondiale si trov\u00f2 nelle retrovie della linea di scontro tra le truppe italiane e quelle austro-ungariche, in particolar modo alla fine della Sesta battaglia dell'Isonzo (le truppe italiane riuscirono a lambire le pendici del Monte San Marco a ovest del paese e la \"Brigata Pavia\", seguita dalla \"Brigata Casale\", raggiunse l'abitato di Vertoiba ma non super\u00f2 le alture del Sober subito ad est; la brigata \"Udine\", preceduta da uno sfortunato assalto della \"Pavia\" contro quota 103, aveva gi\u00e0 affrontato questo terreno nel tentativo di farsi strada fino ai rilievi delle quote 86, 103 e 106), della Settima (usato immediatamente dagli italiani come trincea, il 14 settembre il torrente Vertoibizza strarip\u00f2 e travolse i loro ricoveri e munizioni, esponendoli maggiormente al tiro nemico) dell'Ottava (il 10 ottobre 1916 le truppe della 12\u00aa Divisione italiana s'impadronirono della quota 95/\"Na Pristavi\" poco a sud dell'allora triangolo ferroviario nella vicina San Pietro, mentre quelle della 11\u00aa raggiunsero il costone del Sober), della Nona (il 1\u00ba novembre 1916 le truppe italiane del XXVI Corpo d'armata e dell'VIII riuscirono ad occupare rispettivamente l'altura di quota 171 di San Marco e quella di 123 nord di Sober, dopo qualche giorno per\u00f2 subito evacuata) nell'inutile tentativo da parte italiana di occupare la cima (quota 227) del Monte San Marco.\nTra il novembre 1916 e il maggio 1917 i genieri austro-ungarici, potenziando la loro struttura difensiva, riuscirono a costruire un fascio di linee che, una volta sceso dal San Marco, si apriva a ventaglio in una serie di compartimenti trincerati fino a Raccogliano e Biglia (passando per quota 95/\"Na Pristavi\", quota 102 (109) e per le alture del Sober di quota 95 est/Sober I, quota 95 ovest, quota 123 nord (121), quota 106, 86, quota 103 (Golognacco), quota 86 e quota 88) che bloccarono poi ogni velleit\u00e0 di attacco italiano nelle successive Decima ed Undicesima battaglia dell'Isonzo.\nDopo la prima guerra mondiale fu annesso al Regno d\u2019Italia e venne congiunto alla Provincia di Gorizia.\nIn seguito all'abolizione della stessa nel 1923, pass\u00f2 alla provincia del Friuli come comune autonomo col nome di \"Ville Montevecchio Voghersca\".\nNel 1927 pass\u00f2 alla ricostituita provincia di Gorizia e fu annessa a Montespino.\nFu soggetta alla zona d'operazioni del Litorale adriatico (OZAK) tra il settembre 1943 e il maggio 1945 e tra il giugno 1945 e il 1947, trovandosi a ovest della linea Morgan, fece parte della Zona A della Venezia Giulia sotto il controllo britannico-americano del Governo Militare Alleato (AMG); pass\u00f2 alla Jugoslavia che port\u00f2 tutto dentro Nuova Gorizia e quindi alla Slovenia. Nel XXI secolo ha scelto di unirsi a Ranziano nella formazione di un comune separato.\nMonumenti e luoghi d'interesse.\nA 300 metri sud di Voghersca si trova il castello/villa Bosizio (\"Bo\u017ei\u010dev grad/Vila Bo\u017ei\u010d\") la cui facciata barocca \u00e8 stata realizzata dall'architetto austriaco Nicol\u00f2 Pacassi per conto dei Bosizio de Thurnegg-Juggenegg.\nGeografia antropica.\nNell'insediamento (\"naselje\") sono inoltre presenti gli agglomerati di \"Brje\", \"Jugov vrh\", \"Kurnik\", Montevecchio (\"Stara Gora\"), Rio di Voghersco (\"Lijak\"), Foresta Locatelli (\"Bor\u0161t\") e Iasbina (\"Jazbine\")."}
{"id": "2421243", "revid": "149727", "url": "https://it.wikipedia.org/wiki?curid=2421243", "title": "K\u00fcstorf", "text": ""}
{"id": "2421245", "revid": "110157", "url": "https://it.wikipedia.org/wiki?curid=2421245", "title": "Besifloxacina", "text": "La besifloxacina (nella fase sperimentale conosciuta anche con la sigla BOL-303224-A) \u00e8 un antibiotico che appartiene alla classe dei fluorchinoloni di quarta generazione. Il composto viene commercializzato come sale idrocloruro. La molecola \u00e8 stata sviluppata dalla societ\u00e0 giapponese SSP Co. Ltd. ed approvata per uso oftalmico, particolarmente nel caso di congiuntiviti.\nFarmacodinamica.\nLa molecola \u00e8 dotata di un ampio spettro di azione, molto simile a quello di altri composti della stessa classe (ad esempio la ciprofloxacina), e risulta efficace nei confronti di diversi batteri Gram\u2013positivi e Gram\u2013negativi. Come tutti i chinoloni la besifloxacina agisce inibendo in modo selettivo i due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV. Questi due enzimi sono fondamentali per la cellula batterica, regolando i processi di duplicazione, trascrizione e riparazione dell'acido deossiribonucleico (DNA) nei batteri. Il blocco di entrambi gli enzimi porta quindi alla morte del batterio.\nTra i batteri sensibili si segnalano Aerococcus viridans, Corynebacterium pseudodiphtheriticum, Haemophilus influenzae, Moraxella catarrhalis, Pseudomonas aeruginosa, Staphylococcus aureus, Staphylococcus epidermidis, Streptococcus oralis, Streptococcus pneumoniae, Streptococcus salivarius.\nStudi eseguiti in vitro hanno messo in evidenza che la besifloxacina \u00e8 in grado di inibire la produzione di citochine pro-infiammatorie.\nFarmacocinetica.\nA seguito di instillazioni oculari, bilateralmente e per tre volte al giorno, in soggetti adulti affetti da sospetta congiuntivite batterica, le concentrazioni plasmatiche sono risultate estremamente basse (inferiori a 1.3\u00a0ng/mL). L'emivita di eliminazione della besifloxacina nel plasma, dopo somministrazioni multiple, \u00e8 stata stimata intorno alle 7 ore.\nUsi clinici.\nLa besifloxacina trova indicazione nel trattamento delle congiuntiviti batteriche causate da germi sensibili, nonch\u00e9 nel trattamento delle possibili complicanze in soggetti sottoposti a terapia laser per il trattamento della cataratta.\nEffetti collaterali e indesiderati.\nNel corso del trattamento la reazione avversa oculare pi\u00f9 frequentemente riportata \u00e8 stata la comparsa di arrossamento congiuntivale (circa il 2% dei pazienti). Altre reazioni indesiderate possibili e segnalate in soggetti trattati con besifloxacina sono state: cefalea, visione offuscata, dolore oculare, irritazione oculare e congiuntivale, prurito oculare.\nControindicazioni.\nIl comnposto \u00e8 controindicato in soggetti con ipersensibilit\u00e0 nota al principio attivo, ad altri fluorchinoloni e molecole chimicamente correlate, oppure ad uno qualsiasi degli eccipienti contenuti nella formulazione farmaceutica.\nDosi terapeutiche.\nNei pazienti affetti da congiuntivite \u00e8 consigliata l'instillazione di una singola goccia nel sacco oculare dell'occhio colpito, 3-4 volte al giorno, per un periodo di trattamento di una settimana.\nGravidanza e allattamento.\nStudi sperimentali eseguiti su ratti che assumevano dosi orali di besifloxacina fino a 1000\u00a0mg/kg peso corporeo al giorno, non sono stati associati a malformazioni viscerali o scheletriche dei feti. La medesima dose risultava comunque associata ad incremento della tossicit\u00e0 (ridotto incremento ponderale) e mortalit\u00e0 materna. La Food and Drug Administration ha inserito ganciclovir in classe C per l'uso in gravidanza. In questa classe sono inseriti i farmaci i cui studi riproduttivi sugli animali hanno rilevato effetti dannosi sul feto, teratogenico/letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale."}
{"id": "2421246", "revid": "149727", "url": "https://it.wikipedia.org/wiki?curid=2421246", "title": "Mahnburg", "text": ""}
{"id": "2421247", "revid": "149727", "url": "https://it.wikipedia.org/wiki?curid=2421247", "title": "Ohrdorf", "text": ""}
{"id": "2421248", "revid": "149727", "url": "https://it.wikipedia.org/wiki?curid=2421248", "title": "Plastau", "text": ""}
{"id": "2421250", "revid": "149727", "url": "https://it.wikipedia.org/wiki?curid=2421250", "title": "Radenbeck", "text": ""}
{"id": "2421251", "revid": "74801", "url": "https://it.wikipedia.org/wiki?curid=2421251", "title": "Rebecca Creskoff", "text": "Carriera.\nDopo essersi laureata presso l'universit\u00e0 della Pennsylvania, Rebecca Creskoff frequenta il programma di recitazione dell'universit\u00e0 di New York. L'attrice debutta nel cinema nel 1998 nel film \"Finding North\", partecipando nello stesso anno come guest star di un episodio delle serie televisive \"Law &amp; Order\" e \"West Wing - Tutti gli uomini del Presidente\".\nNel 2000 viene scelta per interpretare il personaggio della dottoressa Jeannie Reynolds nel serial \"The Practice - Professione avvocati\" e quello di Elizabeth Tiant in \"Greetings from Tucson\". Nel 2002 diventa la protagonista di \"Give Me Five\" al fianco di Andy Richter, che va in onda sino al 2003. In seguito l'attrice ha lavorato anche in \"Girlfriends\", \"\" e \"Navy NCIS Unit\u00e0 anticrimine\". Ha recitato anche nella serie televisiva di Disney Channel \"Jonas L.A.\""}
{"id": "2421254", "revid": "149727", "url": "https://it.wikipedia.org/wiki?curid=2421254", "title": "Rumstorf", "text": ""}
{"id": "2421255", "revid": "149727", "url": "https://it.wikipedia.org/wiki?curid=2421255", "title": "Schneflingen", "text": ""}
{"id": "2421256", "revid": "547034", "url": "https://it.wikipedia.org/wiki?curid=2421256", "title": "Uragano Floyd", "text": "L'uragano Floyd fu il terzo grande uragano nella stagione degli uragani atlantici 1999. Floyd fu la causa di un gran numero di evacuati (2.6 milioni, il terzo nella storia degli Stati Uniti dopo quello dell'Uragano Gustav e dell'Uragano Rita), e danni da 6.9 miliardi di dollari in soli cinque stati. L'uragano di tipo capoverdiano si form\u00f2 al largo delle coste dell'Africa e dur\u00f2 dal 7 al 19 settembre. Raggiunse il massimo del livello 4 e per poco non sarebbe diventato di livello 5 secondo la Scala Saffir-Simpson. \u00c8 stato tra i pi\u00f9 grandi uragani atlantici per la forza distruttiva.\nFloyd colp\u00ec le Bahamas durante le ore di punta, provocando ingenti danni. Poi lasci\u00f2 le isole tropicali per abbattersi sulla East coast causando evacuazioni massicce che provocarono a loro volta il caos nel paese. Tuttavia, la tempesta si indebol\u00ec in maniera significativa prima di procedere verso la costa della Carolina del Nord dove arriv\u00f2 come un uragano di categoria 2, scatenando per\u00f2 ulteriori danni.\nL'uragano scaten\u00f2 piogge torrenziali nella parte orientale della Carolina del Nord e basta pensare la difficolt\u00e0 della situazione dato che poche settimane prima l'Uragano Dennis aveva portato piogge distruttive. La pioggia fu la causa principale delle inondazioni diffuse nel corso di un periodo di alcune settimane. In totale, Floyd \u00e8 stato responsabile di 57 morti e 4,5 miliardi di dollari (6 miliardi di dollari nel 2008) per i danni, soprattutto nella Carolina del Nord.\nStoria della tempesta.\nFloyd nacque come onda tropicale il 2 settembre. Si spost\u00f2 verso ovest e rimase solo una depressione fino al 7 settembre quando una banda di curve di profonda convenzione si svilupp\u00f2 sul centro in risposta ad un anticiclone in via di sviluppo. Una forte cresta di alta pressione a nord costrinse il ciclone tropicale in via di sviluppo a spostarsi verso ovest su acque pi\u00f9 calde, il che ha permesso a Floyd di trasformarsi da semplice depressione atlantica a vera e propria tempesta.\nAnche se era una grande tempesta, Floyd inizialmente mancava di un nucleo interno ben definito. Il 10 settembre ha raggiunto lo status di uragano e il giorno dopo Floyd si avvicin\u00f2 ai 175\u00a0km/h, mentre era a nord delle Isole Sopravento settentrionali. Improvvisamente, Floyd inizi\u00f2 a perdere forza e i suoi venti calarono bruscamente a 135\u00a0km/h solo per poco. Riacquist\u00f2 la sua forza ruotando a ovest con l'aiuto dei flussi di vento di un anticiclone e della temperatura della superficie del mare particolarmente elevata. I suoi venti allora riacquistarono immediatamente potenza con velocit\u00e0 tra i 175\u00a0km/h e i 250\u00a0km/h. Oltre a questo, la mattina del 13 settembre diede vita ad un ulteriore abbassamento della pressione (921 hPa).\nL'uragano Floyd rischi\u00f2 pi\u00f9 volte in 12 ore di arrivare alla categoria 5, mentre attraversava le Bahamas, colpendo principalmente le isole di Eleuthera e Abacos. Nell'occhio del ciclone, i venti \"si calmarono\" e scesero a 195\u00a0km/h. Alla fine di questo processo, i venti si stabilizzarono e fermarono l'uragano alla categoria 4.\nImprovvisamente, Floyd cambi\u00f2 completamente il suo percorso dirigendosi a nord-ovest e sorprendendo tutte le aspettative. Poi segu\u00ec una traiettoria a 175\u00a0km dalla costa orientale della Florida. Successivamente, si indebol\u00ec per l'infiltrazione di aria secca. Tuttavia, la tempesta mantenne stabile ed enorme il suo diametro facendo sentire la potenza devastatrice dei venti anche a 935\u00a0km dal suo centro, diventando cos\u00ec uno dei pi\u00f9 grandi uragani della storia.\nPreparativi.\nLa previsione della traiettoria di Floyd fu eccellente durante il suo viaggio in mare aperto ma quando arriv\u00f2 sulle coste le previsioni cominciarono a sbagliare. Ma la cosa strana \u00e8 che le previsioni non avevano mostrato questo passaggio a nord (almeno prima che toccasse terra), quel passaggio che provocher\u00e0 la maggior parte delle vittime.\nPer quasi tutta la costa orientale degli Stati Uniti, da Florida City (Florida) a Plymouth fu fissata l'allerta meteo. Solo una piccola parte di questo corridoio fu infatti colpita da venti della Scala di Beaufort. L'ultima volta che fu lanciato un allarme cos\u00ec grande fu con l'Uragano Donna nel 1960.\nLa paura pi\u00f9 grande era che un altro uragano di categoria 4 in Florida dopo l'uragano Andrew del 1992 potesse causare ulteriori danni. Nel frattempo, pi\u00f9 di un milione di abitanti della Florida scapparono dalle coste. Di queste persone, solo 272 000 si rifugiarono nella Contea di Miami-Dade.\nL'allora Presidente degli Stati Uniti (Bill Clinton) dichiar\u00f2 uno stato di estrema emergenza sia in Florida che in Georgia, in previsione dell'arrivo della tempesta. Appena la tempesta inizi\u00f2 a dirigersi verso nord, aument\u00f2 rapidamente e vertiginosamente il numero di evacuati e altrettanto velocemente e vertiginosamente saliva il numero di aree distrutte.\nLa tempesta provoc\u00f2 una vasta evacuazione di 2.6 milioni di persone senza provocare grossi disagi lungo le aree costiere della Florida, della Georgia e delle due Caroline.\nFu previsto che la tempesta avrebbe dovuto devastare Cape Canaveral, con venti oltre i 225\u00a0km/h e tutti i lavoratori del John F. Kennedy Space Center furono evacuati. Gli hangar che ospitavano allora tre navette spaziali, erano in grado di sopportare i venti fino a 170\u00a0km/h e venti a queste velocit\u00e0 avrebbero potuto causare danni da milioni di dollari (dalle navette spaziali agli stessi hangar). In questo teorico scenario, il danno sarebbe stato aggravato dall'acqua, che se fosse riuscita ad entrare nell'edificio avrebbe causato seri danni all'elettricit\u00e0 e a tutto quello che aveva a che far con quest'ultima. Quando Floyd arriv\u00f2 a Cape Canaveral, si dimostr\u00f2 meno forte del previsto facendo sbagliare nuovamente le previsioni.\nInoltre, l'acqua non entr\u00f2 neanche in minima parte nell'edificio. In pratica, i danni furono minori e meno gravi del previsto e le riparazioni risultarono rapide, facili ed economiche.\nUn'allerta fu lanciata per la fascia costiera della Carolina del Nord 27 ore prima dell'arrivo di Floyd. Tuttavia, a causa delle dimensioni della tempesta, le previsioni erano incerte su come Floyd avrebbe attaccato il paese. Il sistema scolastico e le imprese di tutto il paese chiusero per il giorno in cui era previsto l'arrivo del ciclone ma fu solo la Pianura costiera dell'Atlantico a sostenere ingenti danni; la citt\u00e0 di Raleigh ebbe l'enorme fortuna di riuscire ad evitare il tornado.\nA New York, le scuole pubbliche restarono chiuse il 16 settembre 1999, il giorno in cui Floyd devast\u00f2 la zona. Questo fu uno dei pochi casi in cui la citt\u00e0 decise di chiudere le scuole, il che avviene in media una volta in qualche anno. Prima di Floyd, l'ultima volta che New York chiuse le scuole fu per il blizzard nordamericano del 1996. Dopo Floyd, le scuole della citt\u00e0 chiusero in occasione degli attentati dell'11 settembre 2001.\nImpatto.\nCon 57 morti, Floyd provoc\u00f2 un numero modesto di morti e scontri negli Stati Uniti, con 71 morti di differenza rispetto al pi\u00f9 debole uragano Agnes (1972). \u00c8 stato anche uno degli uragani pi\u00f9 costosi per la nazione. La maggior parte dei morti e dei danni \u00e8 stata rilevata nelle zone interne dei paesi. In Carolina del Nord i danni sono dovuti principalmente alle inondazioni.\nBahamas.\nL'uragano Floyd sferz\u00f2 le Bahamas con venti di 250\u00a0km/h e causando onde alte fino e oltre 15 metri in altezza. Con onde alte pi\u00f9 di sei metri, la tempesta inond\u00f2 isole alte al massimo fino a 1.5 metri. Il vento e le onde fecero andar via l'elettricit\u00e0 e interruppero le linee di comunicazione, disturbando l'energia elettrica e i servizi telefonici per giorni. I danni maggiori sono stati rilevati sulle isole di Abaco, Cat, San Salvador e Eleuthera; in questi luoghi Floyd sradic\u00f2 alberi e distrusse molte case. Numerosi ristoranti, alberghi, negozi e case furono devastati, limitando gravemente il turismo, attorno al quale ruota la maggior parte dell'economia delle isole. L'elettricit\u00e0 manc\u00f2 per giorni e di cibo ne rimase poco e cos\u00ec la situazione peggiorava di giorno in giorno. I danni furono tali che venne a mancare anche l'acqua. Questa situazione paradossale port\u00f2 all'unico decesso che ci fu nel paese pochi giorni prima dell'arrivo dei soccorsi.\nLe Bahamas ricevettero $ 435 000 in seguito alla tempesta per la ricostruzione. Gli alimenti, invece, arrivarono in gran parte tramite pacchi. La Banca dello Sviluppo Interamericano diede in prestito 21 milioni di dollari all'arcipelago per il ripristino dei ponti, delle strade, delle dighe marittime, delle banchine, oltre a numerosi progetti in costruzione.\nStati Uniti sud orientali.\nAnche se pi\u00f9 di un milione di abitanti furono evacuati in Florida, lo stato fu solo leggermente colpito da Floyd. Delle forti onde e venti possenti erosero in modo rilevante la spiaggia e distrussero pontili e barche nella Contea di Brevard e nella Contea di Volusia. Lungo la costa piovve abbondantemente (ad esempio, a Sanford si raggiunsero gli 81\u00a0mm). I venti di Floyd abbatterono centinaia di alberi e danneggiarono 357 case. I danni nel nord-est della Florida ammontarono subito a $ 46.5 milioni, una nullit\u00e0 rispetto a quanto era stato previsto.\nLa Georgia e la Carolina del Sud, anche se minacciate dalla tempesta, furono in gran parte risparmiate da questa rispetto ad altri paesi come la Carolina del Nord o le Bahamas. Alcune aree orientali della Carolina del Sud riportarono circa 400\u00a0mm di pioggia caduta.\nCarolina del Nord.\nLa Carolina del Nord fu sicuramente il paese pi\u00f9 devastato fra tutti quelli colpiti dalla tempesta. Non a caso, \u00e8 proprio qui che si registr\u00f2 il numero di morti pi\u00f9 alto dovuto a Floyd; ben trentacinque decessi. I danni furono i pi\u00f9 costosi per gli Stati Uniti: si trattava di miliardi di danni, principalmente dovuti alle inondazioni.\nL'uragano qui arriv\u00f2 a generare addirittura tanti piccoli tornado, che per\u00f2 crearono lievi danni. L'elettricit\u00e0 manc\u00f2 a 500 000 persone durante il passaggio della tormenta che distrusse completamente le linee elettriche di tutto il paese.\nPoche settimane prima di Floyd, l'uragano Dennis port\u00f2 38\u00a0cm di pioggia nel sud-est della Carolina del Nord. Quando l'uragano Floyd arriv\u00f2 nel paese, provoc\u00f2 tanti temporali simultanei che solo a Wilmington accumularono 48\u00a0cm di pioggia. Per fortuna, i temporali durarono poco ma le conseguenze furono disastrose. I nubifragi furono rafforzati da un fronte di aria fredda di passaggio.\nLa pioggia incessante provoc\u00f2 lo straripamento dei fiumi; quasi tutti i bacini idrografici nella parte orientale della Carolina del Nord raggiunsero il record di quantit\u00e0 di acqua contenuta dopo 500 anni. La maggior parte delle inondazioni avvenne di notte; Floyd fece scendere a terra ben 430\u00a0mm di pioggia durante il suo passaggio. Gli abitanti della zona che erano rimasti, erano informati di quello che stava succedendo perch\u00e9 l'acqua entrava in tutti i modi nelle loro case. La Guardia Nazionale e la Guardia Costiera salvarono quasi 1700 persone che erano bloccate sui tetti a causa dell'acqua che aumentava velocemente e sommergeva tutte le case. Al contrario, nelle zone pi\u00f9 colpite i fiumi non strariparono n\u00e9 durante n\u00e9 dopo la tempesta.\nIl passaggio dell'uragano Irene quattro settimane dopo, port\u00f2 altri 150\u00a0mm di pioggia con conseguenti e successive inondazioni.\nIl fiume Tar inond\u00f2 di pi\u00f9 rispetto agli altri fiumi con un'altezza di 7,3 metri oltre la media. Le inondazioni iniziarono sul Monte Rocky. Il 30% della montagna rest\u00f2 sommersa per diversi giorni. A Tarboro, gran parte del centro cittadino era sommerso da diversi metri d'acqua. Nelle vicinanze, la citt\u00e0 storica di Princeville fu in gran parte distrutta quando le acque del fiume superarono l'argine che proteggeva la citt\u00e0 dalle inondazioni di minore intensit\u00e0. La citt\u00e0 rest\u00f2 sott'acqua (circa 6 metri) per dieci giorni. Pi\u00f9 a valle, c'era la citt\u00e0 di Greenville che soffr\u00ec ancora di pi\u00f9 la potenza e l'impeto delle inondazioni; solo qui i danni ammontarono a $ 1,6 miliardi. Washington (Carolina del Nord) (da non confondere con la capitale degli Stati Uniti), fu devastata ancora pi\u00f9 violentemente.\nVirginia.\nCome nella Carolina del Nord, Floyd gener\u00f2 piogge torrenziali, con un picco dim 42\u00a0cm di pioggia a Newport News. La pioggia fece straripare il fiume Chowan. Il fiume Blackwater inond\u00f2 la citt\u00e0 di Franklin con 3,6 metri di acqua. Per colpa dell'acqua abbondante, la citt\u00e0 rest\u00f2 isolata per alcuni giorni. L'acqua sommerse 182 negozi e 150 case, facendo di quest'alluvione la pi\u00f9 disastrosa negli ultimi settanta anni. Inoltre, due dighe lungo il fiume Rappahannock si spaccarono a causa della forza delle inondazioni. In tutta il paese, Floyd danneggi\u00f2 9 250 case, uccise 3 persone e caus\u00f2 danni da 101 milioni di dollari.\nMedio Atlantico.\nQuando Floyd colp\u00ec la costa del Medio Atlantico, non provoc\u00f2 tanti danni come aveva fatto nelle zone dove era passato precedentemente. Ci\u00f2 non significa che qui la tempesta ebbe piet\u00e0, anzi, furono registrati subito gravi danni alla navigazione interna. A questa situazione si aggiunsero le solite piogge torrenziali con venti molto forti lungo tutti gli stati del Medio Atlantico. Le piogge e i venti arrivarono fino a New York e a Long Island.\nA Chestertown la pioggia raggiunse i 350\u00a0mm, anche se pi\u00f9 o meno in tutto il Maryland si raggiunsero questi livelli. Le inondazione causarono danni moderati a strade e ponti, con un conseguente danno di $ 7,9 milioni per tutto lo stato. Inoltre, ci furono circa 251.000 residenti che rimasero senza l'elettricit\u00e0 a causa del forte vento che abbatt\u00e9 tutti i tralicci delle linee elettriche.\nA Somerville si raggiunse un picco di 339\u00a0mm di pioggia ma anche negli altri paesi si raggiunsero questi livelli. Ad esempio, nella Contea di Kent caddero 314\u00a0mm di pioggia. Il fiume Raritan inond\u00f2 le zone circostanti con 1,4 metri d'acqua. La piccola citt\u00e0 di Bound Brook stabil\u00ec un vero e proprio record per il numero di inondazioni: la prima di queste sommerse la citt\u00e0 sotto 13 metri d'acqua, la seconda sotto pi\u00f9 di 4 metri e la terza sotto quasi 4 metri per un totale di circa 21 metri. Annegarono tre persone.\nNew England e Canada.\nFloyd caus\u00f2 interruzioni di corrente e grandi danni dovuti alle alluvioni in tutto il New England, con oltre 130\u00a0mm di pioggia. La citt\u00e0 di Danbury fu sommersa da 380\u00a0mm di pioggia che furono seguiti da disastrose inondazioni. Sulle Berkshire Mountains (nel Massachusetts occidentale) furono segnalate numerose frane. Molte autostrade principali del Connecticut e del Massachusetts furono chiuse per molti giorni a causa della pioggia e degli alberi abbattuti.\nPrima di Floyd, nel New England ci fu una grave siccit\u00e0. Quindi la tempesta port\u00f2 anche un po' di bene e refrigerio, se si escludono i danni. Infatti, molti alberi secolari furono sradicati da venti oltre i 100\u00a0km/h con conseguenti danni alle infrastrutture.\nQuando la tempesta arriv\u00f2 sulle coste canadesi, era ormai sul punto di dissiparsi ma non per questo fu sottovalutata. Infatti, nonostante la sua potenza fosse minima, a sud delle Province marittime i suoi venti ebbero ancora la forza di alzare onde alte fino a nove metri. Nel Nuovo Brunswick e nel Qu\u00e9bec meridionale caddero tra i 25 e i 75\u00a0mm. Stavolta per\u00f2, non ci furono inondazioni. Tuttavia, nell'Estrie e nel Beauce, ci furono accumuli di pioggia tra i 60 e i 120\u00a0mm (tra il 16 e il 17 settembre) che causarono piccoli danni.\nSull'\u00cele d'Orl\u00e9ans, vicino alla citt\u00e0 di Qu\u00e9bec, il vento arriv\u00f2 fino a 83\u00a0km/h con raffiche fino a 119\u00a0km/h, secondo le constatazioni della METAR. Non lontano da l\u00ec, sulla riva sud del fiume San Lorenzo i venti arrivarono fino a 102\u00a0km/h furono registrate e con gravi perdite alle colture di grano e mais."}
{"id": "2421257", "revid": "149727", "url": "https://it.wikipedia.org/wiki?curid=2421257", "title": "St\u00f6cken", "text": ""}
{"id": "2421258", "revid": "107512122", "url": "https://it.wikipedia.org/wiki?curid=2421258", "title": "Parchi di Treviglio", "text": ""}
{"id": "2421259", "revid": "149727", "url": "https://it.wikipedia.org/wiki?curid=2421259", "title": "Suderwittingen", "text": ""}
{"id": "2421261", "revid": "104059829", "url": "https://it.wikipedia.org/wiki?curid=2421261", "title": "Teschendorf", "text": "Teschendorf \u00e8 il nome delle seguenti localit\u00e0:"}
{"id": "2421262", "revid": "2110845", "url": "https://it.wikipedia.org/wiki?curid=2421262", "title": "Eleonore von Trapp", "text": "Biografia.\nEleonore, detta \"Lorli\", nacque a Salisburgo, secondogenita di Georg Ludwig von Trapp e della sua seconda moglie Maria Augusta Kutschera. I suoi fratelli sono Rosemarie von Trapp (1929) e Johannes von Trapp (1939), mentre i suoi fratellastri: Rupert von Trapp (1911-1992), Agathe von Trapp (1913-2010), Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972), Johanna von Trapp (1919-1994) e Martina von Trapp (1921-1951). La \"Trapp Family\" si spost\u00f2 in Italia, nell'estate del 1939, e quindi in Francia e Scandinavia per poi trasferirsi definitivamente negli Stati Uniti. Eleonore cant\u00f2 nel coro di famiglia dal 1943 al 1953 nel ruolo di primo soprano. Quando suo padre mor\u00ec, nel maggio del 1947, ella aveva sedici anni. Spos\u00f2 Hugh David Campbell nel 1953 ed ebbero sette figlie. Ha vissuto a lungo con la sua famiglia a Waitsfield."}
{"id": "2421264", "revid": "287204", "url": "https://it.wikipedia.org/wiki?curid=2421264", "title": "Double Dose", "text": "Double Dose \u00e8 l'ottavo album degli Hot Tuna ed \u00e8 stato pubblicato, in forma di doppio album, nel 1978.\nMusicisti.\nLato A:\nLati B, C e D:"}
{"id": "2421267", "revid": "2519", "url": "https://it.wikipedia.org/wiki?curid=2421267", "title": "Dapitan", "text": "Dapitan \u00e8 una citt\u00e0 componente delle Filippine, ubicata nella Provincia di Zamboanga del Norte, nella Regione della Penisola di Zamboanga.\nDapitan \u00e8 formata da 50 baranggay:"}
{"id": "2421268", "revid": "149727", "url": "https://it.wikipedia.org/wiki?curid=2421268", "title": "Vorhop", "text": ""}
{"id": "2421270", "revid": "2066040", "url": "https://it.wikipedia.org/wiki?curid=2421270", "title": "Football Club Dordoi Bi\u0161kek", "text": "Il Football Club Dordoi Bi\u0161kek \u00e8 una societ\u00e0 calcistica con sede nella citt\u00e0 di Bi\u0161kek.\nStoria.\nFu fondata nel 1997 e disputa le sue gare allo Spartak Stadium di Bi\u0161kek.\nHa partecipato a sei edizioni finora disputate della Coppa del Presidente dell'AFC, vincendola in due occasioni; detiene il record di finali consecutive giocate in questa competizione (6).\nNel corso della sua storia il club ha cambiato diverse volte nome:"}
{"id": "2421271", "revid": "149727", "url": "https://it.wikipedia.org/wiki?curid=2421271", "title": "Wollerstorf", "text": ""}
{"id": "2421273", "revid": "149727", "url": "https://it.wikipedia.org/wiki?curid=2421273", "title": "Wunderb\u00fcttel", "text": ""}
{"id": "2421274", "revid": "149727", "url": "https://it.wikipedia.org/wiki?curid=2421274", "title": "Zasenbeck", "text": ""}
{"id": "2421276", "revid": "1718925", "url": "https://it.wikipedia.org/wiki?curid=2421276", "title": "Sbirri", "text": ""}
{"id": "2421278", "revid": "31886", "url": "https://it.wikipedia.org/wiki?curid=2421278", "title": "Clinafloxacina", "text": "La clinafloxacina (nella fase sperimentale conosciuta anche con la sigla PD 127391, AM-1091 e CI-960) \u00e8 un antibiotico che appartiene alla classe dei fluorchinoloni di quarta generazione.\nFarmacodinamica.\nCome tutti i chinoloni agisce interrompendo la replicazione delle molecole dell'acido deossiribonucleico nei batteri. Ci\u00f2 avviene grazie alla inibizione selettiva di due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV. Questi due enzimi sono fondamentali per la cellula batterica, regolando i processi di duplicazione, trascrizione e riparazione dell'acido deossiribonucleico (DNA) nei batteri. Il blocco di entrambi gli enzimi porta quindi alla morte del batterio.\nLa molecola \u00e8 dotata di un ampio spettro di azione, molto simile a quello di altri composti della stessa classe (ad esempio la ciprofloxacina).\nL'antibiotico risulta efficace nei confronti di germi appartenenti alla famiglia delle Enterobacteriaceae, Bacteroides fragilis, Haemophilus influenzae, Neisseria meningitidis, Pseudomonas aeruginosa e Streptococcus pneumoniae.\nNell'essere umano i due enantiomeri, R- and S-clinafloxacina, si caratterizzano per una sovrapponibilit\u00e0 della potenza antibiotica, dell'assorbimento e dei meccanismi di eliminazione.\nFarmacocinetica.\nA seguito di assunzione per via orale il composto viene rapidamente assorbito dal tratto gastrointestinale e la concentrazione plasmatica di picco (Cmax) viene generalmente raggiunta entro 1 ora. \nL'emivita di eliminazione del farmaco \u00e8 di circa 6 ore. Il volume di distribuzione della molecola \u00e8 decisamente maggiore rispetto all'acqua corporea totale (TBW total body water).\nIl farmaco viene eliminato dall'organismo in prevalenza attraverso l'emuntorio renale (il 58,8% della dose assunta entro 24 ore e il 71,8% entro le 72 ore).\nUsi clinici.\nIl farmaco \u00e8 stato oggetto di studio nel trattamento delle infezioni severe della cute e dei tessuti molli (ad esempio nelle infezioni associate a piede diabetico), ove ha dimostrato una efficacia paragonabile a quella della associazione piperacillina/tazobactam. \u00c8 stato inoltre utilizzato con successo nel trattamento di gravi infezioni addominali, nelle endocarditi e in soggetti affetti da granulocitopenia.\nEffetti collaterali e indesiderati.\nNel corso del trattamento con la clinafloxacina, cos\u00ec come con altre molecole appartenenti alla classe dei fluorchinoloni, si possono verificare alcuni eventi avversi a carico dell'apparato digerente (dispepsia, nausea, vomito, diarrea, dolore addominale) e del sistema nervoso (cefalea, stato di agitazione, insonnia, vertigine). In alcuni soggetti sono stati segnalati disturbi della cute (prurito, esantema, eritema, orticaria, rash cutaneo).\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altri fluorchinoloni e molecole chimicamente simili, oppure ad uno qualsiasi degli eccipienti contenuti nella formulazione farmaceutica."}
{"id": "2421279", "revid": "22475", "url": "https://it.wikipedia.org/wiki?curid=2421279", "title": "Melchior Ndadaye", "text": "Quarto Presidente della repubblica del Burundi dal 10 luglio al 21 ottobre 1993, primo presidente liberamente eletto e primo presidente hutu nella storia del suo paese, fu deposto ed assassinato da un golpe militare dopo 102 giorni di presidenza.\nVita privata e formazione.\nNacque a Murama nel comune di Nyabihanga in provincia di Muranvya da Pie Ndadaye e Th\u00e9r\u00e8se Bandushubwenge, da famiglia hutu, primo di dieci fratelli.\nFrequenta la scuola normale a Gitega, ma nel 1972 in seguito ai fatti di violenza, \u00e8 costretto a fuggire ed a rifugiarsi in Ruanda. Prosegue gli studi secondari a Butare prima di frequentare la facolt\u00e0 di scienze dell'educazione dell'universit\u00e0 nazionale rwandese, sempre a Butare, dove inizier\u00e0 ad insegnare dopo la laurea.\nSposa Laurence Nininahazwe il 7 luglio 1984 dalla quale avr\u00e0 tre figli: Alain Gu\u00e9va, David Lektika e Marie Libertas.\nNel 1983 rientra in Burundi e conntinuer\u00e0 la propria formazione bancaria presso l\"Institut Technique de Banque du Conservatoire National des Arts et M\u00e9tiers de France\".\nMelchior Ndadaye \u00e8 stato ucciso nella mattinata del 21 ottobre 1993, verso le ore 9:30 da tre militari dell'11\u00b0 blindato del 2\u00ba comando che nella notte avevano compiuto il golpe, strangolato con una corda e trafitto sette volte dalle baionette degli stessi militari. Il suo cadavere venne abbandonato nel campo e dileggiato, infine sepolto in una fossa comune nello stesso campo insieme ai corpi di Pontien Karibwami, vicepresidente e presidente dell'Assemblea Nazionale, di Bimazubute Gilles, vice presidente dell'Assemblea Nazionale, di Juv\u00e9nal Ndayikeza, ministro dell'agricoltura e dello sviluppo rurale e Richard Ndikumwami, direttore dei Servizi Segreti.\nAlcuni giorni dopo la sua morte, Froduald Karamira il vicepresidente radicale del vicino Ruanda ha lanciato un appello a prendere le armi ed eliminare il nemico che \u00e8 in mezzo a noi,nascendo cos\u00ec il Potere Hutu con metodi simili a quelli della Germania nazista.\nIn seguito alle imponenti reazioni nazionali ed internazionali, i corpi sono stati riesumati, puliti e deposti, dopo un esame autoptico, ciascuno in una bara di legno e cos\u00ec restituiti alle famiglie procedendo alla preparazione dei funerali di stato celebrati il 6 dicembre 1993.\nIl 14 maggio 1999 termina il processo, giudicato una farsa dai partiti hutu, contro i presunti killer. Sono stati condannati a morte il tenente Paul Kamana, in esilio in Uganda, Laurence Nzeyimana, Giovenale Gahungu, Sylv\u00e8re Nduwumukama e Emmanuel Ndayizeye. Le responsabilit\u00e0 degli alti gradi e dei politici non sono stati accertati."}
{"id": "2421280", "revid": "1305772", "url": "https://it.wikipedia.org/wiki?curid=2421280", "title": "Bucure\u0219ti", "text": ""}
{"id": "2421286", "revid": "118031", "url": "https://it.wikipedia.org/wiki?curid=2421286", "title": "Vogrsko", "text": ""}
{"id": "2421287", "revid": "1543377", "url": "https://it.wikipedia.org/wiki?curid=2421287", "title": "Cladonia decorticata", "text": "Cladonia decorticata \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"decorticatus\", che significa, letteralmente, \"privo della corteccia, scorticato\", ad indicare che questa specie \u00e8 priva dello strato esterno o comunque \u00e8 screpolato.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi da alpino di tipo artico a montano di tipo boreale. Prevalentemente circumboreale, \u00e8 stata rinvenuta su suoli minerali, pi\u00f9 raramente su suoli organici e su legni in decomposizione in spazi aperti; nelle Alpi la diffusione \u00e8 limitata ai suoli silicei. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 di incerta attribuzione per quanto riguarda la sezione; a tutto il 2008 non sono state identificate forme, sottospecie o variet\u00e0."}
{"id": "2421289", "revid": "2519", "url": "https://it.wikipedia.org/wiki?curid=2421289", "title": "Dipolog", "text": "Dipolog \u00e8 una citt\u00e0 componente delle Filippine, capoluogo della Provincia di Zamboanga del Norte, nella Regione della Penisola di Zamboanga.\nDipolog \u00e8 formata da 21 baranggay:"}
{"id": "2421292", "revid": "439868", "url": "https://it.wikipedia.org/wiki?curid=2421292", "title": "Herz-Jesu-Feuer", "text": "Gli Herz-Jesu-Feuer, letteralmente i fuochi del Sacro Cuore di Ges\u00f9, sono dei fal\u00f2 che vengono accesi in occasione dell'anniversario del 3 giugno 1796, sulle cime delle montagne del Tirolo storico (Tirolo austriaco, Province autonome di Trento e Bolzano, e nell\u2019Ampezzano) in ricordo degli eventi delle guerre napoleoniche.\nLa storia dei fuochi.\nI fuochi di san Giovanni Battista.\nI fuochi del Sacro Cuore derivano della preesistente tradizione dei fuochi di San Giovanni, a loro volta derivanti da tradizioni pagane legate al solstizio d'estate.\nIl voto del 1796.\nNel 1796 era in pieno svolgimento la Campagna d'Italia di Napoleone Bonaparte. Sconfitto il Regno del Piemonte, con l'Armistizio di Cherasco Napoleone ebbe il libero accesso verso la Lombardia, che era all'epoca un possedimento degli Asburgo. A fine maggio i francesi avevano cacciato gli austriaci dalla Lombardia e avevano quasi completato la conquista delle fortezze del Quadrilatero, dal quale minacciavano direttamente il Principato vescovile di Trento e la Contea del Tirolo (entrambi domini asburgici).\nLa Dieta tirolese (\"Landst\u00e4nde\"), preoccupata per una possibile invasione, si riun\u00ec a Bolzano nel palazzo \"Toggenburg\" dal 30 maggio al 3 giugno 1796 e decise, su suggerimento dell'abate dell'abbazia di Stams Sebastian St\u00f6ckl, di pregare e chiedere aiuto a Dio e inoltre di affidare il Tirolo al Sacro Cuore di Ges\u00f9.\nL'iniziativa si proponeva di sensibilizzare la popolazione e \"difendere\" il ruolo della fede nel Tirolo, che si riteneva minacciato dalle riforme laiche della rivoluzione francese. Inoltre, con questa sorta di \"consacrazione\", i rappresentanti dei quattro ordini sociali presso la Dieta (clero, nobili, cittadini, contadini) si proponevano come intermediari diretti tra Dio e il popolo, onde rafforzare la propria posizione. La Dieta era infatti retta secondo il principio medioevale della divisione in \"stati\" (\"St\u00e4nde\") od \"ordini\", cosa che poneva clero e aristocrazia in posizione di privilegio, in contrasto coi principi della rivoluzione francese; vi era quindi il timore che tale ordine potesse essere abrogato (come in effetti avvenne nel 1805).\nL'insorgenza tirolese e la nascita della tradizione.\nNel corso del 1809 si verific\u00f2 l'insorgenza tirolese, una rivolta volta a restaurare lo \"status quo\" dell'antico regime che le riforme illuministe introdotte dal Regno di Baviera (cui il Tirolo era stato annesso) avevano superato. Il comando degli insorti, nei quali militavano parecchi \"Sch\u00fctzen\", fu assunto da Andreas Hofer, un oste e commerciante della Val Passiria. Nel corso della prima Battaglia del Bergisel nei pressi di Innsbruck, gli insorti decisero di rinnovare la solenne promessa in favore del Sacro Cuore di Ges\u00f9: la battaglia fu vinta dagli insorti. Nel medesimo luogo gli insorti ottennero due ulteriori vittorie (ma la quarta volta furono definitivamente sconfitti). Si decise quindi di perpetuare la tradizione, ponendo i festeggiamenti la domenica successiva alla festa del Sacro Cuore.\nUso politico.\nVietati sotto il fascismo, e dagli anni cinquanta in poi i fuochi assunsero anche un valore di lotta contro lo stato italiano, accusato da larghi strati della popolazione germanofona di non mettere in atto le disposizioni autonomistiche promesse. Questa connotazione politica contraddistinse soprattutto la cosiddetta Notte dei fuochi (\"Feuernacht\") dove tra l'11 e il 12 giugno 1961, il \"Befreiungsausschuss S\u00fcdtirol\" comp\u00ec numerosi attentati in regione. All'una di notte, a Bolzano, scoppi\u00f2 il primo ordigno e nelle seguenti quattro ore vi furono in totale 350 esplosioni le quali causarono enormi danni, in particolar modo a decine di tralicci dell'alta tensione che furono fatti saltare in aria. Questi attentati furono solo l'inizio di una lotta terroristica di trent'anni che ha comportato anche la morte e il ferimento di diverse persone.\nin una notte del Sacro Cuore degli anni ottanta si comp\u00ec un orribile atto vandalico a una croce issata sul corno bianco in memoria di quattro ragazzi morti prematuramente, questa croce fu issata da cinque bolzanini italiani: Fulvio Vicentini, Giorgio Farina, Leonardo Salsotto, Ardelio Turri e Bruno Zampedri.\nNel 1988 fu issata dalla \"avs Aldin\" un'altra croce.\nAnche oggi, tuttavia, la notte dei fuochi viene sfruttata talvolta dai movimenti estremisti/indipendentisti, che usano i fuochi per comporre enormi slogan inneggianti alla riunificazione del Tirolo storico (per esempio \"Ein Tirol\").\nSituazione.\nI fuochi sono una ricorrenza religiosa dovuta al voto e una tradizione mantenuta da \"Sch\u00fctzen\", \"Bauernjugend\", associazioni giovanili, vigili del fuoco volontari o gruppi di fedeli delle varie localit\u00e0. Sono visibili nelle valli e solitamente si effettuano ogni anno nella domenica dopo la festa del Sacro Cuore di Ges\u00f9, che liturgicamente cade sempre il venerd\u00ec dopo la solennit\u00e0 del Corpus Domini (\"Fronleichnam\").\nSolitamente i fuochi raffigurano la forma di una croce o di un cuore, a volte con la scritta \"INRI\" oppure con \"IHS\"."}
{"id": "2421298", "revid": "131358", "url": "https://it.wikipedia.org/wiki?curid=2421298", "title": "Sligo Rovers", "text": ""}
{"id": "2421300", "revid": "131358", "url": "https://it.wikipedia.org/wiki?curid=2421300", "title": "Sligo Rovers FC", "text": ""}
{"id": "2421301", "revid": "1018952", "url": "https://it.wikipedia.org/wiki?curid=2421301", "title": "Leon B. Postigo", "text": "Leon B. Postigo \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nLeon B. Postigo \u00e8 formata da 18 baranggay:"}
{"id": "2421302", "revid": "466539", "url": "https://it.wikipedia.org/wiki?curid=2421302", "title": "Mir-Hosein Musavi", "text": "Di cultura azera, riformista conservatore, pittore e architetto, Mir-Hosein Musavi Khameneh () \u00e8 stato Primo Ministro iraniano nel quinto e ultimo governo della Repubblica islamica d'Iran, dal 1981 al 1989. Musavi \u00e8 attualmente presidente dell'Accademia Iraniana delle Arti ed \u00e8 stato candidato nelle elezioni presidenziali del 2009, risultando sconfitto da Mahmud Ahmadinejad in un'elezione la cui regolarit\u00e0 \u00e8 stata contestata da molti osservatori, nazionali e internazionali.\n\u00c8 stato l'ultimo primo ministro iraniano prima del referendum costituzionale iraniano del 1989 che ha abolito la carica di primo ministro. Prima di ci\u00f2, \u00e8 stato ministro degli Affari esteri. \u00c8 anche membro del Consiglio per il Discernimento e del Consiglio Supremo della Rivoluzione Culturale. Tuttavia, dal 2009, non ha partecipato alle sue riunioni per un lungo periodo di tempo, cosa che \u00e8 stata interpretata dagli analisti politici e dai commentatori come un segno della sua contrariet\u00e0 all'operato del Consiglio. Musavi ha ottenuto un master in Architettura nell'Universit\u00e0 del martire Beheshti. Nei primi anni della rivoluzione islamica, Musavi fu direttore del quotidiano ufficiale del Partito della Repubblica Islamica, il \"Jomhouri-e Eslami\" (Repubblica Islamica).\nGiovent\u00f9 e carriera.\nMir-Hosein Musavi \u00e8 nato il 29 settembre 1941 a Khameneh, Azarbaijan orientale (Iran) da Mir-Esma'il Musavi (), un mercante di Tabriz.\nIn seguito al diploma preso al termine delle scuole superiori, Musavi si trasfer\u00ec a Tehran nel 1958. Nell'Universit\u00e0 Nazionale di Tehran (ora Universit\u00e0 del martire Beheshti, in ), segu\u00ec i corsi di Architettura e si laure\u00f2 nel 1969. Pi\u00f9 tardi, nel 1983, Musavi si specializz\u00f2 in Architettura islamica classica.\nMusavi \u00e8 sposato con Zahra Rahnavard, specializzata in arte scultorea e che fu tra gli studenti di Ali Shariati, per diventare in seguito rettore della Universit\u00e0 femminile al-Zahra di Tehran e consigliere politico dell'ex presidente iraniano Mohammad Khatami.\nAttualmente si trova agli arresti domiciliari con la moglie, cos\u00ec come Mehdi Karrubi.\nPremiership.\nMir-Hosein Musavi, che ha una reputazione di \"onest\u00e0, semplicit\u00e0 e di legame con le masse\", \u00e8 stato Primo Ministro tra il 31 ottobre 1981 e il 3 agosto 1989, sotto la presidenza di Ali Khamenei. \u00c8 rispettato da numerosi iraniani. Alcuni analisti ne hanno lodato le capacit\u00e0 economiche e ricordano la sua capacit\u00e0 di difesa del suo Paese nel corso della guerra Iran-Iraq, combattuta durante il suo premierato. \u00c8 anche apprezzato per i suoi sforzi di evitare l'isolamento internazionale dell'Iran.\nMusavi ha anche positivamente sperimentato, mentre era primo ministro, un approccio economico basato sulla distribuzione di coupon/voucher grazie alla distribuzione dei quali la popolazione ha potuto usufruire di beni di prima necessit\u00e0 durante il conflitto con l'Iraq di Saddam Hussein, allorch\u00e9 l'economia dell'Iran era rimasta indebolita a causa delle sanzioni internazionali imposte ai due belligeranti dalle potenze occidentali.\nNon \u00e8 chiaro il ruolo da lui svolto, era l'allora primo ministro, nell'eliminazione nel 1988 di circa 33.000 prigionieri politici detenuti nelle carceri iraniane. In un incontro con studenti universitari iraniani nel corso della sua campagna elettorale nel giugno 2009, si \u00e8 rifiutato di rispondere alle insistenti richieste dei giovani che volevano sapere come mai egnon avesse voluto o saputo impedire un simile crimine. Lo stesso Consiglio Nazionale della Resistenza Iraniana in esilio lo considera come uno dei corresponsabili del massacro.\n\u00c8 arduo qualificare Musavi come un coerente campione di liberalismo, dal momento che ha condiviso in pieno la politica dell'Ayatollah Khomeyni, ivi compresa la prolungata presa di ostaggi statunitensi del 1979 all'interno dell'Ambasciata USA, affermando che essa era stata \"utile agli obiettivi della Rivoluzione Islamica\".\nIn un'intervista col \"New York Times\" del 1981 dichiar\u00f2: \u00ab\u00e8 stato dopo di ci\u00f2 che abbiamo riscoperto la nostra autentica identit\u00e0 islamica\u00bb.\nDi fatto Musavi ha raggiunto i ranghi dei cosiddetti \"riformisti\" (comunque all'interno dello schieramento clericale che domina il paese) solo alla fine degli anni novanta, contribuendo attivamente alla campagna elettorale presidenziale del 1997 di Mohammad Khatami, dopo un lungo periodo in cui s'era tenuto lontano dalla vita politica attiva, a ci\u00f2 indotto dalla sostanziale disgrazia politica nella quale era caduto e che lo aveva convinto dell'opportunit\u00e0 di tornare alla sua professione di architetto e all'insegnamento.\nDal 1997 al 2004.\nMusavi rifiut\u00f2 di concorrere alle elezioni presidenziali del 1997, che portarono i cosiddetti \"riformisti\" a candidare l'allora poco noto chierico Mohammad Khatami, che fu eletto con un largo seguito di voti. Una delle tattiche memorabili della campagna elettorale presidenziale del 1997 fu quella di proporre sui manifesti l'immagine di Khatami accanto a quella di Musavi e del sostegno dato da quest'ultimo a Khatami: cosa che sembr\u00f2 ai commentatori come una delle principali cause del perch\u00e9 le classi lavoratrici appoggiarono Khatami. La moglie di Musavi, Zahra Rahnavard, spieg\u00f2 in un'intervista che la ragione per cui suo marito non avrebbe partecipato alle elezioni del 1997 dipendeva da alcuni interventi scoraggianti rivoltigli da \"alti funzionari\" che facevano riferimento alla Guida Suprema Ali Khamenei e/o all'allora Presidente della Repubblica Ali Akbar Hashemi Rafsanjani. Durante il mandato di Khatami, Musavi oper\u00f2 come consigliere anziano del Presidente della Repubblica.\nMusavi fu considerato come il candidato di riferimento dell'alleanza \"riformista\" per partecipare alle elezioni presidenziali del 2005. Tuttavia, il 12 ottobre 2004, declin\u00f2 ufficialmente la proposta dopo un incontro con il Presidente Mohammad Khatami e con due altri importanti membri della moderata Societ\u00e0 dei Chierici Militanti (\"Majma\u02bf-e Rowh\u0101niy\u016bn-e Mob\u0101rez\"), Mehdi Karrubi e Mohammad Musavi-Khoiniha.\nElezioni presidenziali del 2009.\nDopo 20 anni di silenzio politico, il 9 marzo 2009 Musavi annunci\u00f2 la sua intenzione di correre alle elezioni presidenziali, suscitando l'entusiastico consenso di chi ne ricordava ancora con favore l'azione politica e amministrativa espressa all'epoca in cui era stato Primo Ministro. La sua intenzione di partecipare alla contesa in giugno \u00e8 stata accolta in modo addirittura entusiastico dai sindacati, dalle associazioni dei lavoratori, dagli addetti del settore agricolo di ogni orientamento all'interno del ristretto quadro politico iraniano e delle classi operaie iraniane che sentivano di essere state trascurate per troppo tempo dalle differenti amministrazioni al potere. Anche l'Associazione delle Donne della Repubblica Islamica lo sostenne durante le elezioni.\nMusavi \u00e8 anche ricordato positivamente da molti Iraniani per come condusse il Paese durante il conflitto che l'Iraq aveva scatenato contro l'Iran (1980-1988) e per la sua buona conduzione generale per portare l'Iran fuori dai suoi crescenti problemi economici.\nMusavi ha affermato che i suoi principali obiettivi erano: l'istituzionalizzazione della giustizia sociale, la realizzazione di un'autentica uguaglianza fra i cittadini e dell'onest\u00e0, la libert\u00e0 di espressione, per espellere gli agenti patogeni della corruzione dalla societ\u00e0 iraniana e per accelerare l'applicazione della privatizzazione dell'economia dell'Iran, al momento stagnante, e cos\u00ec allontanare l'Iran da quella che chiama \"un'economia basata sulla carit\u00e0\". Musavi lanciava una seria sfida riformista al rigido establishment politico del Paese e al Presidente conservatore Mahmud Ahmadinejad che stesso criticava per la sua inettitudine manageriale economica, affermando che quando l'Iran \"poteva profittare degli alti prezzi raggiunti dal petrolio, (Ahmadinejad) si comportava come se il contesto fosse stato quello del calo dei prezzi\".\nI riformisti iraniani, favorevoli al rafforzamento dei legami dell'Iran con l'Occidente e che assistevano a un timido indebolimento delle restrizioni sociali in patria, vedevano Musavi come un'alternativa concreta al Presidente conservatore Mahmud Ahmadinejad e credevano che quest'ultimo stesse perdendo la sua popolarit\u00e0 anche tra i conservatori a causa della sua cattiva gestione della situazione economica iraniana, della sua limitazione delle libert\u00e0 civili e della sua pericolosa linea politica internazionale. Alcuni Iraniani credevano che la sua retorica senza compromessi, ostile a gli Stati Uniti e a Israele avesse accresciuto l'isolamento internazionale dell'Iran e danneggiato la posizione dell'Iran nel mondo.\nIl 16 marzo 2009, l'ex Presidente iraniano Khatami rinunci\u00f2 a candidarsi alle elezioni presidenziali per sostenere Mir-Hosein Musavi.\nObiettivi per il mandato presidenziale.\nMusavi ha in numerose occasioni indicato la sua volont\u00e0 di cambiare la Costituzione e di rimuovere cos\u00ec l'attuale divieto di acquisto da parte del capitale privato delle stazioni televisive (attualmente tutte le stazioni televisive iraniane sono di propriet\u00e0 statale), come pure di trasferire il controllo delle forze di polizia al Presidente (dal momento che esse rappresentano il popolo e che il popolo elegge direttamente il Presidente tramite voto popolare), togliendole al controllo della Guida Suprema. Musavi ha dichiarato che \"Il problema dell'osservanza delle norme e delle regole iraniane \u00e8 il maggior problema che attualmente il Paese deve affrontare\", dichiarando che la sua volont\u00e0 era quella di trovare la via per rafforzare ulteriormente la legge e che era anche importante metter fine al fatto di mantenere il popolo all'oscuro sulle questioni governative.\nEsito delle elezioni.\nLe elezioni si sono svolte il 12 giugno 2009. I primi risultati hanno delineato la netta vittoria di Ahmadinejad, malgrado Musavi e altri Iraniani abbiano rifiutato di dar loro credito, sostenendo che il Ministero degli Interni, guidato da Sadegh Mahsuli, un alleato di Ahmadinejad, aveva interferito con il regolare andamento elettorale e avesse falsificato i voti per mantenere Ahmadinejad al potere. Musavi ha rivendicato la sua vittoria e ha lanciato un invito ai suoi sostenitori affinch\u00e9 celebrassero il risultato per lui positivo. I risultati elettorali devono essere convalidati dal Consiglio dei Guardiani: un insieme di esponenti religiosi anziani, guidato da Ali Khamenei.\nA due terzi dei voti espressi scrutinati, l'Agenzia di Notizie della Repubblica islamica (IRNA), ha annunciato il 13 giugno 2009 che Mahmud Ahmadinejad aveva vinto le elezioni presidenziali grazie al 65% circa dei voti ricevuti. Mir-Hosein Musavi aveva ricevuto il 33% circa dei voti espressi e Karrubi l'1% all'incirca.\nPiattaforma.\nPolitica interna.\nNella sua prima conferenza stampa dall'inizio del nuovo anno iraniano ( \"Nawr\u016bz\" ) nel marzo del 2009, Musavi ha chiarito la sua proposta politica riguardo al suo eventuale governo del Paese.\nNel quadro delle sue proposte politiche figura la creazione di un libero contesto per la circolazione delle informazioni e per le modifiche da apportare al bilancio nazionale. Propugna la creazione di un autentico settore economico privato e di un sistema radio-televisivo non-governativo e bloccare le operazioni affidate alla cosiddetta \"Polizia della Moralit\u00e0\".\nHa quindi parlato anche della sua contrariet\u00e0 ai massicci rimpasti ministeriali, riferendosi a ci\u00f2 che egli denuncia essere stata la pratica usuale di Ahmadinejad.\nRiguardo al programma nucleare iraniano, i suoi piani includono la riduzione del suo costo, in contrasto ai progetti radicali in corso, pur sottolineando la legittimit\u00e0 di un progetto che a lui appare come l'espressione di un diritto nazionale.\nSi \u00e8 anche espresso in favore della revisione delle leggi che discriminano la donna in Iran nel caso fosse risultato vincitore della imminente competizione elettorale presidenziale. Ha altres\u00ec dichiarato che avrebbe raddrizzato la traballante moralit\u00e0 delle forze dell'ordine dell'Iran, assicurandosi che le donne in Iran siano trattate con equanimit\u00e0, che abbiano parit\u00e0 di condizioni nel caso volessero richiedere finanziamenti per le loro attivit\u00e0 economiche e la capacit\u00e0 di esprimere le loro opinioni a qualsiasi livello.\nHa chiesto il sostegno di Khatami per la sua campagna elettorale e ha accolto con favore la concorrenza dell'ex Presidente del \"Majles\" (il Parlamento), Karrubi. Musavi ha criticato la distribuzione gratis di patate alla popolazione da parte del governo, bollandola come una flagrante violazione di legge.\nMusavi ha smentito di aver avanzato la propria candidatura su richiesta della Guida Suprema Khamenei, assicurando di non aver chiesto la preventiva approvazione di Khamenei. Alcune voci infatti circolavano circa il fatto che la sua candidatura fosse stata uno strumento per bloccare l'altro potenziale candidato riformista, l'ex Presidente della Repubblica Mohammad Khatami, prima che avanzasse la propria candidatura.\nPolitica estera.\nMusavi ha apertamente sostenuto la necessit\u00e0 di dar corso a una politica estera che mirasse a perseguire gli interessi nazionali grazie alla riduzione delle tensioni con altre nazioni. Ci\u00f2 avrebbe comportato innanzi tutto l'apertura di negoziati con il nuovo Presidente degli Stati Uniti, Barack Obama, qualora \"le sue azioni fossero state coerenti con le sue parole\".\nAltre sue affermazioni degne di nota sono quelle pronunciate allorch\u00e9 ha definito un errore l'approccio di Ahmadinejad alla questione dell'Olocausto ebraico. Musavi ha condannato infatti senza mezzi termini lo sterminio degli ebrei nell'Olocausto, con parole ben diverse da quelle pi\u00f9 volte pronunciate da Ahmadinejad."}
{"id": "2421304", "revid": "287204", "url": "https://it.wikipedia.org/wiki?curid=2421304", "title": "Final Vinyl", "text": "Final Vinyl \u00e8 una compilation degli Hot Tuna pubblicata nel 1984."}
{"id": "2421305", "revid": "123998979", "url": "https://it.wikipedia.org/wiki?curid=2421305", "title": "Johannes von Trapp", "text": "Biografia.\nJohannes aveva otto anni quando mor\u00ec suo padre nel 1947. Le sue sorelle sono: Rosemarie von Trapp (1929) e Eleonore von Trapp (1931-2021), ed i fratellastri: Rupert von Trapp (1911-1992), Agathe von Trapp (1913-2010) , Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972), Johanna von Trapp (1919-1994) e Martina von Trapp (1921-1951). Nel 1969, si laure\u00f2 al Dartmouth College e si iscrisse poi alla Yale University per un master. Ritorn\u00f2 a Stowe per occuparsi delle attivit\u00e0 di famiglia nella gestione dell'hotel posseduto a Stowe. Nel 1977 si trasfer\u00ec nella Columbia Britannica, e quindi in una fattoria in Montana. Ritorn\u00f2 poi a gestire gli affari di famiglia in Vermont. Spos\u00f2 Lynne Peterson ed ebbe due figli, fra i quali Sam von Trapp. Johannes visit\u00f2 la villa di famiglia a Salisburgo Aigen il 28 luglio 2008 assieme alla sorellastra Maria Franziska von Trapp e alla cognata Erika, vedova del fratellastro Werner."}
{"id": "2421314", "revid": "118434382", "url": "https://it.wikipedia.org/wiki?curid=2421314", "title": "Razza alpina", "text": "La razza alpina \u00e8 una delle tre cosiddette \"sub-razze\" nelle quali secondo le teorie della divisione della subspecie Homo sapiens sapiens suddivisi i caucasoidi in generale, e gli Europei in particolare, tra la fine del XIX e la prima met\u00e0 del XX secolo, secondo le regole dell'antropologia fisica. Erano classificati come facenti parte della razza alpina larga parte degli abitanti dell'Europa centrale e centro-meridionale.\nLe caratteristiche fisiche degli \"alpini\" erano indicate come: brachicefalia, viso e fronte larga, statura media (tarchiata) e pigmentazione intermedia.\nStoria degli studi.\nL'antropologo americano William Z. Ripley nel suo celebre libro del 1899 \"The Races of Europe\" fu il primo a sostenere che la razza alpina si origin\u00f2 in Asia e che successivamente migr\u00f2 nel continente europeo, importando la rivoluzione neolitica. Sempre secondo Ripley attraverso la loro migrazione in Europa gli alpini causarono la separazione dei \"tipi razziali\" considerati indigeni ossia i nordici e i mediterranei. Questo modello venne ripreso in seguito da Madison Grant, altro antropologo americano, nel suo libro \"The Passing of the Great race\" (1916).\nNel 1939 il famoso antropologo ed archeologo Carleton S. Coon, nella sua riedizione di \"The Races of Europe\" di Ripley, teorizz\u00f2 invece che gli alpini discendessero dall'uomo paleolitico europeo e che fossero pertanto indigeni dell'Europa.\nA partire dal secondo dopoguerra il termine \"razza alpina\" venne progressivamente abbandonato anche se alcuni studiosi come lo svedese Bertil Lundman, continuarono a utilizzarlo fino agli anni settanta. Ovviamente oggi non si parla di razza ma di fenotipi particolarmente frequenti in gruppi di popolazioni anche geneticamente distanti."}
{"id": "2421315", "revid": "1456895", "url": "https://it.wikipedia.org/wiki?curid=2421315", "title": "Sistema Scheveningen", "text": "Il sistema Scheveningen \u00e8 un modo di organizzare un torneo di scacchi tra due squadre (o gruppi di giocatori), nel quale ciascun giocatore di una squadra incontra almeno una volta ciascun giocatore della squadra avversaria. \nPrende il nome dal torneo di Scheveningen 1923, che venne organizzato nell'omonima citt\u00e0 per dare l'opportunit\u00e0 a dieci giocatori olandesi di misurarsi con dieci forti giocatori esteri. \nL'ideatore di questo sistema fu Alexander Rueb, allora presidente della federazione scacchistica olandese e futuro presidente della FIDE. "}
{"id": "2421316", "revid": "1522738", "url": "https://it.wikipedia.org/wiki?curid=2421316", "title": "Cyprien Ntaryamira", "text": "Settimo Presidente della repubblica del Burundi dal 5 febbraio al 6 aprile 1994. Fu assassinato mentre tornava in aereo, insieme al collega del Ruanda Juv\u00e9nal Habyarimana da un colloquio di pace riguardante gli scontri etnici tra Hutu e Tutsi. L'aereo fu abbattuto da un missile terra-aria in circostanze ancora non ben chiarite."}
{"id": "2421319", "revid": "6923", "url": "https://it.wikipedia.org/wiki?curid=2421319", "title": "Ducati 750 Sport/Supersport", "text": ""}
{"id": "2421321", "revid": "80598", "url": "https://it.wikipedia.org/wiki?curid=2421321", "title": "DDD (casa discografica)", "text": ""}
{"id": "2421327", "revid": "1428919", "url": "https://it.wikipedia.org/wiki?curid=2421327", "title": "Mario Sepi", "text": "Fu presidente del Comitato economico e sociale europeo (CESE) dal 22 ottobre 2008 fino all'ottobre 2010 ed ha ricoperto importanti cariche a livello nazionale ed europeo.\n\u00c8 scomparso nell'ottobre 2011 all'et\u00e0 di 69 anni a causa di una breve malattia tumore allo stomaco.\nBiografia.\nLaureato in giurisprudenza presso l'Universit\u00e0 di Roma nel 1966, nello stesso anno comincia una intensa attivit\u00e0 di ricerca presso l'Istituto Affari Internazionali. Nel 1969 diviene membro dell'Ufficio Internazionale della CISL (nella commissione giovani ICFTU - CISL Internazionale) e dei Comitati lavoratori emigranti e del Fondo Sociale Europeo della CEE; nello stesso anno viene nominato esperto del Comitato economico e sociale della CEE per i rapporti con i paesi del Mediterraneo.\nNegli anni Settanta e Ottanta, \u00e8 un sindacalista attivo all'interno della Confederazione Italiana Sindacati lavoratori (CISL) dove si distingue come esperto di politica internazionale.\nDal 1975 al 1980 \u00e8 responsabile internazionale FLM (Federazione dei Lavoratori Metalmeccanici) e coordinatore del settore dell'industria aerospaziale, ricopre inoltre il ruolo di membro:\nTra il 1980 e il 1986 collabora ad una ricerca del MIT sull'avvenire dell'industria automobilistica e partecipa a varie audizioni presso la Commissione europea ed il Parlamento europeo sul settore dell'auto e sulla politica industriale europea. In questi anni, pi\u00f9 precisamente nel 1984, figura tra coloro che hanno condotto il sindacato a concludere lo storico accordo con la Fiat che chiuse una lunga crisi che durava dal 1980.\nNel 1986 viene eletto segretario nazionale della Federazione italiana metalmeccanici (FIM-CISL), e responsabile per la politica contrattuale. Il suo interesse verso la cooperazione con i paesi in via di sviluppo lo conduce al vertice dell'Istituto Sindacale per la Cooperazione allo Sviluppo (ISCOS-CISL), dapprima come vice-direttore (1989), successivamente in qualit\u00e0 di direttore (dal 1992).\nComitato Economico e Sociale Europeo.\nNel 1995 viene nominato membro del gruppo II del [CESE]. Si contraddistingue per il suo impegno attorno ai temi della libera concorrenza, dell'unione monetaria, della politica industriale europea, mercato dei capitali, nonch\u00e9 per l'attenzione dedicata alla Strategia di Lisbona; Sepi \u00e8 anche relatore di pareri importanti del Comitato collegati a queste tematiche centrali della politica comunitaria. Dal 1995 \u00e8 membro delle sezioni \"Industria, commercio, artigianato e servizi\", \"Mercato unico, produzione e consumo\", \"Unione economica e monetaria, coesione economica e sociale\" e \"Occupazione, affari sociali e cittadinanza\".\nNel 2002 \u00e8 eletto presidente del Gruppo II - Lavoratori del CESE, carica che ricopre fino all'ottobre 2008, quando viene eletto presidente del CESE.\nCuriosit\u00e0.\nNel 2011, pochi mesi prima della sua morte, \u00e8 uscita in libreria una delle sue ultime opere, La nuova favola della fattoria, libro in cui vengono proposti i problemi finanziari e la crisi ancora in atto in un contesto rappresentato da mondo animalesco e fiabesco, scritto in collaborazione con un altro membro del CESE, Anna-Maria Darmanin."}
{"id": "2421329", "revid": "1573940", "url": "https://it.wikipedia.org/wiki?curid=2421329", "title": "Sciurus aestuans", "text": "Lo scoiattolo della Guiana (Sciurus aestuans ) \u00e8 una specie di scoiattolo arboricolo del genere \"Sciurus\" originaria del Sudamerica.\nTassonomia.\nAttualmente, gli studiosi riconoscono dieci sottospecie di scoiattolo della Guiana:\nDescrizione.\nLo scoiattolo della Guiana pesa circa 300 g; il corpo misura 20,2 cm e la coda 18 cm. Sul dorso la pelliccia assume varie tonalit\u00e0 di marrone, da quelle chiare a quelle pi\u00f9 scure, mentre sul ventre \u00e8 pi\u00f9 chiara, di colore grigio o arancione. Sul mento spesso \u00e8 presente una chiazza bianca. La colorazione dorsale varia molto da un esemplare all'altro. La coda \u00e8 molto folta e le estremit\u00e0 dei peli che la costituiscono, spesso di colore arancione, danno l'impressione che siano presenti fasce indistinte di questo colore.\nDistribuzione e habitat.\nL'areale dello scoiattolo della Guiana si estende dal Venezuela alla Guiana e, verso sud, fino all'Argentina, dove \u00e8 presente solamente nella Provincia di Misiones. L'animale vive anche sulla sponda paraguayana del fiume Paran\u00e1 e in tutto il Brasile meridionale, fino alla costa atlantica.\nSi incontra in vari tipi di foresta, dalle foreste a galleria lungo le coste dell'Atlantico a quelle pluviali dell'Amazzonia. Compare spesso anche nei giardini urbani.\nBiologia.\nOltre a nutrirsi di frutta e noci, lo scoiattolo della Guiana mangia anche uova e nidiacei. In alcune aree del Brasile meridionale, la dieta di questo animale \u00e8 composta quasi interamente (per il 91%) dai frutti delle palme dei generi \"Astrocaryum\", \"Polyandrococos\" e \"Attalea\". Sempre nella stessa zona, gli studiosi hanno scoperto che lo scoiattolo stesso cade talvolta vittima del cebo dai cornetti (\"Cebus apella\"). \u00c8 solitario e territoriale, ma talvolta \u00e8 stato visto collaborare con i propri simili per far fuggire un felino predatore, il margay.\nConservazione.\nMalgrado la deforestazione, lo scoiattolo della Guiana \u00e8 ancora molto numeroso e la sua popolazione sembra essere al sicuro; per questo motivo la IUCN lo inserisce tra le specie a rischio minimo."}
{"id": "2421332", "revid": "83531", "url": "https://it.wikipedia.org/wiki?curid=2421332", "title": "Giro di Svizzera 2009", "text": "Il Giro di Svizzera 2009, settantatreesima edizione della corsa e valevole come sedicesima prova del calendario mondiale UCI 2009, si svolse in nove tappe dal 13 al 21 giugno 2009, per un percorso totale di 1 355\u00a0km con partenza da Mauren in Liechtenstein ed arrivo a Berna.\nIl bernese Fabian Cancellara della Saxo Bank si aggiudic\u00f2 la corsa, concludendo in 33h05'51\"."}
{"id": "2421333", "revid": "709565", "url": "https://it.wikipedia.org/wiki?curid=2421333", "title": "Splashdown", "text": "Splashdown \u00e8 un album live degli Hot Tuna pubblicato nel 1984 e contenente brani registrati durante una performance acustica svoltasi nella stazione radio \"WAXQ\" di New York a met\u00e0 degli anni settanta."}
{"id": "2421335", "revid": "124095581", "url": "https://it.wikipedia.org/wiki?curid=2421335", "title": "Rinzivillo", "text": "I Rinzivillo sono un clan mafioso originario di Gela, in Sicilia, alleato con i Madonia di Caltanissetta: in particolare il loro referente sarebbe Giuseppe \"Piddu\" Madonia e tramite questi la parte di Cosa Nostra fedele ai Corleonesi di Provenzano. Hanno insediamenti a Busto Arsizio e nel milanese. Secondo la Direzione nazionale antimafia la famiglia sarebbe retta dai fratelli Crocifisso, Salvatore e Antonio Rinzivillo.\nAnni ottanta: le guerre di mafia.\nAlla fine degli anni ottanta del XX secolo i Rinzivillo assunsero il comando della Famiglia di Gela, subentrando al \"boss\" Salvatore Polara (massacrato dagli \"stiddari\" insieme alla moglie e ai figli) e furono infatti protagonisti di una guerra di mafia contro il clan Iann\u00ec-Cavallo della Stidda che lasci\u00f2 sul campo 120 morti in cinque anni, compresi due dei fratelli, Giuseppe e Francesco, quest'ultimo una delle vittime della \"strage di Gela\" del 27 novembre 1990 in cui rimasero uccise in tutto otto persone e altre sette rimasero ferite.\nGli arresti.\nNel 2006 furono spiccati 88 mandati di custodia cautelare contro presunti affiliati della cosca Rinzivillo. L'indagine, denominata Tagli pregiati, port\u00f2 al sequestro di 22 imprese.\nOrganizzazione sul territorio.\nSicilia.\nSecondo la relazione della DNA presentata nel 2009 alla Commissione parlamentare Antimafia, a Gela esistono due principali tronconi di Cosa Nostra: i Rinzivillo e gli Emmanuello. I secondi, stando alla relazione, avrebbero una maggiore presenza militare sul territorio, mentre i primi curerebbero principalmente gli interessi economici, con una rete di collegamenti fra la Sicilia, il Lazio e l'Italia settentrionale, anche per la debolezza militare dovuta ai numerosi arresti subiti negli anni. La disputa tra i due gruppi criminali sarebbe iniziata nel 1999 e a partire da quell'anno avrebbe scatenato una faida fra i due gruppi con diversi omicidi.\nLazio.\nNel Lazio la famiglia Rinzivillo \u00e8 stata coinvolta in diverse inchieste della Direzione distrettuale antimafia di Roma, con un coinvolgimento che la DNA definisce la conferma della presenza di Cosa Nostra nella regione. Il cuore del business dei Rinzivillo sarebbe infatti la commercializzazione dei prodotti ortofrutticoli. In particolare, la famiglia Rinzivillo \u00e8 stata coinvolta nelle indagini sulle presunte infiltrazioni mafiose al mercato ortofrutticolo di Fondi, che ha portato alla richiesta di scioglimento per il Comune laziale. Secondo la DNA, in particolare, al mercato ortofrutticolo di Fondi vi sarebbe un collegamento operativo fra camorra, 'ndrangheta e Cosa Nostra, che attraverso la famiglia Rinzivillo permetterebbe la connessione con il mercato ortofrutticolo di Vittoria.\nSecondo la DNA, inoltre, tramite Fondi i Rinzivillo sarebbero in affari con i Casalesi e con i Santapaola-Ercolano.\nItalia settentrionale.\nNel Nord Italia, secondo la DNA, i Rinzivillo e gli Emmanuello sono attivi a Genova (insieme ai Fiandaca di Riesi), Alessandria, Torino, Busto Arsizio e nel Veneto."}
{"id": "2421344", "revid": "1109687", "url": "https://it.wikipedia.org/wiki?curid=2421344", "title": "Garenoxacina", "text": "La garenoxacina \u00e8 un principio attivo che appartiene alla classe degli antibiotici chinoloni di quarta generazione, che viene usato per il trattamento delle infezioni da batteri Gram positivi e negativi.\nLa garenoxacina \u00e8 stata scoperta in Giappone dalla Toyama Chemical Co., Ltd. di Tokyo, ed \u00e8 tuttora commercializzata sotto il nome commerciale Geninax. Schering-Plough detiene i diritti mondiali della garenoxacina, ad eccezione del Giappone, Cina e Corea del Sud.\nIl 13 febbraio 2006, la Food and Drug Administration degli Stati Uniti ha accettato la New Drug Application (NDA) per la garenoxacina. Sei mesi dopo la Shering-Plough ha ritirato la richiesta alla FDA per l'approvazione dell'antibiotico negli Stati Uniti. La richiesta non \u00e8 pi\u00f9 stata accolta dagli Stati Uniti dal 2015.\nL'Agenzia europea per i medicinali (EMEA) \u00e8 stata formalmente informata dalla Schering-Plough della decisione di ritirare la domanda di autorizzazione per 'immissione in commercio per la garenoxacina, sulla base dei dati riguardanti la sicurezza e l'efficacia (rischio / beneficio).\nMeccanismo di azione.\nCome tutti i chinoloni agisce interrompendo la replicazione delle molecole dell'acido deossiribonucleico nei batteri."}
{"id": "2421345", "revid": "1543377", "url": "https://it.wikipedia.org/wiki?curid=2421345", "title": "Cladonia dimorpha", "text": "Cladonia dimorpha S. Hammer (1990), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"di-\", prefisso che indica il numero \"due\" e dal greco \"morph\u00e9\" che significa \"forma, guisa\", ad indicare che si pu\u00f2 presentare in due modi differenti.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nRinvenuta su suoli calcarei o basici molto ricchi. Difficilmente distinguibile dai membri del gruppo di C. pyxidata. Predilige un pH del substrato da subneutro a valori intermedi fra subneutro e basico. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 di attribuzione incerta ad una delle sezioni, anche se vari studiosi per la somiglianza con la C. pyxidata, la ascrivono alla sezione Cladonia; a tutto il 2008 non sono state identificate forme, sottospecie o variet\u00e0."}
{"id": "2421348", "revid": "1573940", "url": "https://it.wikipedia.org/wiki?curid=2421348", "title": "Sciurus alleni", "text": "Lo scoiattolo di Allen (Sciurus alleni ) \u00e8 una specie di scoiattolo arboricolo endemica del Messico settentrionale.\nDescrizione.\nNell'aspetto lo scoiattolo di Allen ricorda moltissimo lo scoiattolo grigio orientale (\"Sciurus carolinensis\"); ha la regione dorsale di colore marrone-grigiastro o marrone-giallastro uniforme, finemente brizzolata di grigio e nero; le zampe sono grigie e la regione ventrale bianca; lungo i fianchi corre una sottile striscia di colore grigio chiaro. La coda \u00e8 nera brizzolata di bianco sopra, e marrone-giallastra o grigio-giallastra sotto. L'adulto misura circa 46-47 cm di lunghezza.\nDistribuzione e habitat.\nL'areale di questa specie \u00e8 interamente compreso all'interno del territorio messicano: dalle regioni sud-orientali dello stato di Coahuila, esso, attraverso le regioni centrali del Nuevo Le\u00f3n, si dirige verso sud fino a raggiungere le regioni occidentali del Tamaulipas e l'estremit\u00e0 settentrionale del San Luis Potos\u00ed. Essa vive prevalentemente nelle foreste di querce e in quelle miste di pini-querce, a 600-2550 m di quota.\nBiologia.\nIn alcune localit\u00e0 \"S. alleni\" \u00e8 stato osservato nelle prime ore della mattina. I suoi nidi sono costituiti da semplici cavit\u00e0 naturali degli alberi o da strutture di foglie e rametti poste sui rami degli alberi. La sua dieta \u00e8 costituita prevalentemente da larve e insetti adulti, ma comprende anche arachidi, mais, avena, mele, pesche, mango, prugne, uva, pomodori e rane. Questo animale talvolta penetra nei campi di mais, danneggiando considerevolmente i raccolti. Alcune femmine recanti embrioni (in numero di 2-4) sono state registrate in marzo, luglio e agosto; due femmine avvistate in aprile stavano allattando; e in agosto, all'interno della cavit\u00e0 di un albero, \u00e8 stato trovato un nido contenente alcuni piccoli.\nConservazione.\n\"S. alleni\" \u00e8 minacciato dalla deforestazione e dalla caccia (a scopo alimentare). Si stima che negli ultimi 15 anni la distruzione dell'habitat abbia causato una diminuzione del 13-23% della popolazione. Tuttavia, \u00e8 ancora molto diffuso e la IUCN lo inserisce tra le specie a rischio minimo."}
{"id": "2421351", "revid": "1573940", "url": "https://it.wikipedia.org/wiki?curid=2421351", "title": "Sciurus arizonensis", "text": "Lo scoiattolo grigio dell'Arizona (Sciurus arizonensis ) \u00e8 una specie di scoiattolo arboricolo del genere \"Sciurus\" endemica dei canyon e delle vallate circondate da foreste decidue e miste dell'Arizona orientale e del Messico settentrionale. Malgrado la stretta somiglianza con lo scoiattolo grigio orientale (\"Sciurus carolinensis\"), \u00e8 pi\u00f9 strettamente imparentato con lo scoiattolo volpe orientale (\"Sciurus niger\").\nTassonomia.\nAttualmente, gli studiosi riconoscono tre sottospecie di scoiattolo grigio dell'Arizona:\nDescrizione.\nLa colorazione dorsale dello scoiattolo grigio dell'Arizona \u00e8 grigia brizzolata di peli bianchi e neri, con una larga fascia giallastra che va dall'occipite alla base della coda. La parte esterna delle zampe e dei piedi \u00e8 grigia, mentre quella interna \u00e8 bianca, cos\u00ec come la regione ventrale. Le orecchie sono color grigio-ruggine. La coda \u00e8 nera brizzolata di bianco sopra e marrone-rossastra sotto. L'unico scoiattolo di grandi dimensioni che vive nella stessa area, lo scoiattolo di Abert (\"Sciurus aberti\"), presenta ciuffi di pelo sulle orecchie e vive nelle foreste di pini.\nDistribuzione e habitat.\nQuesta specie si incontra nelle regioni sud-occidentali degli USA (Arizona e Nuovo Messico) e in quelle adiacenti del Messico (Sonora), con tre popolazioni disgiunte: una sui monti occidentali e meridionali dell'Arizona centrale (oltre i monti Mogollon) e in qualche zona del Nuovo Messico occidentale; un'altra sulle isolate regioni montuose dell'Arizona meridionale; e l'ultima tra le montagne dell'Arizona meridionale e del Sonora settentrionale. Occupa le foreste che si sviluppano lungo le vallate fluviali e sul fondo dei canyon, tra i 1120 e i 2700 m di quota.\nBiologia.\nA causa della sua natura riservata, lo scoiattolo grigio dell'Arizona viene avvistato molto di rado e non sappiamo molte cose sulla sua biologia. La sua dieta \u00e8 costituita prevalentemente da strobili, ghiande e noci, in particolare di quelle del noce dell'Arizona (\"Juglans major\"), ma anche da semi e bacche.\nConservazione.\nLa principale minaccia per la sopravvivenza di \"S. arizonensis\" \u00e8 la distruzione dell'habitat, ma le notizie inerenti questa specie sono cos\u00ec poche che la IUCN la inserisce tra quelle a status indeterminato."}
{"id": "2421356", "revid": "287204", "url": "https://it.wikipedia.org/wiki?curid=2421356", "title": "Historic Live Tuna", "text": "Historic Live Tuna \u00e8 un album degli Hot Tuna pubblicato nel 1985 contenente nel lato A alcuni brani registrati durante una performance acustica svoltasi nella stazione radio WAXQ di New York e nel lato B tre \npezzi registrati all'auditorium Fillmore West di San Francisco. Tutti i brani sono del 1971."}
{"id": "2421357", "revid": "2128848", "url": "https://it.wikipedia.org/wiki?curid=2421357", "title": "Collalbrigo", "text": "Collalbrigo \u00e8 una localit\u00e0 (non \u00e8 considerata frazione) di Conegliano, in provincia di Treviso. Sorge sulle colline ad ovest del capoluogo comunale, distando circa 2\u00a0km dal centro.\nLuoghi d'interesse.\nArchitetture religiose.\nLa chiesa di San Dionisio.\nLa chiesa parrocchiale intitolata a San Dionigi Areopagita (ma in origine era dedicata ai Santi Dionisio, Rustico ed Eleuterio), era inizialmente una cappella della pieve di San Pietro di Feletto. Nel 1533 divenne curazia e fu eretta a parrocchia nel 1575. Fu riedificata su progetto di Tirindelli, tra la fine Ottocento e l'inizio del Novecento (la consacrazione \u00e8 del 1894), poich\u00e9 il terremoto del 1873 aveva reso pericolante il vecchio edificio, risalente al 1585. Il campanile, progettato dall'ing. Da Riz, \u00e8 del 1855.\nLe fonti antiche ricordano anche un oratorio, ora scomparso, dedicato a San Lorenzo. Citato gi\u00e0 nel 1124, quando apparteneva al monastero di Santa Maria del Piave, pass\u00f2, dal 1490, al monastero di Santa Maria degli Angeli di Murano .\nOratori.\nCome in tutte le aree di sostrato rurale della provincia di Treviso, anche a Collalbrigo ha importanza l'architetture religiosa popolare, sviluppatasi nei secoli e ancora oggi presente sul territorio, con i capitelli votivi.\nIl pi\u00f9 rappresentativo di essi \u00e8 l'oratorio di Sant'Anna di via Guizza, posizionato di fronte alla scuola elementare \"Don Marcon\": si tratta di un sacello intonacato di rosso, con facciata a capanna, sulla quale si apre un arco a tutto sesto. Sul lato destro, che d\u00e0 sulla strada, un altro arco a tutto sesto completa la forometria della struttura; sul tetto c'\u00e8 una piccola cella campanaria.\nVille Venete.\nCasa canonica.\nLa Casa canonica di Collalbrigo \u00e8 una villa veneta del XIX secolo, propriet\u00e0 della parrocchia. Si tratta di un edificio di due piani con monofore a tutto sesto, pi\u00f9 un ammezzato nel sottotetto con piccole aperture circolari.\nVilla Montalban Ghetti.\nVilla Montalban Ghetti \u00e8 una villa veneta del XVIII secolo, situata sulla sommit\u00e0 del colle, caratterizzata da un edificio padronale di tre piani, coronato da frontone, con trifora a tutto sesto al piano nobile.\nTorre Dalla Fratta Montalban.\nComplesso di villa veneta-castello risalente al XV secolo, la Torre Dalla Fratta Montalban si erge in area agricola sul dolce pendio del colle, inserita in un boschetto sulla sinistra di via Marsiglion scendendo verso Par\u00e8.\nVilla Ceotti Cosulich.\nSu un'altura rivolta verso Par\u00e8 e la pianura a sud-ovest di Conegliano, Villa Ceotti Cosulich \u00e8 una villa veneta ottocentesca di tre piani rialzata centralmente; la forometria, assieme a sottili fasce marcapiano bianche sull'intonaco rosso, ne disegna i livelli, per mezzo di sole monofore rettangolari.\nCasa Cosulich.\nVicina a Villa Ceotti Cosulich e alla Torre Dalla Fratta Montalban, Casa Cosulich \u00e8 una villa veneta del XIX secolo, anch'essa sui rilievi di via Marsiglion. \u00c8 un edificio di due piani disposto \"a L\", caratterizzato da monofore a tutto sesto in un'ala e da monofore rettangolari nell'altra, nonch\u00e9 da dei caratteristici comignoli.\nSul lato che d\u00e0 sulla strada \u00e8 presente un bassorilievo con due fanciulli nell'atto di produrre il vino, immagine che si lega indissolubilmente alla realt\u00e0 rurale dei colli del prosecco, ove sorge la casa padronale ancor oggi della famiglia Cosulich."}
{"id": "2421360", "revid": "1185701", "url": "https://it.wikipedia.org/wiki?curid=2421360", "title": "Emakumeen Bira", "text": "L'Emakumeen Bira (it. \"Giro delle donne\") \u00e8 una corsa a tappe femminile di ciclismo su strada che si tiene annualmente nei Paesi Baschi, in Spagna. Dal 2018 fa parte del calendario del Women's World Tour come gara di classe 2.WWT, mentre in precedenza era parte del calendario internazionale femminile UCI come gara di classe 2.1.\nStoria.\nNata nel 1988 come gara di tre tappe, solo dal 2007 viene organizzata in cinque frazioni, di cui spesso una suddivisa in due semitappe. Nel 2018, in occasione della 31\u00aa edizione, la gara, pur ridotta a quattro tappe, \u00e8 stata promossa nel calendario del Women's World Tour, circuito nato due anni prima in sostituzione della Coppa del mondo.\nHanka Kupfernagel e Joane Somarriba sono le pi\u00f9 titolate nella corsa, con tre successi a testa.\nAlbo d'oro.\n\"Aggiornato all'edizione 2019.\""}
{"id": "2421361", "revid": "999533", "url": "https://it.wikipedia.org/wiki?curid=2421361", "title": "Gran Premio d'Australia 1988", "text": "Il Gran Premio d'Australia 1988 fu una gara di Formula 1, disputatasi il 13 novembre 1988 sul Circuito di Adelaide. Fu la sedicesima ed ultima prova del mondiale 1988 e vide la vittoria di Alain Prost su McLaren - Honda, seguito da Ayrton Senna e da Nelson Piquet.\nQualifiche.\nIl neo Campione del Mondo Senna conquist\u00f2 la tredicesima pole position stagionale, battendo di poco pi\u00f9 di un decimo il compagno di squadra - rivale Prost. Mansell fece segnare il terzo tempo, davanti a Berger, Piquet e Patrese.\nGara.\nAl via Senna part\u00ec male, perdendo la testa della corsa e venendo affiancato anche da Mansell; l'inglese dovette per\u00f2 desistere dal tentativo d'attacco, cedendo la posizione anche a Berger e Piquet. Il pilota austriaco della Ferrari sopravanz\u00f2 Senna nel corso del terzo passaggio, superando poi anche Prost undici tornate pi\u00f9 tardi e prendendo il comando: lo mantenne fino al 25\u00ba giro, quando si dovette ritirare in seguito ad un contatto con il doppiato Arnoux. Da questo momento in poi, Prost condusse sino alla bandiera a scacchi, vincendo davanti a Senna, Piquet, Patrese, Boutsen e Capelli."}
{"id": "2421366", "revid": "767487", "url": "https://it.wikipedia.org/wiki?curid=2421366", "title": "Andr\u00e9 (cantante)", "text": "\u00c8 plurivincitore dell'Armenian Music Awards, avendo vinto le edizioni del 2004, 2005, 2006, 2007 e 2008.\nNel 2006 ha rappresentato l'Armenia all'Eurovision Song Contest con la canzone \"Without Your Love\"."}
{"id": "2421367", "revid": "633110", "url": "https://it.wikipedia.org/wiki?curid=2421367", "title": "Trianna", "text": ""}
{"id": "2421374", "revid": "26630", "url": "https://it.wikipedia.org/wiki?curid=2421374", "title": "Par\u00e8 (Conegliano)", "text": "Par\u00e8 \u00e8 una localit\u00e0 (non \u00e8 considerata frazione) di Conegliano, in provincia di Treviso. Si sviluppa a sud-ovest del capoluogo comunale, distando circa 3\u00a0km dal centro.\nStoria.\nLa localit\u00e0 viene citata almeno dal 1124. Allora vi si trovava una chiesetta dedicata a San Lorenzo, dapprima dipendente dal monastero di Santa Maria del Piave e, dal 1490, dal monastero di Santa Maria degli Angeli di Murano. Dal 1770 Par\u00e8 \u00e8 parte della parrocchia di Collalbrigo e vi rimarr\u00e0 sino al 1955, quando ottenne l'autonomia ecclesiastica.\nMonumenti e luoghi d'interesse.\nChiesa parrocchiale.\nLa parrocchia locale, intitolata alla Beata Maria Vergine di F\u00e1tima, fu costituita nel 1955 scorporando parte del territorio della parrocchia di Collalbrigo. La chiesa \u00e8 pure un edificio recente, progettata dall'architetto Rino Polese, terminata nel 1967 e consacrata nel 2005.\nVilla Olivoti.\nVilla Olivoti \u00e8 una struttura settecentesca, attualmente restaurata, situata nel centro di Par\u00e8. Il complesso si sviluppa in lunghezza, lungo la strada provinciale; le sue forme sono legate al mondo della nobilt\u00e0 rurale, in un contesto oggi fortemente urbanizzato.\nL'edificio padronale, su tre livelli, \u00e8 degno di nota per le due facciate, con al centro una monofora a tutto sesto balaustrata al piano nobile, mentre le altre aperture sono tutte rettangolari e prive di ornamenti.\nVilla Carobolante.\nUna villa veneta cinquecentesca \u00e8 inserita tra gli edifici di via Ortigara: si tratta di Villa Carabolante, la cui facciata presenta centralmente, al piano nobile, una trifora a tutto sesto e, nel sottotetto, un interessante cornicione dentellato.\nVilla Gera.\nVicino alla vasta zona industriale di Campidui, a sud della SS 13 Pontebbana, a Par\u00e8 \u00e8 presente una villa veneta del XVIII secolo, denominata Villa Gera, come la pi\u00f9 famosa Villa Gera sul Colle di Giano. \nSi tratta di un complesso tipicamente settecentesco, con l'edificio padronale rialzato centralmente e terminato da un timpano e le barchesse aperte da archi a tutto sesto.\nNel giardino sono presenti sculture e una peschiera.\nCa' Maresio.\nVilla veneta del XVII secolo, tra gli edifici pi\u00f9 antichi di Par\u00e8.\nFu dimora di campagna della nobile famiglia Maresio e Biadene di Collalbrigo. \nIl conte Antonio Maresio e la sua sposa la nobile Marianna Biadene si insiedio li con i loro sette figli nel 1800, prima come casa di campagna, poi come dimora Ca' Maresio \u00e8 ubicata nell'area collinare, in via Marsiglion, sulla strada di Collalbrigo.\nPonte romano.\nA sud dell'abitato si trova anche un ponte detto \"romano\" (in realt\u00e0 di epoca pi\u00f9 recente) che scavalca il torrente Crevada."}
{"id": "2421376", "revid": "767487", "url": "https://it.wikipedia.org/wiki?curid=2421376", "title": "Aram Asatryan", "text": "\u00c8 stato un cantautore e cantante pop noto per i suoi concerti energici e lo stile musicale caldo e originale.\nLa vita.\nAram Asatryan nacque in una famiglia di rifugiati a Echmiadzin, in Armenia, figlio di Hapet Asatryan e Ashken Mampreyan. Sin dall'infanzia si distinse subito come bambino prodigio, e nel 1985 form\u00f2 la sua prima band. Divenne noto in tutto il mondo per la sua voce e il suo stile musicale. Aram amava molto il suo lavoro e ha dedicato la sua vita alla musica. Il suo amore per il suo paese e per gli armeni, cos\u00ec come per gli altri gruppi etnici dell'Armenia, sono impressi nelle sue canzoni. Quando l'Armenia era in conflitto, ha eseguito brani per i soldati e gli armeni in generale, dando a tutta la popolazione un grande sostegno morale.\nHa eseguito numerosi concerti in Asia, Europa, Russia, Medio Oriente, e in molte citt\u00e0 in Armenia. Ha scritto oltre 500 canzoni e ha fatto molti tour in giro per il mondo. In tutta la sua vita ha ricevuto molti premi tra cui il \"Gusan\" di cui fu insignito il 18 aprile 2003 dal Ministero della Cultura del suo paese. Fino alla sua morte, egli ha risieduto negli Stati Uniti. Era convinto che la sua musica sarebbe passata di generazione in generazione.\nSuo figlio, Artash Asatryan, continua la sua eredit\u00e0 come musicista popolare armeno.\nLa morte.\nAram Asatryan \u00e8 morto tragicamente il 11 luglio 2006 a Oshakan, nella regione Aragatsotn, per un apparente attacco di cuore. Si trovava a un battesimo di una famiglia armena dove aveva partecipato in qualit\u00e0 di padrino. L'attacco mortale al cuore avvenne circa alle 19:00 ora locale. I testimoni raccontano che non mostr\u00f2 i primi soliti sintomi, cos\u00ec come \u00e8 stato riferito che era in un ottimo e caldo umore. Era circondato dai suoi parenti stretti. La sua morte ha portato lo sgomento tra i suoi fan e la nazione armena ha subito una grande perdita dalla sua morte; infatti, egli era considerato un originale cantante pop armeno dei tempi moderni, e veniva chiamato la \"voce dell'Hayastan (il nome armeno per il Paese)\". L'intera famiglia Asatryan ha dato un contributo importante alla musica pop armena post-sovietica."}
{"id": "2421378", "revid": "6923", "url": "https://it.wikipedia.org/wiki?curid=2421378", "title": "Circuito cittadino di Valencia", "text": ""}
{"id": "2421379", "revid": "1305772", "url": "https://it.wikipedia.org/wiki?curid=2421379", "title": "Eagle", "text": "Eagle (\"aquila\" in lingua inglese) pu\u00f2 riferirsi a:"}
{"id": "2421381", "revid": "125387119", "url": "https://it.wikipedia.org/wiki?curid=2421381", "title": "Luigi Manzoni", "text": "Biografia.\nDopo essersi laureato in scienze agrarie all'universit\u00e0 di Pisa nel 1912, fu docente e ricercatore con oltre 70 pubblicazioni. I temi a lui cari riguardavano l'anatomia della vite e i consumi idrici delle piante. Di lui si parla in occasione degli \"incroci Manzoni\".\nNel giugno del 1933 divenne Preside sino al 1958 della Scuola enologica di Conegliano occupandosi della ripresa delle attivit\u00e0 didattiche al termine della seconda guerra mondiale e della costituzione dell'Unione ex allievi.\nFu anche sindaco di Conegliano dal dicembre 1946 al febbraio 1949, una via porta il suo nome.\nOra riposa assieme alla moglie Augusta Ronchi nel cimitero di Lorenzaga di Motta di Livenza (TV).\nGli incroci Manzoni.\nIl Prof. Luigi Manzoni, a partire dal 1924, cominci\u00f2 per la prima volta in Italia una lunga serie di sperimentazioni sulla vite tramite incrocio con l'intento di individuare nuove variet\u00e0 prima di uve da tavola ed in un secondo momento anche da vino.\nIn sinergia con il Prof. Giovanni Dalmasso impost\u00f2 una serie di combinazioni di incroci utilizzando come parentali una variet\u00e0 internazionale ed una autoctona trevigiana che vennero effettuati tra il 1924 e il 1930 e tra il 1930 e il 1935, con lo scopo di ottenere \"un vitigno ad uva bianca e a uva nera che potesse sostituirsi con vantaggio alle variet\u00e0 sino a quel momento coltivate\".\nAlcuni di questi vitigni posseggono interessanti caratteristiche viticole ed enologiche e stanno assumendo oggi [2012] grande importanza per la produzione di vini \"di qualit\u00e0\" Fonte: Strada dei vini del Piave. Gli Incroci pi\u00f9 famosi e attualmente coltivati:"}
{"id": "2421385", "revid": "110157", "url": "https://it.wikipedia.org/wiki?curid=2421385", "title": "Romulus (silloge)", "text": "Romulus \u00e8 una silloge di favole in prosa in lingua latina del IX secolo.\nStoria.\nIn epoca medievale le \u00abfavole esopiche\u00bb, ossia le favole provviste di \"morale\" di cui sono protagonisti animali che si comportano e parlano come esseri umani, erano molto popolari. Era stato tramandato il nome di Esopo, il greco creatore del genere, e molte raccolte di favole medievali si richiamavano ad Esopo anche nel titolo, solitamente a sproposito. L'autore della maggior parte di favole pervenute in epoca medievale dall'et\u00e0 classica era infatti il poeta latino del I secolo Fedro, il quale le aveva scritte in senari giambici; in epoca medievale il nome di Fedro era per\u00f2 del tutto ignoto e verr\u00e0 nuovamente alla luce solo alla fine del XVI secolo.\nAutore della maggior parte delle favole esopiche era considerato, invece di Fedro, un certo Romolo (in lingua latina: \"Romulus\") che, come dichiarato nel testo, avrebbe tradotto dal greco le favole di Esopo per farle conoscere al figlio Tiberino. Romulus dava pertanto il nome alla silloge di favole in prosa messa insieme forse nel IX secolo partendo da manoscritti di Fedro a noi ignoti e che probabilmente contenevano numerose aggiunte. Il \"Romulus\" si presentava in tre versioni:\nDalle suddette opere in prosa vennero generate alcune opere in versi:"}
{"id": "2421386", "revid": "265990", "url": "https://it.wikipedia.org/wiki?curid=2421386", "title": "Mildred Davis", "text": ""}
{"id": "2421388", "revid": "55935", "url": "https://it.wikipedia.org/wiki?curid=2421388", "title": "Romulus (favolista)", "text": ""}
{"id": "2421389", "revid": "74801", "url": "https://it.wikipedia.org/wiki?curid=2421389", "title": "Stowe (Vermont)", "text": "Stowe \u00e8 una citt\u00e0 degli Stati Uniti d'America, nella contea di Lamoille, nello Stato del Vermont. \u00c8 un'importante localit\u00e0 turistica sia invernale che estiva. La popolazione \u00e8 risultata pari a nel censimento del 2000.\nGeografia fisica.\nSecondo l'United States Census Bureau, la citt\u00e0 ha una superficie di , di cui di acque interne. Come superficie, \u00e8 il secondo pi\u00f9 grande comune dello Stato del Vermont (dopo Chittenden nella Contea di Rutland).\nPopolazione.\nDal censimento del 2000, risulta una popolazione di abitanti, case di propriet\u00e0, e famiglie residenti. La densit\u00e0 della popolazione era di 23,1/km\u00b2. Vi erano unit\u00e0 abitative con una densit\u00e0 media di 14,5/km\u00b2. La popolazione era costituita per il 97,51% razza bianca, 0,28% afro-americani, 0,37% nativi americani, 0,44% asiatici, 0,23% altre razze, e 1,18% di due o pi\u00f9 razze.\nEconomia.\nL'economia di Stowe \u00e8 quasi completamente legata al turismo, sia estivo che invernale. Alberghi, negozi, e ristoranti sono le attivit\u00e0 principali. Il Trapp Family Lodge, in particolare, \u00e8 uno dei pi\u00f9 grandi, ed ospita la maggior parte dei concerti del Vermont Mozart Festival. In inverno, l'area delle piste di sci di Stowe Mountain Resort \u00e8 il maggior centro di impiego della regione. Anche se maggiormente famosa per l'attivit\u00e0 sciistica, anche in estate ed in autunno \u00e8 meta di visitatori."}
{"id": "2421391", "revid": "849621", "url": "https://it.wikipedia.org/wiki?curid=2421391", "title": "Arnaldo Benvenuti", "text": "Biografia.\nDopo aver terminato i suoi studi di pianoforte al Conservatorio di Milano con l'illustre Maestra Erminia Foltran Carpen\u00e8, fondatrice della scuola pianistica di Conegliano, lavor\u00f2 come insegnante presso la Scuola Musicale del Collegio \"Dante Alighieri\". Compose brani per pianoforte e orchestra e il poema sinfonico \"Re Peste\". Divenne docente al Conservatorio di Firenze a soli 26 anni.\nPartecip\u00f2 alla IV Mostra Internazionale Veneta di Musica contemporanea. Mor\u00ec a soli 30 anni, nel 1942 quando stava entrando in possesso della cattedra di pianoforte al Conservatorio di Venezia.\nGli \u00e8 stata intitolata una via della citt\u00e0 di Conegliano.\nNel 1969, su iniziativa dell'allora parroco della parrocchia coneglianese di San Pio X don Romualdo Baldissera, gli \u00e8 stata intitolata una scuola di musica, l'Istituto Musicale \"A. Benvenuti\", tuttora operante."}
{"id": "2421395", "revid": "638792", "url": "https://it.wikipedia.org/wiki?curid=2421395", "title": "Yukiko Kudo", "text": ""}
{"id": "2421396", "revid": "287204", "url": "https://it.wikipedia.org/wiki?curid=2421396", "title": "Moises Solana", "text": ""}
{"id": "2421405", "revid": "729019", "url": "https://it.wikipedia.org/wiki?curid=2421405", "title": "Lunar Crater Observation and Sensing Satellite", "text": "Il Lunar CRater Observation and Sensing Satellite (LCROSS) \u00e8 una sonda spaziale della NASA progettata per rilevare la presenza di depositi di ghiaccio nelle regioni permanentemente in ombra in prossimit\u00e0 dei poli lunari. Tale obiettivo \u00e8 stato raggiunto attraverso l'osservazione dell'impatto sulla superficie lunare dello stadio superiore del razzo vettore Centaur, che ha portato in orbita la sonda vera e propria. L'impatto \u00e8 avvenuto il 9 ottobre 2009 in prossimit\u00e0 del cratere Cabeo. LCROSS, dopo aver attraversato il pennacchio di detriti cos\u00ec sollevatosi, \u00e8 precipitato a sua volta sulla superficie lunare. L'analisi spettrale dei detriti ha indicato la presenza di acqua, confermando alcuni risultati della precedente missione Clementine.\nIl \"Lunar CRater Observation and Sensing Satellite\" venne lanciato il 18 giugno 2009 alle 21:32 UTC a bordo di un razzo Atlas V insieme ad una seconda missione lunare, il \"Lunar Reconnaissance Orbiter\" (LRO). Prima di precipitare sulla Luna, ha percorso un'orbita polare intorno al sistema Terra-Luna di circa 37 giorni ed ha eseguito un sorvolo ravvicinato del nostro satellite.\nPanoramica della missione.\nDurante la prima fase di definizione della missione lunare che sarebbe poi divenuta il \"Lunar Reconnaissance Orbiter\" (LRO), la NASA vagli\u00f2 due possibilit\u00e0: il lancio del solo LRO su un vettore Delta II, oppure, qualora le disponibilit\u00e0 di bilancio l'avessero permesso, l'utilizzo di un vettore pi\u00f9 potente, l'Atlas V, e l'accostamento a LRO di una missione economica per l'individuazione di ghiaccio sulla Luna. Questa seconda soluzione \u00e8 stata preferita, dopo aver selezionato il \"Lunar CRater Observation and Sensing Satellite\" in una gara di opportunit\u00e0 tra 19 progetti.\nLCROSS \u00e8 stato progettato per osservare l'impatto dello stadio superiore del razzo vettore Centaur che l'avrebbe portato in orbita, su una regione permanentemente in ombra situata in vicinanza ad un polo lunare. L'analisi spettrale del pennacchio di detriti avrebbe potuto confermare alcuni risultati della missione Clementine, che suggeriscono la presenza di depositi di ghiaccio nelle regioni lunari che si trovano permanentemente in ombra. La missione \u00e8 costata 79 milioni di dollari.\nIl lancio.\nIl \"Lunar CRater Observation and Sensing Satellite\" e il \"Lunar Reconnaissance Orbiter\" sono stati lanciati dalla Cape Canaveral Air Force Station il 18 giugno 2009 alle 21:32 UTC a bordo di un razzo Atlas V.\nAlle 22:16:43 UTC, 44 minuti dopo il lancio, il \"Lunar Reconnaissance Orbiter\" si \u00e8 separato dall'ultimo stadio del razzo vettore; circa tre ore dopo LCROSS ha acquisito il controllo del razzo Centaur.\nLa crociera.\nIl 23 giugno LCROSS ha eseguito una manovra di fionda gravitazionale con la Luna che ha permesso di inserire la sonda su un'orbita polare intorno al sistema Terra-Luna, ortogonale al piano in cui giace l'orbita lunare, con periodo di circa 37 giorni e denominata: \"Lunar-Gravity Assist, Lunar-Return Orbit\" o LGALRO. La minima distanza raggiunta dalla superficie lunare \u00e8 stata di 3.200\u00a0km. Durante il sorvolo ravvicinato \u00e8 stato testato il funzionamento degli strumenti della sonda: sono stati osservati i crateri Mendeleev, Goddard C e Giordano Bruno e sono stati eseguiti test di osservazione del limbo lunare.\nLa mattina del 22 agosto 2009, i controllori di missione hanno rivelato un'anomalia di funzionamento, causata da un guasto dei sensori, che ha condotto la sonda a bruciare 140 chilogrammi di propellente, pi\u00f9 della met\u00e0 del propellente presente a bordo. L'imprevisto, che ha richiesto al controllo di missione di rivalutare le tempistiche di manovra, non ha impedito il successo della missione.\nDurante la crociera, la sonda ha completato approssimativamente tre orbite. La traiettoria scelta non ha comportato ulteriori sorvoli della Luna per evitare che la sonda potesse essere catturata dalla gravit\u00e0 lunare.\nL'impatto.\nIl 9 ottobre alle 00:50 GMT \u00e8 avvenuta la separazione tra il razzo Centaur e LCROSS. L'impatto sulla superficie lunare \u00e8 avvenuto alle 11.31 UTC (ore 13.31 italiane). Il razzo Centaur ha colpito la Luna vicino al Polo Sud. Punto d'impatto il cratere Cabeo. La velocit\u00e0 con il quale il razzo, dal peso di 2.366\u00a0kg, ha toccato la Luna era di 9.000\u00a0km all'ora. Prima di colpire a sua volta la superficie circa 4 minuti dopo, LCROSS, dal peso di 891\u00a0kg, ha attraversato il pennacchio cos\u00ec sollevato e ne ha potuto analizzare la composizione per controllare l'eventuale presenza d'acqua.\nI due impatti, che sono stati visibili anche agli astronomi amatoriali, sono stati monitorati anche dagli osservatori terrestri e da altri strumenti in orbita, tra cui lo stesso LRO ed il Telescopio spaziale Hubble.\nLa scelta del cratere di impatto \u00e8 stata eseguita da un comitato scientifico entro una lista di crateri fornita dalla NASA, prevalentemente in base ai dati raccolti da LRO e dalla sonda lunare indiana Chandrayaan-1.\nRisultati scientifici.\nPresenza di acqua.\nIl 13 novembre 2009, la NASA ha annunciato che, in seguito ad un'analisi preliminare dei dati raccolti durante l'impatto, \u00e8 confermata la presenza di acqua sulla Luna. La quantit\u00e0 rilevata sembra essere superiore ai 100\u00a0kg. Nello specifico sono state rilevate linee di emissione dell'acqua nello spettro, nel visibile e nell'ultravioletto, del pennacchio generato dall'impatto del razzo Centaur e raccolto da LCROSS. \u00c8 stata inoltre rilevata la presenza di idrossile, prodotto dalla scissione dell'acqua investita dalla radiazione solare."}
{"id": "2421406", "revid": "161273", "url": "https://it.wikipedia.org/wiki?curid=2421406", "title": "LCROSS", "text": ""}
{"id": "2421408", "revid": "599013", "url": "https://it.wikipedia.org/wiki?curid=2421408", "title": "Louis Lepl\u00e9e", "text": "Muore ucciso nella sua casa di Parigi il 6 aprile 1936, poco tempo dopo aver fatto incidere il primo disco alla cantante francese; questo evento provoc\u00f2 una vendetta contro la cantante Edith Piaf, ritenuta complice, che le cost\u00f2 quasi la carriera. La morte di Louis Lepl\u00e8e \u00e8 ancora avvolta dal mistero.\nLa sua figura venne interpretata al cinema dall'attore G\u00e9rard Depardieu nel film \"La vie en rose\" del 2007."}
{"id": "2421409", "revid": "1965277", "url": "https://it.wikipedia.org/wiki?curid=2421409", "title": "Atanasio Cavalli", "text": "Biografia.\nDi origine astigiana, abate appartenente all'ordine dei padri Carmelitano Calzati, inizi\u00f2 la professione dell'insegnamento presso il convento dei Carmelitani a Torino ed in seguito all'Universit\u00e0 di Malta. Nel 1770 chiese ed ottenne la secolarizzazione e si trasfer\u00ec a Roma dove fu docente di fisica e poi di filosofia morale all'Universit\u00e0 gregoriana.\nA Roma Cavalli conobbe Francesco Caetani fondatore nel 1778 di un suo osservatorio astronomico e meteorologico presso il suo palazzo in via delle Botteghe Oscure. L\"'Osservatorio Caetani\" fu uno dei pi\u00f9 rinomati di Roma diretto dapprima dall'abate Luigi De Cesaris, allievo di Audifreddi a Roma e di Slop a Pisa, dal matematico e astronomo portoghese Eusebio da Veiga, gi\u00e0 direttore dell'Osservatorio del collegio dei Gesuiti di Lisbona e ultimo professore dell'Aula de Esfera, e poi da Atanasio Cavalli. Questi ultimi due astronomi si impegnarono nella raccolta di una serie di osservazioni astronomiche pubblicate nelle Effemeridi Romane. \nA lui va dato il merito del perfezionamento dell'anemoscopio, invent\u00f2 l'anemometro ed il sismoscopio a mercurio che oltre le scosse del terremoto registrava anche l'ora in cui era avvenuto.\nIl 14 gennaio 1784 divenne socio dell'Accademia delle scienze di Torino.\nPubblic\u00f2 anche alcune opere in versi.\nMor\u00ec a Roma il 10 ottobre 1797."}
{"id": "2421414", "revid": "111463368", "url": "https://it.wikipedia.org/wiki?curid=2421414", "title": "Simple Life", "text": "Simple Life \u00e8 un brano composto ed interpretato da Elton John; il testo \u00e8 di Bernie Taupin.\nIl brano.\nLa canzone costituisce la prima traccia del celebre album del 1992 \"The One\"; influenzata dall'elettronica molto in voga all'inizio degli anni Novanta, mette in evidenza Elton e Mark Taylor alle tastiere. Olle Romo si occupa della batteria e delle percussioni, mentre Adam Seymour si cimenta alle chitarre. Pino Palladino \u00e8 presente al basso. Il testo di Bernie Taupin significa letteralmente \"Vita Semplice\", e pu\u00f2 rincondursi alle vicende personali di Elton, che all'epoca si era appena ristabilito dalla dipendenza da alcool e droghe e dalla bulimia.\n\"Simple Life\" fu distribuita come ultimo estratto dell'album \"The One\", nel 1993; raggiunse una #44 UK e una #30 USA, ma anche una #3 canadese. Nella classifica statunitense della musica Adult contemporary, inoltre, raggiunse addirittura la prima posizione."}
{"id": "2421415", "revid": "1543377", "url": "https://it.wikipedia.org/wiki?curid=2421415", "title": "Campionato cecoslovacco di scacchi", "text": "Il Campionato cecoslovacco di scacchi \u00e8 stato un torneo di scacchi che si \u00e8 disputato dal 1919 al 1992 per determinare il miglior giocatore della Cecoslovacchia.\nI tornei furono quasi regolarmente biennali fino alla seconda guerra mondiale, nel corso della quale si tennero solamente i campionati di Boemia e Moravia. Nel 1946 i tornei ripresero con cadenza biennale fino al 1952, anno in cui diventarono annuali. L'ultimo campionato fu disputato nel 1992.\nDodici campionati furono dei tornei internazionali; in questi casi campione cecoslovacco era dichiarato il giocatore di nazionalit\u00e0 cecoslovacca col miglior piazzamento.\nLo scacchista con il maggior numero di vittorie \u00e8 stato Lud\u011bk Pachman, sette volte campione tra il 1946 e il 1966; in questa classifica \u00e8 seguito da Vlastimil Hort (sei vittorie), \u013dubom\u00edr Ft\u00e1\u010dnik (cinque vittorie), mentre tre volte vincitori sono stati Miroslav Filip, Vlastimil Jansa, Karel Opo\u010densk\u00fd e Jan Smejkal.\nLista dei vincitori.\nNel caso dei tornei internazionali, il vincitore \u00e8 indicato con un asterisco e tra parentesi \u00e8 indicato il suo piazzamento complessivo."}
{"id": "2421421", "revid": "287204", "url": "https://it.wikipedia.org/wiki?curid=2421421", "title": "PBZ Zagreb Indoors 2008", "text": "Il PBZ Zagreb Indoors 2008 \u00e8 stato un torneo di tennis giocato sul cemento indoor. \n\u00c8 stata la 5\u00aa edizione del PBZ Zagreb Indoors, \nche fa parte della categoria International Series nell'ambito dell'ATP Tour 2008.\nSi \u00e8 giocato al Dom Sportova di Zagabria in Croazia, dal 23 febbraio al 1\u00ba marzo 2008.\nCampioni.\nSingolare.\n Serhij Stachovs'kyj ha battuto in finale Ivan Ljubi\u010di\u0107, 7\u20135, 6\u20134\nDoppio.\n Paul Hanley / Jordan Kerr hanno battuto in finale Christopher Kas / Rogier Wassen, 6\u20133, 3\u20136, 10\u20138"}
{"id": "2421429", "revid": "155634", "url": "https://it.wikipedia.org/wiki?curid=2421429", "title": "Lega Nazionale A 1995-1996 (hockey su ghiaccio)", "text": "La stagione 1995-1996 del campionato svizzero di hockey su ghiaccio ha visto campioni i Kloten Flyers, mentre la regular season \u00e8 stata vinta dall'SC Bern.\nPlayout.\nHC Fribourg-Gott\u00e9ron 4 - Lausanne HC 0 (5-1; 7-2; 3-1; 4-3)\nSpareggio (LNA-LNB).\nL'HC La Chaux-de-Fonds viene promosso in LNA, mentre GCK Lions e Lausanne HC vanno in LNB."}
{"id": "2421439", "revid": "110157", "url": "https://it.wikipedia.org/wiki?curid=2421439", "title": "Pair a Dice Found", "text": "Pair a Dice Found \u00e8 un album degli Hot Tuna pubblicato nel 1990.\nMusicisti.\nIt's Alright With Me\nParchman Farm\nUrban Moon\nEve of Destruction\nAK-47\nShot in the Act\nBrand New Toy\nTo Be With You\nFlying in the Face of Mr. Blue\nLove Gone Flat\nBulletproof Vest\nKen Takes a Lude\nSan Francisco Bay Blues\nHappy Turtle Song"}
{"id": "2421440", "revid": "1372005", "url": "https://it.wikipedia.org/wiki?curid=2421440", "title": "Rudolph Minkowski", "text": "Figlio di Oskar Minkowski, suo zio era Hermann Minkowski.\nLo studio di Rudolph Minkowski \u00e8 stato soprattutto indirizzato alle supernovae delle quali, insieme con Walter Baade, svilupp\u00f2 la classificazioni in due classi (Tipo I and Tipo II).\nHa scoperto la cometa non periodica C/1950 K1 Minkowski. \u00c8 stato il co-scopritore, assieme a Wilson, dell'asteroide Apollo 1620 Geographos e scopritore della Nebulosa M2-9."}
{"id": "2421442", "revid": "729019", "url": "https://it.wikipedia.org/wiki?curid=2421442", "title": "Battaglia di Rac\u0142awice", "text": "La battaglia di Rac\u0142awice fu combattuta il 4 aprile 1794 tra l'esercito polacco e quello dell'impero russo nei pressi del villaggio di Rac\u0142awice nella regione storica della Piccola Polonia, e diede l'inizio alla campagna denominata Rivolta di Ko\u015bciuszko.\nUn dipinto di rievocazione della battaglia si trova a Breslavia ed \u00e8 denominato Panorama di Rac\u0142awice."}
{"id": "2421443", "revid": "287204", "url": "https://it.wikipedia.org/wiki?curid=2421443", "title": "De Benedetti", "text": ""}
{"id": "2421445", "revid": "287204", "url": "https://it.wikipedia.org/wiki?curid=2421445", "title": "Illinoiano", "text": "Lo stadio Illinoiano \u00e8 il nome usato dai geologi del Quaternario nel Nord America per designare il periodo di tempo geologico durante il quale furono depositati i sedimenti del Pleistocene intermedio, compresi anche quelli dell\"Illinoian Glacial Lobe\". Esso precede lo stadio Sangamoniano e segue il Pre-illinoiano nel Nord America. Lo stadio Illinoiano viene definito come il periodo di tempo geologico durante il quale le tilliti e il deposito di dilavamento glaciale, che comprende la grande massa della Formazione di Glasford, si accumularono per creare l\"Illinoian Glacial Lobe\".\nDefinizione.\nNella loro esposizione tipo nella contea di Peoria, Illinois, i depositi illinoiani sono costituiti di tre elementi di till della Formazione di Glasford. Essi coprono eccessivamente i till Pre-illinoiani, dove lo \"Yarmouth Soil\" (paleosuolo) si \u00e8 sviluppato, della Formazione di Banner. In questa esposizione, la Formazione di Glasford Illinoiana, dove il \"Sangamon Soil\" interglaciale (palesosol) si \u00e8 sviluppato, \u00e8 coperto dal loess dell'antico stadio Wisconsin, chiamato \"Roxana Silt\". Un paleosuolo, detto \"Pike Soil\", separa due degli elementi di till dentro la Formazione di Glasford.\nCorrelazione.\nFin dal 1986, lo stadio Illinoiano \u00e8 stato interpretato come costituito di glaciazioni, L'antico Illinoniano (stadio dell'isotopo marino 8) e le tarde glaciazioni illinoiane (stadio dell'isotopo marino 6) e il periodo interglaciale intermedio (stadio dell'isotopo marino 7). In questa interpretazione, il \"Pike Soil\" viene proposto come un paleosuolo interglaciale (stadio dell'isotopo marino 7). Secondo questa interpretazione, lo stadio Illinoiano inizia circa 300.000 anni fa e termina circa 130.000 anni fa.\nTuttavia, studi posteriori dei depositi fluviali sulla Formazione Pearl e \"till\" glaciali illinoiane della Formazione Glasford, i quali riempiono un'antica e sepolta valle del fiume Mississippi nell'Illinois centro-settentrionale, dimostrarono che lo stadio Illinoiano nella sua area tipo \u00e8 costituito di glaciazioni che accadevano solo durante lo stadio dell'isotopo marino 6. L'et\u00e0 dei sedimenti fluviali preglaciali sottostanti il till pi\u00f9 vecchio conosciuto (\"Kellerville Member\") della Formazione di Glasford produce date di luminescenza stimolata otticamente (OSL) che raggiungono una media di 160.000 BP. I sedimenti fluviali pi\u00f9 vecchi, che coprono la roccia nella parte pi\u00f9 profonda della valle vennero datati tramite l'OSL intorno a 190.000 BP. Queste date OSL dimostrano che lo stadio Illinoiano \u00e8 temporaneamente equivalente solo allo stadio dell'isotopo marino 6, il quale termina a 130.000 BP, iniziando a 191.000 BP. Se lo stadio Illinoiano \u00e8 limitato nella durata dello stadio dell'isotopo marino 6, il suolo di Yarmouth (paleosuolo) misura un periodo di tempo geologico equivalente allo stadio dell'isotopo marino 7, 8, 9, 10, e 11.\nLo stadio Illinoiano nel Nord America non \u00e8 esattamente equivalente allo stadio Wolstoniano delle Isole Britanniche. Il Wolstoniano \u00e8 equivalente allo stadio dell'isotopo marino 6, 7, 8, 9, e 10. e, perci\u00f2, iniziava circa 352.000 anni fa, terminando 130.000 anni fa. Come risultato, lo stadio Illinoiano \u00e8 soltanto temporaneamente equivalente al medio e tardo stadio Wolstoniano o soltanto tardo Wolstoniano nelle Isole Britanniche. Nel Nord America, il termine \"Wolstonian Stage\" non viene utilizzato dai geomorfologi e geologi del Quaternario per designare i depositi glaciali e i paleosuoli giacenti tra i suoli Sangamon e Yarmouth (paleosuoli).\nEstensione.\nDurante lo Stadio Illinoiano, il Laurentide copriva circa l'85% dell'Illinois. Nella sua massima estensione, questo ghiacciaio raggiungeva la parte pi\u00f9 meridionale nel Nord America vicino Carbondale (Illinois); il margine del ghiacciaio Illinoiano giaceva pi\u00f9 a sud dell'estensione pi\u00f9 meridionale, Contea di Douglas (Kansas), di ogni altro ghiacciaio pre-illinoiano."}
{"id": "2421448", "revid": "88740", "url": "https://it.wikipedia.org/wiki?curid=2421448", "title": "Catania (disambigua)", "text": ""}
{"id": "2421450", "revid": "767487", "url": "https://it.wikipedia.org/wiki?curid=2421450", "title": "Live at Sweetwater", "text": "Live at Sweetwater \u00e8 un album live degli Hot Tuna registrato nel 1992 a Mill Valley in California. \u00c8 il primo lavoro pubblicato con la Relix Records che ha poi curato la ristanpa di due precedenti lavori: Splashdown, Historic Live Tuna). Sono presenti, come ospiti, Bob Weir dei Grateful Dead e la cantante blues Maria Muldaur.\nNel 2004 la Eagle Records ha rimasterizzato l'album aggiungendovi quattro brani tratti dallo stesso concerto."}
{"id": "2421453", "revid": "1494169", "url": "https://it.wikipedia.org/wiki?curid=2421453", "title": "Taormina (disambigua)", "text": ""}
{"id": "2421456", "revid": "305248", "url": "https://it.wikipedia.org/wiki?curid=2421456", "title": "Passaggio per nome", "text": ""}
{"id": "2421458", "revid": "88740", "url": "https://it.wikipedia.org/wiki?curid=2421458", "title": "Randazzo (disambigua)", "text": ""}
{"id": "2421460", "revid": "98077", "url": "https://it.wikipedia.org/wiki?curid=2421460", "title": "Atanasio Kircher", "text": ""}
{"id": "2421461", "revid": "237256", "url": "https://it.wikipedia.org/wiki?curid=2421461", "title": "Vassili Zaizef", "text": ""}
{"id": "2421465", "revid": "123952466", "url": "https://it.wikipedia.org/wiki?curid=2421465", "title": "Christian Boltanski", "text": "Nato a Parigi da padre di origine Ucraina e da madre corsa, era fratello del sociologo Luc Boltanski. Ha insegnato alla Scuola nazionale superiore di belle arti di Parigi e viveva a Malakoff, nella regione dell'\u00cele-de-France, con la moglie Annette Messager, artista anch'essa con la quale saltuariamente collaborava: insieme sono considerati tra i principali artisti contemporanei francesi.\nBoltanski \u00e8 noto soprattutto per le sue installazioni artistiche, anche se lui stesso amava definirsi \"pittore\", pur avendo da tempo abbandonato questo ambito. Il suo lavoro artistico \u00e8 pervaso dal tema della morte, della memoria e della perdita, per questo numerose sono le creazioni di memoriali degli anonimi e di chi \u00e8 scomparso.\nNei suoi anni d'esordio i dipinti di Boltanski riguardavano primariamente temi di rilevanza storica; intorno agli anni settanta inizia la ricerca del suo passato attraverso una profonda ricerca introspettiva che gli forn\u00ec nuovi spunti per altre opere basate sulla rappresentazione del \"non-vero\" e di \"verit\u00e0 fondamentali\". Boltanski ricostru\u00ec cos\u00ec la sua infanzia, sfruttando varie tecniche artistiche (video, fotografie, teatro) senza per questo rinunciare alla sua essenza di \"pittore\".\nBiografia.\nChristian Boltanski nasce alla fine della Seconda guerra mondiale da padre ebreo e da madre cattolica, per questo \u00e8 in lui molto vivo il ricordo della Shoah. Ha iniziato a dipingere nel 1958 all'et\u00e0 di 13 anni senza perci\u00f2 avere una vera formazione artistica, nel senso tradizionale del termine.\nBoltanski nel 1967 smette di dipingere per dedicarsi alla sperimentazione e alla scrittura, attraverso lettere e documenti che invia ai grandi artisti dell'epoca, incorporando nella sua opera elementi del suo mondo personale e della sua biografia, reale o immaginaria, che diventano il tema principale dei suoi lavori.\nChristian Boltanski \u00e8 stato scelto per rappresentare la Francia alla Biennale di Venezia del 2011: l'artista ha scelto come curatore Jean-Hubert Martin, ex direttore della \"Kunsthalle\" di Berna, del \"Centre Pompidou\" di Parigi, del \"Museo delle arti prime o delle arti e civilt\u00e0 d'Africa, Asia, Oceania e Americhe del Quai Branly\" e del \"Museum Kunst Palast\" di D\u00fcsseldorf, e ora \"conservateur du patrimoine\". Nel 2009 gli \u00e8 stato assegnato il Premio De Gaulle-Adenauer, ex aequo con il tedesco Anselm Kiefer.\nNel 2010 al Grand Palais di Parigi, nel contesto della rassegna \"Monumenta\", presenta la sua creazione intitolata \"People\".\nAttivit\u00e0 artistica.\nBoltanski cerca di emozionare attraverso tutte le espressioni artistiche che usa: foto, film, video. I temi principali delle sue opere sono la memoria, l'infanzia, l'inconscio e la morte. Utilizza vari materiali come vecchie fotografie, oggetti trovati, cartone, plastilina, lampade, candele.\nUna delle peculiarit\u00e0 di Boltanski \u00e8 la sua capacit\u00e0 di ricreare momenti di vita con oggetti che non sono mai appartenuti a lui, ma che egli considera come tali. Egli immagina una vita, si riappropria di oggetti e tutti i suoi file, libri e collezioni sono depositarie di ricordi dal forte potere emotivo.\nLe opere di Boltanski evocano il ricordo dell'infanzia e quello dei propri morti, una storia personale come la storia di tutti. Nel 1972 intitola una sezione della sua mostra \"mitologia individuale\", un concetto molto rappresentativo della relazione di Boltanski con l'autobiografia.\nBoltanski ha messo in evidenza in alcuni dei suoi video le sofferenze patite dagli ebrei durante la Seconda guerra mondiale: essi esprimono senza parole l'orrore della guerra. L'\"assenza\" \u00e8 un tema ricorrente nel suo lavoro: i video come le foto sono \"presenze\", ricordi che fanno rivivere gli assenti.\nChristian Boltanski \u00e8 stato membro di \"Narrative Art\", un movimento che rivendica l'uso della fotografia anche senza testo: il loro rapporto deve essere un rapporto mentale."}
{"id": "2421467", "revid": "767487", "url": "https://it.wikipedia.org/wiki?curid=2421467", "title": "Live at Sweetwater Two", "text": "Live at Sweetwater Two \u00e8 un album live degli Hot Tuna registrato nel 1993 a Mill Valley in California e contiene una serie di brani non inclusi nel precedente Live at Sweetwater, pubblicato pochi mesi prima. Anche in questo album sono presenti, come ospiti, Bob Weir dei Grateful Dead e la cantante blues Maria Muldaur.\nNel 2004 la Eagle Records lo ha rimasterizzato aggiungendo tre brani tratti dallo stesso concerto."}
{"id": "2421468", "revid": "287204", "url": "https://it.wikipedia.org/wiki?curid=2421468", "title": "William Cranch Bond", "text": "Biografia.\nWilliam Bond era figlio di un orologiaio, istruito dal padre e grazie alla sua predisposizione per l'ingegneria, Bold ha costruito il suo primo orologio all'et\u00e0 di 15 anni. In seguito \u00e8 subentrato al padre negli affari diventando un esperto orologiaio.\nNel 1806, all'et\u00e0 di 17 anni, Bond ha osservato un'eclissi di Sole, da quel momento \u00e8 diventato un appassionato astronomo amatoriale. Quando ha costruito la sua prima casa, ha dedicato una camera ad osservatorio con un'apertura nel tetto da cui poteva osservare il cielo con il suo telescopio.\nNel 1815, su incarico dell'Universit\u00e0 di Harvard, ha viaggiato in Europa per raccogliere informazioni sugli osservatori europei.\nIl 18 luglio del 1819 Bond ha sposato una sua cugina, Selina Cranch, da cui ha avuto sei figli, 4 maschi e 2 femmine, tra cui George Phillips Bond, anch'egli astronomo, con cui ha condiviso numerose scoperte. Alla morte della moglie Selina, avvenuta nel 1831, Bond ne ha sposato la sorella maggiore, Mary Roope Cranch.\nNel 1839 Bond ha trasferito gratuitamente il suo equipaggiamento astronomico presso l'Universit\u00e0 di Harvard, che lo ha usato per le osservazioni astronomiche dell'Universit\u00e0. Nel 1843, grazie al grande interesse di pubblico che una cometa aveva suscitato, Harvard \u00e8 riuscita a raccogliere 25.730 dollari per la costruzione di un osservatorio all'avanguardia. Bond ha progettato la struttura e la postazione d'osservazione (entrambi ancora usati oggigiorno), e l'Universit\u00e0 ha comprato un telescopio rifrattore da 38 centimetri, la stessa misura del pi\u00f9 grande telescopio del tempo. Il telescopio ha visto la prima luce il 24 giugno del 1847 ed \u00e8 stato puntato verso la Luna.\nOnorificenze.\nIn onore di Bond sono stati battezzati numerosi oggetti, tra cui:"}
{"id": "2421469", "revid": "73125", "url": "https://it.wikipedia.org/wiki?curid=2421469", "title": "William C. Bond", "text": ""}
{"id": "2421472", "revid": "1573940", "url": "https://it.wikipedia.org/wiki?curid=2421472", "title": "Mirror (D'espairsRay)", "text": "Mirror \u00e8 il secondo album in studio del gruppo giapponese D'espairsRay, pubblicato nel 2009."}
{"id": "2421475", "revid": "287204", "url": "https://it.wikipedia.org/wiki?curid=2421475", "title": "Olympia (stadio)", "text": "LOlympia \u00e8 uno stadio calcistico di Helsingborg, ed \u00e8 lo stadio che ospita le partite giocate in casa dell'Helsingborgs IF. Costruito nel 1898 e ristrutturato pi\u00f9 volte, pu\u00f2 ospitare fino a 16\u00a0500 spettatori.\nIl record di maggior affluenza risale al 14 maggio 1954, quando 26\u00a0154 persone occorsero ad assistere all'incontro fra Helsingborgs IF e .\nQui si sono disputate due partite dei Mondiali di calcio del 1958, rispettivamente Germania-Cecoslovacchia terminata sul 2-2 e Cecoslovacchia-Argentina finita 6-1. Inoltre si sono giocate qui sette partite dei Mondiali femminili di calcio del 1995.\nNel suo stadio di casa, il 9 agosto 2000, l'Helsingborg batt\u00e9 l'Inter per 1-0, qualificandosi poi alla fase a gironi della Coppa dei Campioni 2000-2001, giocando qui le gare interne contro Bayern Monaco, Paris Saint-Germain e Rosenborg.\nNel 2002 l'Olympia ha ospitato tre incontri del Campionato europeo di calcio femminile Under-19, inclusa la finale, vinta dalla sulla .\nNel 2009 l'Olympia ha ospitato anche quattro incontri dei Campionati europei Under-21 di calcio, tra cui una semifinale.\nNonostante i vari ammodernamenti apportati nel corso degli anni, nell'ottobre 2014 \u00e8 stato ufficializzato un rinnovamento quasi totale dell'impianto: i lavori, che stando alle dichiarazioni iniziali hanno avuto un costo previsto di 408 milioni di corone svedesi, sono stati ultimati nel 2017."}
{"id": "2421476", "revid": "7077", "url": "https://it.wikipedia.org/wiki?curid=2421476", "title": "Simbolo di Sant'Atanasio", "text": ""}
{"id": "2421478", "revid": "167900", "url": "https://it.wikipedia.org/wiki?curid=2421478", "title": "Status of forces agreement", "text": ""}
{"id": "2421479", "revid": "729019", "url": "https://it.wikipedia.org/wiki?curid=2421479", "title": "Giacinto Boni", "text": "Carriera.\nGiocatore.\nDa giocatore, nel ruolo di difensore, Boni ha militato nel campionato di Serie A con oltre 250 presenze, vestendo la maglia dell'HC Bolzano (con il quale ha vinto tre scudetti italiani, nel 1985, 1988 e 1990), dell'AS Mastini Varese, dell'HC Courmaosta e del SHC Fassa. Ha concluso la sua carriera da giocatore militando in Germania, nella terza serie, con la squadra dell'EC Ulm/Neu-Ulm.\nLa morte di Miran Schrott.\nIl 14 gennaio 1992, in uno scontro di gioco durante la partita di serie B fra il suo CourmAosta ed il Gardena, Boni colp\u00ec al petto con la stecca il giocatore altoatesino Miran Schrott. Schrott si accasci\u00f2 al suolo, fu trasportato all'ospedale di Chamonix dove mor\u00ec poche ore dopo. Boni fu indagato e processato con l'accusa di omicidio preterintenzionale.\nLa federazione lo sospese dapprima per la parte finale della stagione 1991-1992, poi, nel mese di giugno 1992, la procura federale chiese la sua radiazione, che divenne, nel successivo mese di dicembre, una squalifica fino al 30 settembre 1994. Poco pi\u00f9 di un mese dopo la federazione annull\u00f2 la squalifica, complice anche una protesta dei giocatori di tutte le squadre (ad eccezione di quelli del Gardena), organizzata da Maurizio Catenacci, che ritardarono l'inizio delle gare.\nL'accusa fu poi , e Boni condannato a tre mesi di reclusione, commutati in multa: i giudici riconobbero che l'azione fu un normale fallo di gioco, senza reale volont\u00e0 di fare male.\nAllenatore.\nHa allenato per quattro stagioni l'ERC Ingolstadt, in seconda serie (1999-2002) ed in Deutsche Eishockey Liga (2002-2003).\nSi \u00e8 trasferito poi in Austria dove - per quattro stagioni (2003-2007) - ha allenato i Vienna Capitals, vincendo anche un campionato (2004-2005). Nel 2005, la nazionale maschile austriaca retrocesse dal gruppo A alla I divisione, e la nazionale fu affidata a Boni, che riusc\u00ec a vincere i mondiali di I divisione del 2006, ma non a salvarsi nei successivi mondiali 2007, dimettendosi. Nel 2007 lasci\u00f2 anche i Capitals per trasferirsi in un'altra squadra austriaca, i Black Wings Linz.\nDirigente.\nDopo due stagioni sulla panchina del Linz, nell'estate del 2009 (anche se l'annuncio era stato dato gi\u00e0 nel dicembre precedente) Boni \u00e8 tornato all'ERC Ingolstadt, ma nel ruolo di direttore sportivo. Dal 15 gennaio 2014 ha lasciato la squadra, per divergenze con la dirigenza del club.\nRitorno in panchina.\nDopo oltre un anno di stop, nel febbraio 2015 Boni ha fatto ritorno sulla panchina dei Vienna Capitals, dove ha sostituito Tom Pokel poco prima dell'inizio dei playoff della EBEL 2014-2015. Al termine della successiva stagione 2015-2016, Boni ha lasciato i Capitals."}
{"id": "2421481", "revid": "59338", "url": "https://it.wikipedia.org/wiki?curid=2421481", "title": "Arthur Edward Powell", "text": ""}
{"id": "2421488", "revid": "1149807", "url": "https://it.wikipedia.org/wiki?curid=2421488", "title": "Evolution (serie animata)", "text": "Evolution (\"Alienators: Evolution Continues\", noto come \"Evolution: the Animated Series\" nel Regno Unito) \u00e8 una serie animata statunitense basata sul film \"Evolution\".\nTrama.\nLa serie ha le stesse premesse del film. Un meteorite si schianta nel deserto dell'Arizona: esso trasporta organismi extra-terrestri che si evolvono molto velocemente in creature mostruose, i Genus, guidati da un umanoide di nome Scopes. Una squadra di scienziati, gli Alienators, deve eliminare questi alieni prima che distruggano la vita sulla Terra."}
{"id": "2421494", "revid": "1627355", "url": "https://it.wikipedia.org/wiki?curid=2421494", "title": "La domenica delle salme", "text": "La domenica delle salme \u00e8 una canzone di Fabrizio De Andr\u00e9 inclusa nell'album \"Le nuvole\" (1990). Bench\u00e9 firmata indistintamente da De Andr\u00e9 e Mauro Pagani, come tutti gli altri frutti della loro collaborazione, i due autori non hanno nascosto che il primo fu essenzialmente autore del testo, mentre Pagani si occup\u00f2 della musica. Pagani ricorda che, nella genesi del testo, De Andr\u00e9 compose in un insieme organico una serie di brevi frasi appuntate dai quotidiani nel corso dei due anni precedenti.\nIl brano si aggiudic\u00f2 la Targa Tenco alla Migliore Canzone nel 1991.\nL'inizio del brano \u00e8 costituito dall'esecuzione di buona parte di \"Giugno\" (da \"Le stagioni\" op.37a) di P\u00ebtr Il'i\u010d \u010cajkovskij da parte del pianista Andrea Carcano. La medesima esecuzione compare anche nel finale del brano \"Ottocento\" che fa sempre parte dell'album \"Le nuvole\".\nLa canzone, insieme a \"Ottocento\", sempre tratta dall'album \"Le nuvole\", era il leitmotif della rubrica \"Italia bella\", tenuta da Marco Messeri all'interno del programma televisivo \"Avanzi\".\nNascita del brano.\nLa musica \u00e8 scritta con Mauro Pagani, mentre il testo \u00e8 di De Andr\u00e9. Racconta Pagani:\nNel testo del brano De Andr\u00e9 cita il suo \"\u00abillustre cugino de Andrade\u00bb\" in riferimento al poeta brasiliano Oswald de Andrade.\nUn'altra citazione nel testo \u00e8 per Renato Curcio, fondatore delle Brigate Rosse, paragonato al carbonaro Piero Maroncelli.\nVengono inoltre citati i \"palastilisti\", con riferimento al \"PalaTrussardi\" di Milano, che prende appunto il nome da uno stilista ed \u00e8 presente un atto d'accusa esplicito contro il mondo della musica e i colleghi cantautori divenuti secondo l'autore dei meri \"servitori del potere\", intrattenitori o fautori di cause di facciata: \u00abvoi che avete cantato sui trampoli e in ginocchio / coi pianoforti a tracolla / vestiti da Pinocchio / voi che avete cantato per i Longobardi e per i centralisti / per l'Amazzonia e per la pecunia / nei palastilisti / e dai padri Maristi / voi avevate voci potenti / lingue allenate a battere il tamburo / voi avevate voci potenti / adatte per il vaffanculo\u00bb. Tra i cantanti a cui si allude, possibili anche due riferimenti diretti ad Antonello Venditti ed Edoardo Bennato, cantautori \"politicamente impegnati\" nel decennio precedente, con allusioni ironiche all'album di Bennato \"Burattino senza fili\" (ispirato al libro di Carlo Collodi) e al testo della canzone di Venditti \"Notte prima degli esami\" (\"Io mi ricordo, quattro ragazzi con la chitarra / E un pianoforte sulla spalla\"). \nSono presenti riferimenti a fatti di cronaca che hanno l'intento di porre l\u2019attenzione sulla pericolosit\u00e0 dell\u2019insorgere di gruppi estremisti di destra in Italia ed all'estero. Tra di essi all'inizio del brano \u00e8 citato l'omicidio di un senzatetto ospite presso il Pio Albergo Trivulzio, nota casa di cura per gli anziani meno abbienti di Milano detta comunemente \"Baggina\" (da cui, due anni dopo la scrittura della canzone, partir\u00e0 la prima inchiesta che porter\u00e0 allo scandalo di Tangentopoli), il quale fu bruciato vivo nel suo letto. Il riferimento alla \"scimmia del Quarto Reich\" che \"ballava la polka sopra il muro\" fu invece cos\u00ec spiegato da De Andr\u00e9: \u00abSono molto preoccupato, in Germania Est ci sono state violazioni di tombe ebraiche ed \u00e8 una cosa che si sta diffondendo in tutta Europa; mi sembra un rigurgito nazista\u00bb.\nVideoclip.\nDella canzone venne girato un videoclip diretto da Gabriele Salvatores, il primo dove appare De Andr\u00e9 stesso (riapparir\u00e0 l'anno successivo nel video di \"Megu Megun\" diretto dallo stesso Salvatores, con un ancora non molto conosciuto Claudio Bisio protagonista del videoclip), nel quale le immagini, a volte molto crude e provocatorie (campi di concentramento, maiali, ripugnanti \"w\u00fcrstel\", prostitute ed altro), spesso provenienti dallo schermo televisivo, accompagnano le taglienti e polemiche strofe, talvolta in modo enigmatico."}
{"id": "2421495", "revid": "80598", "url": "https://it.wikipedia.org/wiki?curid=2421495", "title": "La Domenica delle Salme", "text": ""}
{"id": "2421496", "revid": "838137", "url": "https://it.wikipedia.org/wiki?curid=2421496", "title": "La Floresta", "text": "La Floresta pu\u00f2 riferirsi a diversi toponimi:"}
{"id": "2421508", "revid": "1305772", "url": "https://it.wikipedia.org/wiki?curid=2421508", "title": "Status of Forces Agreement", "text": "Status of Forces Agreement (letteralmente \"Accordo sullo Status delle Forze (Armate)\", SOFA) \u00e8 l'espressione inglese con cui si designa un'intesa giuridica tra un paese e uno Stato straniero che staziona forze armate in quel paese.\nFirmatari.\nGli Stati Uniti schierano il pi\u00f9 grande numero di militari in paesi stranieri: per tale ragione, detengono anche il maggior numero di SOFA. Il Regno Unito, la Francia, l'Australia, la Germania, l'Italia, la Russia, la Corea del Sud e molteplici altre nazioni schierano ugualmente truppe in paesi stranieri: anch'essi hanno firmato SOFA. Nel passato, l'Unione Sovietica aveva firmato SOFA con i suoi paesi satelliti.\nLa maggior parte dei SOFA firmati dagli Stati Uniti sono pubblici, gli altri sono classificati. Ad esempio, il Giappone ha firmato un SOFA nel 1960.\nTermini.\nUn SOFA \u00e8 destinato a chiarire i termini in base ai quali le truppe di stanza possono intervenire e devono comportarsi. Le questioni relative alle operazioni militari, come la localizzazione delle basi e l'accesso ai servizi, sono coperti da intese separate.\nUn SOFA si concentra pi\u00f9 spesso sui problemi giuridici che circondano le attivit\u00e0 del personale militare e dei suoi beni. Pu\u00f2 prevedere i diritti di entrata e di uscita dal paese, le imposte dovute, i servizi postali o i contratti di lavoro per i nativi del paese ospite. Ci\u00f2 nonostante, i punti pi\u00f9 importanti di queste intese sono quelli che regolano le giurisdizioni civile e penale sulle basi militari.\nPer le cause civili, un SOFA indica come i danni causati dalle truppe saranno indennizzati. Per le cause penali, gli indennizzi variano.\nPer quanto riguarda i SOFA statunitensi, le corti di giustizia statunitensi sono le sole abilitate a giudicare i reati commessi da un soldato contro un altro dipendente dell'esercito o durante il suo servizio militare. Abitualmente, gli altri reati sono di competenza nazionale.\nApplicazione.\nL'applicazione dei SOFA \u00e8 complicata dal fatto che parecchi paesi ospiti hanno sentimenti contraddittori verso le truppe straniere schierate sul loro territorio. Le domande di rinegoziazione dei SOFA sono spesso accompagnate da pretese di partenza delle truppe.\nUgualmente, esistono problemi che riguardano i costumi nazionali. Ad esempio, gli Stati Uniti e i paesi ospiti in genere si trovano d'accordo su ci\u00f2 che costituisce un reato. Per contro, parecchi osservatori statunitensi della scena politica internazionale ritengono che parecchi paesi ospiti abbiano un sistema giudiziario che offre meno protezione agli accusati di quella offerta negli Stati Uniti. Inoltre, le corti di giustizia di questi paesi sarebbero pi\u00f9 sensibili alla pressione popolare, che le inciterebbe a pronunciare un verdetto di colpevolezza verso gli imputati statunitensi. Infine, i militari americani che devono prestare servizio in un paese straniero non dovrebbero essere costretti ad abbandonare i diritti che sono loro offerti dalla Dichiarazione dei Diritti americana.\nPer contro, gli osservatori dei paesi ospiti che non hanno una Dichiarazione dei Diritti equivalente, hanno spesso la sensazione che si tratti di scuse superficiali messe innanzi al fine di ottenere vantaggi. Essi affermano anche che questa politica estera ricorda fortemente le intese extraterritoriali pretese dai paesi occidentali all'epoca del colonialismo.\nLa Corea del Sud, un paese che accoglie truppe americane, sposerebbe questa posizione. D'altronde, questo paese staziona forze militari in Kirghizistan e ha negoziato un SOFA che conferisce alle sue truppe una totale immunit\u00e0 giudiziaria per qualsiasi reato. Pertanto, la sua popolazione chiede che il SOFA firmato con gli Stati Uniti sia riaperto, perch\u00e9 \u00e8 dell'opinione che sia abusivo.\nSecondo \"The Economist\", negli anni 1950, i membri del personale militare americano commettevano in media, al mese, 30 reati passibili di carcere. Se le autorit\u00e0 giudiziarie dei paesi ospiti avessero giudicato questi soldati, la reputazione degli Stati Uniti ne avrebbe sofferto, il che spiegherebbe in parte il loro desiderio di controllare i tribunali che giudicano queste persone. Ugualmente, il SOFA firmato tra il Giappone e gli Stati Uniti porterebbe le forze di polizia giapponesi ad abusare dei diritti degli abitanti che vivono presso basi militari americane."}
{"id": "2421513", "revid": "2071655", "url": "https://it.wikipedia.org/wiki?curid=2421513", "title": "It's My Life (No Doubt)", "text": "It's My Life \u00e8 un brano musicale del gruppo californiano No Doubt, cover del brano omonimo dei Talk Talk del 1984.\nDescrizione.\nIl brano \u00e8 stato pubblicato come singolo circa un mese prima della pubblicazione del primo greatest hits del gruppo, \"The Singles 1992-2003\", pubblicato il 25 novembre 2003.\nLa canzone \u00e8 stata prodotta dagli stessi No Doubt con Nellee Hooper, registrata da Karl Derfler e missata da Mark \"Spike\" Stent.\nIl brano \u00e8 stato in nomination ai \"Grammy Award\" nella categoria \"Best Pop Performance by a Duo or Group with Vocal\".\nVideo musicale.\nIl video musicale \u00e8 stato diretto da David LaChapelle. Esso \u00e8 ambientato negli anni trenta e vede protagonista Gwen Stefani, ritratta come una vedova nera, il cui \"look\" assomiglia a quello dell'attrice Jean Harlow. Gwen interpreta una donna che viene processata e condannata a morte per l'uccisione di tre uomini, interpretati dai tre componenti maschili del gruppo. La prima vittima, interpretata da Tom Dumont, muore avvelenata durante una cena; la seconda (Tony Kanal) viene investita dall'auto della donna; mentre la terza (Adrian Young) viene folgorata dopo che la donna butta il phon nella vasca da bagno in cui l'uomo si stava lavando. Il video si chiude mostrando i tre uomini che sono vivi, e che ridono della donna guardando il processo in televisione.\nIl video si \u00e8 aggiudicato due premi agli \"MTV Video Music Awards\" del 2004, nelle categorie \"Best Pop\" e \"Best Group\". Inoltre era in nomination anche nelle categorie \"miglior regia\", \"miglior scenografia\" e \"miglior sceneggiatura\"."}
{"id": "2421514", "revid": "767487", "url": "https://it.wikipedia.org/wiki?curid=2421514", "title": "Baliguian", "text": "Baliguian \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nBaliguian \u00e8 formata da 17 baranggay:"}
{"id": "2421520", "revid": "339392", "url": "https://it.wikipedia.org/wiki?curid=2421520", "title": "Mir-Hossein Mousavi", "text": ""}
{"id": "2421522", "revid": "92723", "url": "https://it.wikipedia.org/wiki?curid=2421522", "title": "Luce stanca", "text": "La luce stanca (o \"effetto luce stanca\") \u00e8 una teoria cosmologica e astrofisica proposta da Fritz Zwicky sulla base delle teorie di Albert Einstein, per riconciliare l'ipotesi di un universo statico con l'osservazione dell'espansione dell'universo. Quest'ultima ipotesi venne dedotta, per le galassie, dall'osservazione dello spostamento verso il rosso cosmologico proporzionalmente alla distanza (legge di Hubble), e venne proposta nel 1929 come possibile spiegazione alternativa al Big Bang, accanto all'effetto Doppler. \nIl termine \"luce stanca\" \u00e8 stato inventato da Richard Tolman, un'interpretazione alternativa a Georges Lema\u00eetre e Edwin Hubble dello spostamento verso il rosso cosmologico. Lema\u00eetre e Hubble credettero che lo spostamento fosse provocato dall'aumento della lunghezza d'onda durante il viaggio della luce nello spazio in espansione. Fritz Zwicky riteneva che lo spostamento verso il rosso cosmologico era causato da fotoni che perdono gradatamente energia con l'aumentare della distanza, probabilmente a causa della resistenza ai campi gravitazionali presenti tra la sorgente ed il rilevatore.\nEinstein aveva formulato l'ipotesi che la luce potesse, per una ragione non precisata, perdere dell'energia proporzionalmente alla distanza percorsa, da cui deriva il termine \"luce stanca\". Se per un singolo fotone la luce stanca \u00e8 indistinguibile dall'ipotesi di espansione dell'universo, la teoria fa previsioni differenti in determinati contesti. In particolare, una distribuzione di fotoni che presentano uno spettro di corpo nero conserva, anche se non \u00e8 all'equilibrio termico, uno spettro di corpo nero a seguito dell'espansione dell'universo, con una temperatura che decresce nel tempo. Nel caso della luce stanca tradizionale, lo spettro di corpo nero si distorce nel corso del tempo.\nUno dei sostenitori della luce stanca e della teoria dello stato stazionario, Halton Arp, spieg\u00f2 che il redshift era dovuto anche all'et\u00e0 dell'oggetto, non all'espansione.\nCritici.\nLa radiazione cosmica di fondo rappresenta l'insieme dei fotoni generati della fase densa e calda che ha conosciuto l'universo primordiale. Essi non interagiscono con la materia, a causa della sua densit\u00e0 estremamente bassa. L'intervallo di tempo tra due incontri successivi \u00e8 superiore all'et\u00e0 dell'universo. Da questo fatto, questi fotoni possono essere considerati come non aventi alcuna interazione col resto dell'universo. La radiazione cosmica di fondo possedeva uno spettro di corpo nero in passato per il fatto che era, mentre l'universo era molto denso e molto caldo, in interazione con la materia. Successivamente, queste interazioni sono cessate, circa anni dopo il Big Bang (epoca detta della ricombinazione). Le osservazioni odierne ci dicono che la radiazione cosmica di fondo possiede ancora uno spettro di corpo nero (si tratta del corpo nero noto pi\u00f9 vicino a quello ideale). Questa osservazione sperimentale, stabilita all'inizio degli anni novanta mediante il satellite COBE, ha valso il Premio Nobel per la fisica 2006 ai responsabili dello strumento FIRAS, John Cromwell Mather e George Fitzgerald Smoot, avendo permesso di stabilire questo risultato, e prova l'infondatezza del modello tradizionale della luce stanca.\nL'Astrofisico Ned Wright ha pubblicato (2005) un articolo on-line sugli errori nel modello tradizionale della luce stanca, .\nModelli pi\u00f9 recenti.\n\"Scale Expanding Cosmos\", SEC (noto anche come \"Expanding Spacetime Theory\", EST), \u00e8 un modello di cosmologia non standard sviluppato dal fisico svedese-americano Johan Masreliez. Il fattore di scala del modello SEC d\u00e0 un meccanismo spostamento verso il rosso luce stanca con dilatazione del tempo."}
{"id": "2421527", "revid": "767487", "url": "https://it.wikipedia.org/wiki?curid=2421527", "title": "Godod", "text": "Godod \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nGodod \u00e8 formata da 17 baranggay:"}
{"id": "2421531", "revid": "305248", "url": "https://it.wikipedia.org/wiki?curid=2421531", "title": "Passaggio per riferimento", "text": ""}
{"id": "2421533", "revid": "305248", "url": "https://it.wikipedia.org/wiki?curid=2421533", "title": "Passaggio per valore", "text": ""}
{"id": "2421534", "revid": "1543377", "url": "https://it.wikipedia.org/wiki?curid=2421534", "title": "Tigri del Baltico", "text": "Tigri del Baltico \u00e8 un termine utilizzato per riferirsi alle tre repubbliche baltiche dell'Estonia, della Lettonia e della Lituania durante i periodi del loro boom economico, che inizi\u00f2 dopo l'anno 2000 e che continu\u00f2 fino al 2006\u20142007. Il termine \u00e8 mutuato da altre espressioni simili, come Tigri asiatiche e Tigre celtica, utilizzati per descrivere i periodi di crescita economica in zone dell'Asia orientale e dell'Irlanda rispettivamente.\nStoria.\nDopo il 2000, le economie delle tigri baltiche implementarono importanti riforme economiche e iniziative di liberalizzazione che, insieme ai bassi stipendi di queste nazioni e alla forza lavoro molto qualificata, attrassero ingenti quantit\u00e0 di capitali esteri. Tra il 2000 e il 2006 gli stati baltici ebbero i maggiori tassi di crescita in Europa, e questo andamento continu\u00f2 fino al 2007. Nel 2006, ad esempio, il PIL dell'Estonia crebbe dell'11,2%, mentre la Lettonia crebbe dell'11,9% e la Lituania del 7,5%. Tutte e tre le nazioni, nel febbraio 2006, videro i propri tassi di disoccupazione scendere sotto la media europea; inoltre, . Le tre nazioni entrarono nell'Unione europea nel maggio 2004. L'Estonia, visti gli ottimi risultati economici raggiunti e il rispetto dei criteri di convergenza verso l'euro, ha adottato la moneta unica europea a partire dal 1\u00ba gennaio 2011; anche la Lettonia ha adottato l'euro verso il 1\u00ba gennaio 2014, mentre la Lituania ha adottato l'euro nel 2015.\nLe economie baltiche prevedevano di continuare a crescere con un tasso annuale del 5-10% fino almeno al 2010. Nel decennio 2000-2010, il PIL doveva crescere in modo drastico, in modo simile a quanto successo in Irlanda nel boom economico degli anni novanta. Mentre il PIL pro-capite \u00e8 circa al 60-75% della media UE, essi dovrebbero convergere, avvicinandosi tra loro non raggiungendo, comunque, quello dell'Unione europea nel prossimo futuro. Il 65% della media UE \u00e8 un gran risultato, considerando che nel 1999, Lettonia e Lituania avevano un PIL pro capite pari al 25% di quello dell'UE.\nUna delle caratteristiche negative della crescita economica degli stati baltici \u00e8 stata la crescita sostanziale del deficit delle partite correnti; questo ha portato alcuni economisti a predire il rischio di uno scenario di recessione, e di crisi economica in Lettonia ed Estonia. D'altra parte, questi paesi hanno un debito pubblico molto basso (3,8% del PIL in Estonia, 17% in Lettonia), le banche centrali delle due nazioni hanno riserve ad avvicinarsi agli aggregati monetari M1, e le grandi banche private sono gestite dai giganti economici scandinavi.\nIl governo estone \u00e8 rimasto fiducioso e molto ottimista; questo deriva in qualche modo dalle proprie riserve finanziarie, che superano il 10% del PIL (dato del 2006) e che dovevano aumentare di circa il 3,6% dei PIL con la finanziaria del 2007. Il debito pubblico dell'Estonia \u00e8 attualmente al 3,6% del PIL, il dato pi\u00f9 basso nell'Unione europea, ma anche uno dei pi\u00f9 bassi al mondo. La finanziaria del 2008 doveva produrre un surplus del PIL dell'1,5%.\nNel 2008, e in particolare nel 2009, tutti e tre gli stati baltici saranno duramente colpiti dalla crisi economica globale, con il PIL della Lituania che croll\u00f2 del 14,8%, quello della Lettonia a -17,7% e quello dell'Estonia al -14,3%. La contrazione economica, per\u00f2, \u00e8 ascrivibile ad una particolare congiuntura internazionale pi\u00f9 che a debolezze interne, e i tre Paesi Baltici hanno saputo riprendersi rapidamente. L'Estonia, in particolare, si conferma come il Paese pi\u00f9 dinamico del trio baltico, anche grazie all'adozione dell'euro, e nel 2011 la crescita del suo PIL \u00e8 stata dell'8% (stime).\nStatistiche.\nPIL pro capite.\nIn dollari internazionali, nella teoria della parit\u00e0 dei poteri di acquisto (PPA). I numeri tra parentesi mostrano i PIL nazionali pro-capite come percentuale della media dell'Eurozona (misurata a PPA)."}
{"id": "2421535", "revid": "74173", "url": "https://it.wikipedia.org/wiki?curid=2421535", "title": "Tigre del Baltico", "text": ""}
{"id": "2421546", "revid": "767487", "url": "https://it.wikipedia.org/wiki?curid=2421546", "title": "Gutalac", "text": "Gutalac \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nGutalac \u00e8 formata da 33 baranggay:"}
{"id": "2421547", "revid": "767487", "url": "https://it.wikipedia.org/wiki?curid=2421547", "title": "Costantino di Gaeta", "text": "Apparteneva alla famiglia degli Anatolii e suo padre era il Conte Anatolio.\nDa un documento dell'839 e da uno simile del'866, risulta che Costantino aveva associato alla sua carica il figlio Marino I, anch'egli con il titolo di ipato.\nDall'866 Costantino e Marino scompaiono dai documenti in maniera improvvisa, tanto da far supporre siano stati violentemente deposti dal loro successore Docibile I."}
{"id": "2421550", "revid": "729019", "url": "https://it.wikipedia.org/wiki?curid=2421550", "title": "Piper PA-11", "text": "Il Piper PA-11 \"Piper Cub, noto anche come Cub Special\", \u00e8 un monomotore leggero da turismo, ad ala alta e carrello d'atterraggio convenzionale (biciclo) fisso, prodotto dall'azienda statunitense Piper Aircraft Corporation negli anni quaranta.\nDerivato dal precedente Piper J-3 \"Cub\", era la versione civile del biposto Piper L-4 \"Grasshopper\" prodotta per poter sopperire alle richieste di mercato civile presenti al termine della seconda guerra mondiale.\nEsso stesso servir\u00e0 da base per lo sviluppo del Piper PA-18 \"Super Cub\" e della sua versione militare Piper L-18."}
{"id": "2421552", "revid": "390364", "url": "https://it.wikipedia.org/wiki?curid=2421552", "title": "Caur", "text": ""}
{"id": "2421561", "revid": "767487", "url": "https://it.wikipedia.org/wiki?curid=2421561", "title": "Jose Dalman", "text": "Jose Dalman \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nJose Dalman \u00e8 formata da 18 baranggay:"}
{"id": "2421569", "revid": "767487", "url": "https://it.wikipedia.org/wiki?curid=2421569", "title": "Kalawit", "text": "Kalawit \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nLa municipalit\u00e0 \u00e8 stata creata nel 1990 con parte del territorio della municipalit\u00e0 di Labason.\nKalawit \u00e8 formata da 14 baranggay:"}
{"id": "2421570", "revid": "287204", "url": "https://it.wikipedia.org/wiki?curid=2421570", "title": "Gula Mons", "text": "Il Gula Mons, o Monte Gula, \u00e8 un vulcano, alto circa 3\u00a0000 m, situato sulla superficie di Venere nella parte occidentale dell'Eistla Regio.\nLa formazione deve il suo nome, regolato dall'Unione Astronomica Internazionale, a Gula, divinit\u00e0 accadica che simboleggiava la forza creatrice della madre terra."}
{"id": "2421571", "revid": "326243", "url": "https://it.wikipedia.org/wiki?curid=2421571", "title": "Intercettazioni", "text": ""}
{"id": "2421577", "revid": "326243", "url": "https://it.wikipedia.org/wiki?curid=2421577", "title": "Intercettazione telefonica", "text": ""}
{"id": "2421579", "revid": "326243", "url": "https://it.wikipedia.org/wiki?curid=2421579", "title": "Intercettazioni telefoniche", "text": ""}
{"id": "2421584", "revid": "2226206", "url": "https://it.wikipedia.org/wiki?curid=2421584", "title": "Palazzo in vico Sedil Capuano 21", "text": "Il palazzo Caracciolo di Martina \u00e8 un palazzo monumentale di Napoli ubicato in vico Sedil Capuano al civico 21.\nIl palazzo risale al Tardocinquecento, ma notevoli sono state le trasformazioni avvenute nei secoli successivi; le pi\u00f9 rilevanti sono avvenute nel XVIII secolo, quando fu realizzata la scala a mezzogiorno con affaccio sulla strada principale con coppie di arcate su tre piani. \nDai rilevamenti topografici del duca di Noja si evince che il fabbricato doveva avere una planimetria a \"C\", con il cortile aperto verso la retrostante strada (via Santa Maria Vertecoeli). Tra i rilevamenti del duca Di Noja datati al 1775 e la pianta redatta da Real ufficio topografico della guerra nel 1836 si riscontra che, in questo intervallo di tempo, il quarto lato venne chiuso (la chiusura \u00e8 pi\u00f9 visibile nella pianta dello Schiavoni risalente al 1877). \nIl cortile \u00e8 a pianta quadrangolare, sulla destra ci sono i resti di un portico con loggiato, le arcate furono occluse durante la realizzazione del quarto lato. La facciata interna verso l'ingresso conserva ancora dei riferimenti decorativi del Rinascimento napoletano cinquecentesco gravemente alterati: al secondo piano sono visibili i tagli nelle cornici di piperno delle finestre per far spazio a dei balconcini in un periodo recente.\nIl prospetto \u00e8 caratterizzato da due finestre rinascimentali sfalsate in senso verticale che sovrastano il portale cinquecentesco in piperno con il relativo duslargamento avvenuto in epoca successiva per consentire una facile svolta per le carrozze. Il portale, come tutto il fabbricato, versa il cattive condizioni tanto che, nel corso di qualche pessima pulizia, sono stati cancellati i cromatismi in piperno."}
{"id": "2421590", "revid": "767487", "url": "https://it.wikipedia.org/wiki?curid=2421590", "title": "Labason", "text": "Labason \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nNel 1990 parte del territorio della municipalit\u00e0 \u00e8 stato staccato per formare la nuova municipalit\u00e0 di Kalawit.\nLabason \u00e8 formata da 20 baranggay:"}
{"id": "2421591", "revid": "126257", "url": "https://it.wikipedia.org/wiki?curid=2421591", "title": "Fiat 124 Coup\u00e9", "text": ""}
{"id": "2421593", "revid": "767487", "url": "https://it.wikipedia.org/wiki?curid=2421593", "title": "The Shepherd - Pattuglia di confine", "text": "The Shepherd - Pattuglia di confine (\"The Shepherd: Border Patrol\") \u00e8 un film del 2008 diretto da Isaac Florentine.\nIl film segna il ritorno sul grande schermo di Jean-Claude Van Damme e l'esordio di sua figlia, appena diciottenne, Bianca Van Varenberg.\nTrama.\nA Kabul un gruppo di soldati fa irruzione in un capannone e chiede di Je Mal Aldin; tra di loro vi \u00e8 una donna che sembra nascondere qualcosa, infatti viene scoperta tenere addosso degli esplosivi con anche un telecomando per attivarli. Viene cos\u00ec portata fuori dall'edificio minacciandola che la faranno morire se non parla, ma la donna si toglie la vita da sola.\nDue anni pi\u00f9 tardi l'agente Jack Robideaux che si porta sempre a spasso un coniglietto, viene trasferito da New Orleans alla frontiera del Nuovo Messico con il Messico, come agente di frontiera. Fa la conoscenza del capitano Ramona Garcia, la quale lo mette subito in guardia che le regole di polizia del luogo sono diverse da quelle da dove proviene. Ma quello stesso giorno Jack va in un locale e finisce col picchiare quattro aggressori. Il giorno seguente viene ripreso da Garcia, inoltre gli affida anche un compagno, Billy Pawnell. Una sera mentre stanno cercando di stanare certi invasori del Messico, Jack ferma un ragazzo con addosso un gran quantitativo di esplosivi, viene richiesto l'intervento degli artificieri, ma una volta sul posto il loro intervento si rivela inutile davanti alla complessit\u00e0 del dispositivo, anche perch\u00e9 il dispositivo viene attivato e il ragazzo muore.\nSuccessivamente i poliziotti del Nuovo Messico vengono informati che dietro al traffico di eroina c'\u00e8 Benjamin Meyers, un soldato che si credeva morto nell'Afghanistan, e che i congegni col c4 come quello dell'individuo deceduto, esplodono solo con un segnale proveniente da un telecomando a una certa distanza. Successivamente Robideaux e Pawnell girano di pattuglia per le strade e notano un uomo che viene aggredito da due teppisti, cos\u00ec Robideaux scende dall'auto e si mette ad inseguirli. Riesce a fermarne uno che cerca anche di corromperlo dandogli dei soldi in cambio, ma quando l'altro gli punta contro una pistola fa fuoco su di lui uccidendolo, in modo che anche quello che Jack ha acciuffato tenta di sorprenderlo tirando fuori anch'egli una pistola, ma Jack lo anticipa uccidendo anche lui. Jack viene ripreso duramente per aver commesso due omicidi dal capitano Garcia, ma quando arriva la stampa viene accolto come un eroe.\nQuando i \"camorristi\" organizzano un ingente trasporto di eroina (per un valore di 35 milioni di dollari) con un autobus super-blindato, pieno di preti e suore, l'agente Jack riesce a fermare l'entrata del bus negli Stati Uniti. Jack insieme a Billy continua l'inseguimento del bus, fino al Messico, dove viene per\u00f2 catturato dagli uomini del mafioso e dalle forze dell'ordine locali. In prigione viene fatto combattere contro un detenuto esperto di combattimenti, ma Jack riesce a sconfiggere l'avversario e viene portato da Meyers, dove viene torturato, dove con uno stratagemma viene condotta anche Ramona, e dove scopriranno inoltre che Pawnell \u00e8 un'agente corrotto.\nJack e Ramona vengono condotti nella prigione di Meyers, ma riescono a liberarsi, affrontano gli uomini nella casa di Meyers e chiedono via radio i soccorsi. Jack uccide diversi uomini tra cui Meyers, usando l'esplosivo al plastico prelevato in quella casa lanciandoglielo addosso. Tornato a casa in compagnia di Ramona, Jack trova la casa messa a soqquadro, cerca il coniglietto che sempre si portava appresso, lo ritrovano in un armadietto e Ramona gli chiede perch\u00e9 sia cos\u00ec importante per lui, e Jack le confida che era di sua figlia ormai deceduta."}
{"id": "2421597", "revid": "1543377", "url": "https://it.wikipedia.org/wiki?curid=2421597", "title": "Tad Williams", "text": "Williams ha scritto inoltre la serie di \"Shadowmarch\", un ciclo di high fantasy composto (dal 2004 al 2010) di quattro volumi.\nNel luglio del 2006, Williams ha iniziato a pubblicare una miniserie di sei fumetti intitolata \"The Next\". \u00c8 programmata la realizzazione di una seconda serie dal titolo \"The Factory\".\nWilliams ha scritto inoltre \"\".\nTad Williams sta anche lavorando a una serie di libri per giovani adulti scritta a quattro mani con sua moglie Deborah Beale, dal titolo \"Ordinary Farm\".\nOpere.\nCiclo delle tre spade.\nAltrimenti conosciuta come Trilogia delle Tre Spade"}
{"id": "2421598", "revid": "834", "url": "https://it.wikipedia.org/wiki?curid=2421598", "title": "Antiinfiammatorio", "text": ""}
{"id": "2421601", "revid": "729019", "url": "https://it.wikipedia.org/wiki?curid=2421601", "title": "Piper PA-18", "text": "Il Piper PA-18 \"Super Cub\" \u00e8 un monomotore leggero da turismo, ad ala alta e carrello d'atterraggio convenzionale (biciclo) fisso, prodotto dall'azienda statunitense Piper Aircraft Corporation dalla fine degli anni quaranta fino agli anni novanta.\nBasato sui progetti della serie \"Cub\", derivati dai capostipiti Piper J-3 e Taylor E-2, i Super Cub vengono comunemente utilizzati in ruoli diversi, come bush flying, traino alianti e striscioni pubblicitari, e in tutte quelle situazioni in cui sono richieste le sue capacit\u00e0 STOL. Grazie alle sue caratteristiche \u00e8 considerato uno dei pi\u00f9 ricercati \"bush plane\" del mondo in quanto velivoli della stessa classe, come ad esempio l'Aviat Husky, bench\u00e9 di progettazione pi\u00f9 recente hanno necessit\u00e0 di una distanza di decollo maggiore a quella di un Super Cub.\nOltre a quella terrestre \u00e8 stata commercializzata una versione idro a scarponi. e successivamente, bench\u00e9 alcune forze aeree mondiali lo usino come aereo da addestramento basico per la formazione dei propri piloti, una versione espressamente destinata al mercato militare designata Piper L-18."}
{"id": "2421602", "revid": "767487", "url": "https://it.wikipedia.org/wiki?curid=2421602", "title": "Katipunan (Zamboanga del Norte)", "text": "Katipunan \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nKatipunan \u00e8 formata da 30 baranggay:"}
{"id": "2421609", "revid": "767487", "url": "https://it.wikipedia.org/wiki?curid=2421609", "title": "La Libertad (Zamboanga del Norte)", "text": "La Libertad \u00e8 una municipalit\u00e0 di Quinta classe delle Filippine, situata nella Provincia di Zamboanga del Norte, nella regione della Penisola di Zamboanga.\nLa Libertad \u00e8 formata da 13 baranggay:"}
{"id": "2421610", "revid": "339392", "url": "https://it.wikipedia.org/wiki?curid=2421610", "title": "Jetro (Bibbia)", "text": ""}
{"id": "2421615", "revid": "767487", "url": "https://it.wikipedia.org/wiki?curid=2421615", "title": "Eddie Basden", "text": ""}
{"id": "2421616", "revid": "95049", "url": "https://it.wikipedia.org/wiki?curid=2421616", "title": "Lorenzo Lodi", "text": "Ha prestato servizio nel Regio Esercito durante la seconda guerra mondiale.\nBiografia.\nVisse la sua prima giovinezza a Roma, nella caratteristica zona di \"passeggiata di Ripetta\", nel rione Campo Marzio, a ridosso del fiume Tevere.\nIl 14 agosto 1937, a soli 17 anni, si arruol\u00f2 volontario e divenne caporale nel 51\u00ba Fanteria del Regio Esercito di stanza a Rieti. Il 3 luglio 1938, a Pisa, fu promosso sergente e inquadrato nel 22\u00ba Reggimento Fanteria. Frequent\u00f2 campi di addestramento sull'Abetone, Casa Marcone e Capestrano.\nA pochi giorni dal congedo, nel 1939 fu trattenuto per l'inizio della seconda guerra mondiale e assegnato al IX Battaglione Mitraglieri di Corpo d'Armata con il quale ha partecipato alla Spedizione in Albania sbarcando a Valona il 9 aprile 1939. Ottenne la concessione della Medaglia commemorativa della spedizione in Albania. Il 15 maggio 1940, promosso sergente maggiore, fu assegnato al XXVI Battaglione Mitraglieri di Corpo d'Armata del 226\u00ba Reggimento Fanteria \"Arezzo\".\nDal 28 ottobre 1940 al 23 aprile 1941 partecip\u00f2 alle operazioni di guerra sul fronte Greco-Albanese, meritando la prima Croce al merito di guerra; dal 18 novembre 1942 al 27 agosto 1943, combatt\u00e9 nei Territori Greco-Albanesi, meritando la seconda Croce al merito di guerra.\nIl 29 agosto 1943 ottenne una licenza, il giorno seguente raggiunse l'aeroporto di Eleusi e il giorno 31, assegnato alla mitragliatrice di coda, part\u00ec con un trimotore SM 79 alla volta di Lecce, ove giunse la sera stessa; si mosse quindi, pi\u00f9 a piedi che in treno, lungo i circa 650\u00a0km che lo separavano da Roma, raggiunta il 5 settembre. Ivi sorpreso dall'annuncio dell'armistizio di Badoglio, proclamato la sera dell'8 settembre 1943, il giorno 10, diffusasi la notizia della battaglia di Porta San Paolo, si present\u00f2 al Distretto Militare di via Sforza per mettersi a disposizione; qui gli fu detto che non essendoci ordini poteva andarsene a casa. Dal quel momento, fino all'arrivo a Roma degli Alleati, rimase sbandato e non rispose ai bandi di arruolamento della RSI. Fu catturato durante un rastrellamento della PAI e tradotto in un commissariato di via del Corso, ove si ritrov\u00f2 con altri 15 rastrellati. Qualche giorno dopo una camionetta tedesca pass\u00f2 per prelevare i rastrellati e il commissario della PAI Paolo Pandolfo, consegnati 8 dei 16 reclusi, disse all'ufficiale tedesco che non aveva altri prigionieri e, allontanatisi i tedeschi, lasci\u00f2 liberi i 8 rastrellati rimasti, tra i quali il Lodi.\nNel giugno 1944 Lodi si present\u00f2 al Comitato Regio Esercito per la Citt\u00e0 di Roma e fu congedato, ma il successivo 24 settembre fu richiamato dal CERSETI (Centro Raccolta e Riordinamento Settore Tirrenico) e avviato, per sua scelta, al Gruppo di Combattimento \"Friuli\", 87\u00ba Reggimento Fanteria, in formazione a San Giorgio del Sannio. Il Gruppo era armato, equipaggiato e addestrato dagli Inglesi, ma portava il Tricolore sulla spalla del braccio sinistro. Il 24 novembre 1944 sfilava per il centro di Roma a dimostrazione della nascita del \"nuovo\" Esercito Italiano.\nDal 23 gennaio all'8 maggio 1945, comand\u00f2 il 2\u00ba plotone della 2\u00aa compagnia del 1\u00ba battaglione dell'87\u00ba Reggimento Fanteria alle operazioni di guerra in Territorio Metropolitano meritando la terza Croce al merito di guerra.\nLiberazione di Imola e ingresso a Bologna.\nL'8 febbraio 1945 il Gruppo \"Friuli\", comandato dal generale Arturo Scattini, inizia le operazioni per la sostituzione sulla Linea Gotica della 5\u00aa Divisione Polacca \"Kresowa\". Il settore assegnato al Gruppo \u00e8 quello di Brisighella, a sud della via Emilia a non grande distanza da Faenza.\nIl nemico che il \"Friuli\" ha di fronte \u00e8 costituito da truppe scelte tedesche. Granatieri della 90\u00aa Divisione \"Panzer Granadieren\", dai paracadutisti della 1\u00aa Divisione e dai \"Diavoli Verdi\" della 1\u00aa Divisione. Lodi ottiene il ruolo di comandante di plotone per mancanza di ufficiali preposti e, dando il cambio ai Polacchi, occupa il caposaldo di Rio Manzolo con alla destra la Brigata Ebraica. Nella notte tra il 13 e 14 marzo 1945, a quota 92, presso Riolo dei Bagni, durante un cambio dato da un plotone della sua Compagnia, si scatena, con successo, un attacco da parte dei tedeschi. Nel buio pi\u00f9 fitto, guidato soltanto dai lampi degli spari, dopo aver ordinato di sparare molti colpi di mortaio, ordina l'attacco, ma incappano in un campo minato. Molti soldati si ritirano perch\u00e9 feriti sia dalle mine del campo minato che dalle armi automatiche tedesche. Nonostante questo, Lodi giungendo con altri tre soldati a pochi metri dalla postazione tedesca, a gran voce chiede, all'ufficiale in retrovia, l'appoggio dell'unico carro armato che la compagnia aveva a disposizione. Mentre Lodi aspettava i rinforzi, questi arrivavano invece ai tedeschi e, durante un momento di tregua, il Capitano gli grida di tornare indietro.\nNella notte del 12 aprile 1945, avanzava sulla destra della via Emilia a contatto con la divisione Carpatica polacca, comandata dal generale di divisione W\u0142adys\u0142aw Anders e, sulla sinistra della via, con l'88\u00ba Reggimento Fanteria che agiva a contatto del Gruppo di Combattimento \"Folgore\".\nSuperata la difesa nemica sul fiume Santerno entr\u00f2, insieme ai polacchi, a Imola.\nAncora seguendo la via Emilia giunsero alle porte di Bologna e, la mattina del 21 aprile entr\u00f2 tra i primi, con l'intero 87\u00ba Reggimento Fanteria e a comando del suo plotone, passando per la Porta Maggiore, seguito, durante il giorno, dall'88\u00ba Reggimento, dagli alleati e dai polacchi, nonostante il comando degli alleati avessero comandato che fossero i polacchi ad entrare per prima.\nL'ingresso fu in una Bologna che sembrava deserta, con i cittadini ancora nascosti nelle loro case e rifugi, impauriti per la presenza dei tedeschi che, ormai, avevano abbandonato la citt\u00e0.\nMa quando le 'vedette' si accorsero che i soldati erano vestiti con divise inglesi, scambiandoli per gli alleati, si fecero avanti. Appena sentirono le parlate dei soldati scoppi\u00f2 l'urlo \"\"Sono italiani! Sono italiani!\" che fece rovesciare per la strada Maggiore una marea di cittadini che, letteralmente, portarono in trionfo i soldati.\nDopoguerra.\nIl 1\u00ba luglio 1956 contrasse matrimonio e da questa unione nacquero tre figli.\nNel 1961 cominci\u00f2 ad insegnare all'Istituto privato San Giuseppe Calasanzio di Roma. Otto anni dopo, nel 1969, divenne professore di ruolo di Disegno e Storia dell'arte, Grafica pubblicitaria ed Educazione artistica, e tale rest\u00f2 fino al pensionamento, avvenuto nel 1990.\nDal 1980 si \u00e8 dedicato alla costruzione di plastici di architettura, tra cui:\nHa donato un suo mosaico raffigurante la Nativit\u00e0 alla chiesa di Sant'Elena al Pigneto, dove ora \u00e8 esposto.\nLa sezione di Roma capitale dell'Associazione nazionale combattenti forze armate regolari guerra di Liberazione (ANCFARGL), di cui era socio consigliere, gli ha intitolato la biblioteca. Il 30 agosto 2016 la biblioteca si \u00e8 costituita in Associazione Culturale Biblioteca \"Lorenzo Lodi\" Storia Memoria Ricerca Onlus e dal 2018 ha una nuova sede presso l'ITIS Giovanni XXIII in via di Tor Sapienza, 160 00155 Roma.\nOnorificenze.\n\u00c8 stato autorizzato a fregiarsi della medaglia di bronzo al valor militare \"sul campo\".\nDecorato della croce di bronzo al merito con spade (\"Br\u0105zowy Krzy\u017c Zas\u0142ugi z Mieczami\") dal Governo in esilio della Polonia."}
{"id": "2421618", "revid": "767487", "url": "https://it.wikipedia.org/wiki?curid=2421618", "title": "Liloy", "text": "Liloy \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nParte del territorio di Liloy (originariamente di 476,61\u00a0km\u00b2) \u00e8 stata staccata per formare le nuove municipalit\u00e0 di Salug (1959) e Tampilisan (1978).\nLiloy \u00e8 formata da 37 baranggay:"}
{"id": "2421619", "revid": "1654832", "url": "https://it.wikipedia.org/wiki?curid=2421619", "title": "Marguerite Monnot", "text": "Le sue innumerevoli canzoni interpretate da \u00c9dith Piaf, (\"Milord\", \"L'Hymne \u00e0 l'amour\") le conferirono prestigio internazionale.\nBiografia.\nUn talento precoce.\nA Decize, luogo di nascita, sua madre era insegnante e suo padre, Gabriel Monnot, era insegnante di pianoforte e compositore di musica religiosa; egli era il titolare dell'organo della chiesa di \"Saint-Are\", patrono del paese.\nMarguerite manifesta precocemente il suo talento musicale, a 8 anni, si esibisce in concerto, suonando: Liszt, Fryderyk Chopin e Mozart. A 16 anni, dopo aver rifiutato, su istanza dei genitori, di far parte dei musicisti ufficiali alla corte di Spagna, Marguerite Monnot entra al conservatorio di Parigi. Si forma sotto la guida dei pianisti Alfred Cortot e Nadia Boulanger. Inizia un tour di concerti in Europa. Ma a 18 anni, reclutata per una serata negli Stati Uniti, decide di non andarci, interrompendo bruscamente la sua giovane carriera da concertista.\nA 22 anni, nel 1931, consegna la sua prima canzone, \"Ah! Les mots d'amour!\" (Ah! Le parole d'amore!),\ninterpretata da Jane Marny. Il paroliere Marc H\u00e9my, le domanda di comporre la musica per la canzone \"Viens dans mes bras\" (Vieni nelle mie braccia), cantata da Lucienne Boyer.\nSuccesso internazionale.\nLa sua carriera prende una nuova svolta, quando grazie alla composizione della musica del brano \"L'\u00e9tranger\" (Lo straniero), riceve il prestigioso \"Grand Prix de l'Acad\u00e9mie Charles-Cros\" (Gran Premio dell'Accademia Charles-Cros); \"L'\u00e9tranger\" \u00e8 stata cantata da Annette Lajon al suo debutto ed \u00e8 stata adottata da una giovane cantante in piena ascesa, \u00c9dith Piaf; le due si sono conosciute tramite Raymond Asso.\nMarguerite Monnot musicher\u00e0 poi \"Mon l\u00e9gionnaire\" (Mio legionario), prima cantata da Marie Dubas, in seguito da Edith Piaf, che nutriva molta ammirazione per Marie Dubas. Questo sar\u00e0 il debutto di una proficua collaborazione della durata di quasi 25 anni, insieme ad un'amicizia nata tra le due donne. Marguerite Monnot lavorer\u00e0 con altri parolieri, come Henri Contet, negli anni della loro collaborazione comporranno, \"O\u00f9 sont-ils donc mes petits copains\", (Dove sono i miei piccoli amici), \"Tu es partout\" (Tu sei tutto), che si ritrover\u00e0 anni dopo nella colonna sonora del film \"Salvate il soldato Ryan\". Il duo \"Piaf-Monnot\" sar\u00e0 la prima coppia femminile nella storia della musica.\nSi sposa l'11 luglio 1950 col cantante Paul Peri (all'anagrafe Etienne Giannesini).\nElla riscuote un grande successo internazionale nel 1956, quando \"La goualante du pauvre Jean\" diviene numero uno negli Stati Uniti con il titolo di \"The poor people of Paris\", cantata da Dean Martin. Collaborer\u00e0 con Alexandre Breffort a comporre le musiche del musical \"Irma la douce\", musical innovativo per il suo tempo, la prima commedia musicale francese ad avere riscosso grande successo anche nel Regno Unito e negli Stati Uniti. Ella comporr\u00e0 il famoso \"Hymne \u00e0 l'amour\" (Inno all'amore), scritta da Edith Piaf in omaggio al fidanzato Marcel Cerdan.\nVerr\u00e0 poi \"Milord\", sulle parole di Georges Moustaki, canzone che conoscer\u00e0 grande successo internazionale.\nL'11 ottobre 1961, dopo un periodo di depressione, muore a causa di un attacco di appendicite non trattata."}
{"id": "2421625", "revid": "117482159", "url": "https://it.wikipedia.org/wiki?curid=2421625", "title": "Circuito di Riverside", "text": "Il circuito di Riverside (\"Riverside International Raceway\") era un tracciato automobilistico situato a Riverside, in California, 80\u00a0km ad est di Los Angeles. Ha ospitato il Gran Premio degli Stati Uniti d'America nel 1960 e tutti i maggiori campionati motoristici a due e quattro ruote.\nI circuiti di Riverside.\nPer adattarsi alle esigenze delle diverse categorie che utilizzavano l'impianto e alle differenti lunghezze delle gare, l'autodromo era dotato di diverse configurazioni; prima di ogni evento, i commissari delimitavano i tratti inutilizzati del tracciato mediante coni stradali. Quattro erano le opzioni possibili a Riverside: il circuito lungo (5.260 metri), quello corto (4.000 metri), il circuito NASCAR (4.220 metri) e il piccolo ovale da mezzo miglio ricavato nei pressi del traguando (usato solo dal 1960 al 1966); a questi si aggiunge un \"quinto\" tracciato, cio\u00e8 la \"dragstrip\" da un quarto di miglio per le gare di accelerazione, ricavata sul rettilineo di ritorno. Il progetto originale del \"Riverside International Motor Raceway\" (come fu chiamato l'autodromo nei primi anni) proposto a met\u00e0 degli anni cinquanta prevedeva anche la costruzione del pi\u00f9 piccolo e indipendente \"The Club Circuit\" (dedicato ad eventi minori), adiacente al tracciato principale che, mediante bretelle di collegamento alla \"Curva 8\", avrebbe portato la lunghezza totale a 8.000 metri, ma tale estensione non venne mai realizzata. \nIl terreno su cui era stato ricavato il tracciato \u00e8 piuttosto ondulato, con la prima parte del circuito che saliva dalla linea di partenza (posta nella zona meridionale) fino al tornante denominato \"Curva 6\" (nella parte pi\u00f9 settentrionale), per poi ridiscendere fino alla \"Curva 8\" che immetteva sul rettilineo di ritorno (inizialmente in discesa per poi divenire pianeggiante nel tratto finale). La \"Curva 1\", una veloce svolta a sinistra sulla cresta di un dosso, immetteva su un breve rettilineo in discesa, seguito dall'altrettanto veloce \"Curva 2\" che piegava verso destra e portava i concorrenti al tratto detto \"Esses\", una serie di curve e controcurve che terminava in salita al tornante denominato \"Curva 6\". Da questo punto in poi, la pista scendeva lungo un tratto rettilineo verso la \"Curva 7\", un tornante il cui punto di frenata era su un dosso. Successivamente un altro rettilineo parallelo e opposto al precedente (che presentava una lieve salita in fondo), portava i concorrenti alla \"Curva 8\"; questo impegnativo tornante \"a raggio decrescente\", immetteva sul caratteristico rettilineo di ritorno lungo 1.800 metri, dalla ragguardevole larghezza e con una marcata discesa a circa met\u00e0 della sua lunghezza (all'altezza del ponte \"Champion\" - in seguito \"Bosch\" - chiamato col nome dello sponsor) che terminava direttamente nell'ultima curva del tracciato: un lungo e ampio tornante dotato di una leggera sopraelevazione e con un muretto esterno che lo privava di qualunque via di fuga (la \"Curva 9\"). \nIl tracciato originale rimase invariato dal 1957 al 1968, quando questioni di sicurezza emersero in questo primo decennio di attivit\u00e0, rimarcate da una serie di incidenti legati ad avarie ai freni in fondo al rettilineo, imposero nel 1969 una revisione del disegno della curva e dell'ultimo tratto di rettilineo; il raggio fu ampliato, l'inclinazione fu portata a 10\u00b0 e nei pressi del punto di frenata fu creata una secca curva (chiamata \"the Dogleg\" o \"the Kink\") che deviava a sinistra dal precedente tracciato, permettendo ai concorrenti coi freni in avaria di \"tirare dritto\" sull'asfalto non pi\u00f9 utilizzato e arrestarsi in tutta sicurezza. Il circuito lungo veniva utilizzato principalmente per la gara pi\u00f9 importante che si disputava a Riverside, il \"Los Angeles Times Grand Prix\", una gara riservata a vetture Sport prototipo disputatasi dal 1957 al 1987 per raccogliere fondi da destinare alle attivit\u00e0 di beneficenza del quotidiano californiano; fu usato anche per il Gran Premio degli Stati Uniti d'America 1960 e venne in seguito utilizzato dalla Indycar negli anni ottanta. La NASCAR, che vi ha disputato quarantotto gare tra il 1958 e il 1988, utilizzava invece la ripida bretella in discesa che, partendo per la tangente al centro del tornante \"Curva 6\", collegava direttamente quest'ultimo con la parte centrale della \"Curva 8\", saltando la \"Curva 7\" e i tratti rettilinei di andata e ritorno da essa. Il \"circuito corto\", invece, differiva per l'uso della bretella detta \"Curva 7A\", un tornantino adiacente e speculare alla \"Curva 7\", con cui formava una lunga e sinuosa \"esse\" caratterizzata da una doppia inversione di direzione; l'uso della combinazione \"7-7A\" quasi dimezzava la lunghezza del rettilineo di ritorno.\nChiusura dell'impianto.\nNel 1983, quando il \"Riverside International Raceway\" venne venduto all'immobiliarista Fritz Duda, ex commentatore delle gare NASCAR per la \"Motor Racing Network\", molti credettero che le gare sarebbero continuate ancora a lungo su questa pista, ma nel 1986 il nuovo proprietario decise che vi avrebbe costruito case e un centro commerciale, vista la vicinanaza con la \"Pomona Freeway\" e la \"Interstate 215\". Il 12 giugno 1988 si tenne l'ultima gara NASCAR sul tracciato, che venne in seguito chiuso per i lavori edilizi. Nel 1989 il tracciato venne modificato; dalla \"Curva 7\" una sinuosa bretella portava i piloti sul rettilineo di ritorno innestandosi con una curva a gomito in un punto intermedio tra il \"Ponte Bosch\" e \"The Dogleg\", in quanto i lavori della zona residenziale avevano gi\u00e0 invaso il centro del lungo rettilineo. Cos\u00ec modificato, il circuito venne chiamato \"Riverside Regional Raceway\" e ospit\u00f2 gare \"club\" ancora per poco, con l'attivit\u00e0 agonistica terminata definitivamente il 2 luglio 1989, dopo 32 anni di gare. Nel 1992 apr\u00ec il centro commerciale nella zona nord, nei pressi della vecchia \"Curva 6\" e delle \"Esses\", mentre le case vennero costruite nella zona centrale e meridionale; sulle mappe topografiche dei primi anni novanta erano ancora visibili i resti della \"Curva 9\" e del suo muretto esterno, mentre il vecchio edificio amministrativo rimase in piedi fino al 2005, quando fu demolito per far spazio ad altre abitazioni. Nel 2003 venne annunciato il progetto di un nuovo autodromo di 4.800 metri da costruire a Merced, in California, con un disegno del tracciato simile a quello del \"Riverside International Raceway\"; l'impianto avrebbe dovuto chiamarsi \"Riverside Motorsports Park\", ma il progetto venne abbandonato nel 2009."}
{"id": "2421627", "revid": "30445", "url": "https://it.wikipedia.org/wiki?curid=2421627", "title": "Memoriale di Rhodes", "text": ""}
{"id": "2421628", "revid": "1566286", "url": "https://it.wikipedia.org/wiki?curid=2421628", "title": "Rupert of Hee Haw", "text": "Rupert of Hee Haw, parodia di Roberto di Hentzau (film tratto da un racconto di Anthony Hope), \u00e8 un cortometraggio muto del 1924 diretto da Scott Pembroke, prodotto da Hal Roach con Stan Laurel.\nIl cortometraggio della durata di 22 minuti fu distribuito l'8 giugno 1924.\nTrama.\nIl film parla di una principessa promessa a un re, bench\u00e9 questa sia contraria.\nInfatti il re (Laurel) \u00e8 un giovane viziato e ubriacone che pensa solo a s\u00e9.\nUn giorno, mentre tutti quanti si riuniscono nel palazzo reale, bussa alla porta un certo Rudolph Razz (interpretato dallo stesso Laurel), convocato dalla futura sposa per spodestare il re, tuttavia viene smarrita la lettera scritta da Minnie per il re nella quale dichiarava che non lo voleva pi\u00f9 vedere.\nRupert intanto pensa che Minnie sia innamorata di lui e inizia le ricerche.\nLa lettera verr\u00e0 trovata proprio da Rupert nella sua casa a Londra, nella quale \u00e8 dichiarato l'amore che la principessa prova per il conte!"}
{"id": "2421629", "revid": "767487", "url": "https://it.wikipedia.org/wiki?curid=2421629", "title": "Salug", "text": "Salug \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nLa municipalit\u00e0 \u00e8 stata creata nel 1959 con parte del territorio della municipalit\u00e0 di Liloy.\nSalug \u00e8 formata da 23 baranggay:"}
{"id": "2421641", "revid": "767487", "url": "https://it.wikipedia.org/wiki?curid=2421641", "title": "Tampilisan", "text": "Tampilisan \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nLa municipalit\u00e0 \u00e8 stata creata nel 1978 con parte del territorio della municipalit\u00e0 di Liloy.\nTampilisan \u00e8 formata da 20 baranggay:"}
{"id": "2421645", "revid": "1305772", "url": "https://it.wikipedia.org/wiki?curid=2421645", "title": "Papa Sisto", "text": "Papa Sisto:"}
{"id": "2421662", "revid": "767487", "url": "https://it.wikipedia.org/wiki?curid=2421662", "title": "Wide Open Spaces", "text": "Wide Open Spaces \u00e8 un cortometraggio muto del 1924 diretto da George Jeske. Prodotto da Hal Roach, era interpretato da Stan Laurel.\nProduzione.\nIl film fu prodotto dalla Hal Roach Studios.\nVenne girato negli Hal Roach Studios, all'8822 di Washington Blvd., a Culver City\nDistribuzione.\nDistribuito dalla Path\u00e9 Exchange, il film - un cortometraggio della durata di venti minuti, usc\u00ec nelle sale USA il 6 luglio 1924."}
{"id": "2421664", "revid": "174925", "url": "https://it.wikipedia.org/wiki?curid=2421664", "title": "Bibbia di Alcuino", "text": "La Bibbia di Alcuino \u00e8 un manoscritto miniato dei primi anni del IX secolo, custodito nel Museo del Duomo di Monza.\nLa prima completa traduzione della Bibbia in latino dall'ebraico e dal greco, la cosiddetta \"Vulgata\", risale al IV secolo per opera di San Girolamo. A causa delle trascrizioni successive, nel tempo erano andate creandosi delle varianti. Nell'801 il monaco benedettino Alcuino di York fu incaricato dall'imperatore Carlo Magno di condurre una revisione della Vulgata per emendarla dagli errori e quindi riprodurne fedelmente il testo originario.\nIl manoscritto di Monza \u00e8 riferibile agli ultimi anni in cui Alcuino fu Abate a Tours, o forse pi\u00f9 tardo di qualche anno. \u00c8 comunque un documento molto raro, uno dei circa trenta a tutt'oggi conosciuti."}
{"id": "2421667", "revid": "599013", "url": "https://it.wikipedia.org/wiki?curid=2421667", "title": "Alvin Sims", "text": ""}
{"id": "2421668", "revid": "122542023", "url": "https://it.wikipedia.org/wiki?curid=2421668", "title": "Ferrari 156 F1-63", "text": "La Ferrari 156 F1-63 \u00e8 stata la monoposto con cui la Scuderia Ferrari ha gareggiato in Formula 1 nel 1963 e nel 1964.\nSviluppo.\nPer il 1963 vennero introdotte numerose innovazioni, rispetto alla 156 F1 dell'anno precedente. Il telaio fu ulteriormente modificato, con il passo allungato a 2380\u00a0mm, e adott\u00f2 la pannellatura in alluminio tipica dell'industria aeronautica (infatti, la denominazione ufficiale divenne 156 Aero). Vennero abbandonati i cerchi a raggi con gallettone centrale a favore di pi\u00f9 moderni e solidi cerchi in lega leggera e i freni a disco furono montati inboard. Venne poi utilizzato il solo motore a V di 120\u00b0 che adottava, per la prima volta su una Ferrari, l'alimentazione ad iniezione diretta della Bosch. L'iniezione permise di aumentare la potenza (205\u00a0CV a 10.500\u00a0giri/min) e il regime di rotazione del motore.\nVerso la fine della stagione 1963, il motore venne ulteriormente modificato con l'adozione dell'accensione a transistor, di nuovi pistoni in lega leggera e del cambio di nuovo a 5 marce. Venne inoltre adottato un nuovo telaio a semi-monoscocca dopo che l'anno prima la Lotus aveva presentato la rivoluzionaria \"25\" con telaio monoscocca.\nCarriera agonistica.\n1963.\nIl 1963 fu un anno avaro di soddisfazioni. Jim Clark e la sua Lotus \"25\" si rivelarono imbattibili conquistando ben 7 delle 10 prove previste. Il migliore risultato della 156 fu la vittoria nel GP di Germania ad opera del neo arrivato John Surtees: al via Clark mantenne la prima posizione, mentre Bandini ebbe un incidente subito dopo il via, dovendosi ritirare. Il pilota della Lotus ebbe per\u00f2 dei problemi al motore gi\u00e0 nel corso del primo passaggio, venendo superato da Ginther e Surtees. Nel corso del secondo giro, mentre anche Ginther era colpito da problemi tecnici che lo fecero scivolare indietro in classifica, Mairesse, anche su Ferrari, ebbe un gravissimo incidente, causando la morte di un soccorritore e subendo gravi ferite alle braccia.\nIn testa alla corsa Clark prov\u00f2 a insidiare Surtees, ma il problema al motore della sua Lotus lo costrinse a rinunciarci, accontentandosi del secondo posto. Surtees condusse fino alla bandiera a scacchi, conquistando la prima vittoria in carriera in Formula 1.\nA fine stagione la Ferrari dovette accontentarsi del 4\u00ba posto finale di Surtees, un secondo posto e un terzo posto oltre alla vittoria in Germania, e del 10\u00ba di Bandini (miglior risultato due quinti posti).\n1964.\nNonostante la nuova 158 F1, la Scuderia Ferrari schier\u00f2 la 156 anche nel 1964 in occasione di sei GP: Monaco, Gran Bretagna, Germania, Austria (in tutti e quattro guidata da Lorenzo Bandini), Italia (Ludovico Scarfiotti) e Messico (Pedro Rodr\u00edguez). Con la 156 Bandini riusc\u00ec a conquistare un terzo posto in Germania e la vittoria in Austria mentre Surtees con la nuova 158 vinse il mondiale.\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno i 2/3 della distanza totale."}
{"id": "2421669", "revid": "767487", "url": "https://it.wikipedia.org/wiki?curid=2421669", "title": "Lucienne Boyer", "text": "Divenne famosa nel periodo tra la prima e la seconda guerra mondiale. La sua canzone pi\u00f9 celebre \u00e8 \"Parlez-moi d'amour\".\nBiografia.\nSuo padre, pompiere, fu ucciso durante il primo conflitto mondiale. Dopo aver contribuito giovane allo sforzo bellico, lavora nel negozio di sua madre come modista. Diventa poi modella per il pittore Foujita, colpito dalla sua bellezza.\nTra il 1916 e il 1917, debutta al Th\u00e9\u00e2tre de l'Ath\u00e9n\u00e9e in: \"Michel; Concordia ed Eldorado\" e al Concert Mayol. Nel 1927 il produttore statunitense Lee Schubert la nota e la ingaggia con un contratto a Broadway della durata di nove mesi, in compagnia di Germaine Lix e dell'eccentrico M\u00f4me Moineau.\nNel 1928 ritornata a Parigi, apre il cabaret \"Les Borgias\" e incide il suo primo disco, \"Tu me demandes si je t'aime\".\nNel 1930 incide l'indimenticabile \"Parlez-moi d'amour\", scritta per lei da Jean Lenoir. (Ascolta la canzone ) Il disco raggiunge l'apice del successo al Grand Prix de l'Acad\u00e9mie Charles-Cros nello stesso anno. Tra le canzoni pi\u00f9 famose c'\u00e8 anche \"Mon C\u0153ur est un violon\".\nIncide alcuni dei suoi brani con il duo Pills e Tabet e sposa Jacques Pills. Anche la loro figlia Jacqueline diventer\u00e0 poi cantante di successo.\nRiposa al cimitero parigino di Bagneux, presso Parigi."}
{"id": "2421671", "revid": "126257", "url": "https://it.wikipedia.org/wiki?curid=2421671", "title": "Orto botanico di Brera", "text": "L'Orto Botanico di Brera, chiamato anche \"Hortus Botanicus Braidensis\", si trova al centro di Milano nel Palazzo di Brera. L'orto botanico, che nei suoi 5000 metri quadrati conserva circa 300 specie diverse, \u00e8 stato voluto dall'imperatrice Maria Teresa d'Austria nel 1774, insieme all'osservatorio astronomico.\nDopo un periodo di abbandono, \u00e8 stato recuperato e restaurato grazie all'Universit\u00e0 degli Studi di Milano, nel 1998 \u00e8 stato aperto al pubblico e nel 2013 \u00e8 stata aperta una nuova cancellata d'ingresso progettata da Ruggero Moncada di Patern\u00f2 Dal 2005 fa parte del \"Museo Astronomico-Orto Botanico di Brera\", struttura della Statale e Museo riconosciuto dalla Regione Lombardia.\nOltre alle specie botaniche si possono ammirare le architetture del passato, come la serra attribuita al Giuseppe Piermarini, la vasca settecentesca in cui crescono iris e ninfee.\nLe collezioni.\nAttraversando l'orto botanico si incontrano le aiole, restaurate secondo il loro aspetto originario:\nTra gli esemplari di alberi presenti nell'orto botanico ricordiamo: \"Acer pseudoplatanus\", \"Magnolia grandiflora\", \"Celtis australis\", \"Platanus hybrida\", \"Juglans nigra\", \"Tilia tomentosa\",\"Ailanthus vilmoriniana\", \"Diospyros kaki\", \"Ilex cornuta\", \"Pterocarya fraxinifolia\", \"Firmiana platanifolia\", \"Ginkgo biloba\".\nLa collezione di bulbi.\nL'orto botanico di Brera ha collaborato con il \"Centro internazionale dei bulbi da fiore\" di Hillegom in uno studio sulla funzione estetica delle piante erbacee nell'abbellimento delle aiuole dedicate ai bulbi.\nTra le specie di bulbi sono presenti varie cultivar, tra i generi ricordiamo: \"Hyacinthus\", \"Narcissus\", \"Tulipa\", \"Leucojum\". Tra le specie, sono presenti: \"Allium ursinum\", \"Leucojum aestivum\", \"Muscari comosum\", \"Muscari armeniacum\", \"Tulipa clusiana\", \"Scilla sibirica\", \"Tulipa linifolia\", \"Tulipa turkestanica\"."}
{"id": "2421672", "revid": "729019", "url": "https://it.wikipedia.org/wiki?curid=2421672", "title": "Schleicher K 8", "text": "Lo Schleicher K 8 \u00e8 un aliante monoposto ad ala alta progettato da Rudolf Kaiser, prodotto dall'azienda tedesca Alexander Schleicher GmbH &amp; Co dagli anni cinquanta."}
{"id": "2421675", "revid": "124585533", "url": "https://it.wikipedia.org/wiki?curid=2421675", "title": "Samuel Rosenthal", "text": "Durante la rivoluzione polacca, in seguito al fallimento della rivolta di Gennaio nel 1864 emigr\u00f2 a Parigi, dove divenne in breve tempo una delle figure pi\u00f9 in vista del mondo scacchistico francese. Vinse il campionato del Caf\u00e9 de la R\u00e9gence nel 1865, 1866 e 1867. \nNel 1873 ottenne il suo miglior risultato di torneo, terminando al 4\u00ba posto al torneo di Vienna dietro a Wilhelm Steinitz, Joseph Blackburne e Adolf Anderssen. \nNel 1880 vinse a Parigi il primo campionato francese. \nCom'era uso all'epoca, sostenne diverse sfide con forti giocatori, per lo pi\u00f9 con risultati negativi: nel 1864 perse (+1 \u20137 =0) contro Ignatz von Kolisch; contro Gustav Neumann perse sia nel 1867 (+0 \u20135 =6) che nel 1869 (+2 \u201312 =8); nel 1870/71 vinse contro John Wisker a Londra (+3 \u20132 =4); nel 1880 perse contro Johannes Zukertort (+1 \u20137 =11). \nProfessionista degli scacchi, si esib\u00ec spesso in partite simultanee e simultanee alla cieca.\nFu molto attivo come giornalista scacchistico: dal 1885 al 1902 cur\u00f2 la rubrica di scacchi della rivista parigina \"Le Monde Illustr\u00e9\"; scrisse molti articoli anche per \"La Strategie\", \"La Vie Moderne\", \"La Revue des juex, des arts et du sport\" e \"La Republique fran\u00e7aise\". \nNel corso della sua carriera vinse partite coi pi\u00f9 forti giocatori dell'epoca, tra cui Steinitz, Zukertort, Anderssen, Blackburne, Chigorin, Mackenzie e Paulsen.\nA lui si deve anche una variante del Gambetto di Donna Accettato: la Variante Rosenthal.\nUn suo discendente, David Shenk, ha scritto nel 2008 il libro \" Il gioco immortale. Storia degli scacchi \", nel quale si trovano diverse notizie circa il trisavolo dell'autore."}
{"id": "2421677", "revid": "1305772", "url": "https://it.wikipedia.org/wiki?curid=2421677", "title": "Regar-TadAZ Tursunzoda", "text": "Il Regar-TadAZ Tursunzoda \u00e8 una societ\u00e0 calcistica tagika con sede nella citt\u00e0 di Tursunzoda. Disputa le sue partite allo Stadium Metallurg 1st District .\nStoria.\nLa squadra ha militato nella \"Seconda Lega sovietica B\" (zona 9) negli anni 1990 e 1991 , classificandosi al 12\u00ba e al 9\u00ba posto finali. Dal 1992 gioca nel campionato nazionale tagiko creato a seguito dell'indipendenza della Repubblica del Tagikistan. \nNel 1995 il nome della squadra cambi\u00f2 da Regar Tursunzoda all'attuale Regar-TadAZ Tursunzoda.\nLa squadra \u00e8 diventata il punto di riferimento del calcio tagiko a partire dal nuovo millennio. Dopo aver raccolto un secondo posto nella stagione 2000 ha vinto ben sette degli otto campionati successivi. Al dominio in patria si \u00e8 aggiunto anche quello in ambito internazionale grazie ad una serie di ottimi risultati nella Coppa del Presidente dell'AFC: la squadra ha partecipato a quattro edizioni della manifestazione vincendo per tre volte il titolo (2005, 2008, 2009)."}
{"id": "2421685", "revid": "61051", "url": "https://it.wikipedia.org/wiki?curid=2421685", "title": "Pratt &amp; Whitney TF33", "text": ""}
{"id": "2421687", "revid": "119761240", "url": "https://it.wikipedia.org/wiki?curid=2421687", "title": "Michel Leiris", "text": "Collabor\u00f2 alla rivista \"Documents\", ai margini del surrealismo e partecip\u00f2 con Georges Bataille al Coll\u00e8ge de sociologie.\nNel 1980 Leiris rifiut\u00f2 il Grand Prix national des lettres.\nNel 2006 \u00e8 stata fondata una rivista internazionale di studi sulla sua opera: i \"Cahiers Leiris\" in ogni numero pubblicano testi e documenti inediti dell'autore."}
{"id": "2421689", "revid": "290948", "url": "https://it.wikipedia.org/wiki?curid=2421689", "title": "Conducibilit\u00e0 termometrica", "text": ""}
{"id": "2421693", "revid": "599013", "url": "https://it.wikipedia.org/wiki?curid=2421693", "title": "Ryan Lorthridge", "text": ""}
{"id": "2421696", "revid": "287204", "url": "https://it.wikipedia.org/wiki?curid=2421696", "title": "Raymond Asso", "text": "Carriera.\nNato a Nizza da una famiglia povera, si imbarca per il Marocco all'et\u00e0 di 15 anni. Ha fatto diversi lavori prima di diventare paroliere, tra cui il pastore e il gestore di discoteca.\nIl periodo con \u00c9dith Piaf.\nEntra nel mondo della musica nel 1933, ma conoscer\u00e0 il successo solo nel 1935, grazie a \u00c9dith Piaf, la quale incide molto sulla carriera del compositore, diventa la sua amante e scrive diversi brani per lui.&lt;br&gt;\n\u00c8 stato anche l'autore di alcune canzoni per Marie Dubas, (\"Le Fanion de la L\u00e9gion\", \"Mon l\u00e9gionnaire\")\nIl dopo guerra.\nMobilitato durante la seconda guerra mondiale, nello stesso periodo termina la collaborazione con Edith Piaf.&lt;br&gt;\nDurante il dopoguerra, Raymond Asso continua a scrivere per diversi artisti (Lucienne Delyle, Marcel Mouloudji, Ren\u00e9e Lebas).&lt;br&gt;\nGli anni cinquanta sono molto proficui per il compositore, con numerosi successi: \"Y'a tant d'amour\", (Cantata da Ren\u00e9e Lebas) e \"Un petit coquelicot\", scritta per Mouloudji.&lt;br&gt;\nDelle numerose stelle dell'epoca, cantano con Raymond Asso: Yves Montand, (con \"Ninon, ma ninette\" nel 1954), Catherine Sauvage, Les Fr\u00e8res Jacques, (Mon ami m'a donn\u00e9 \"il mio amico mi ha dato\", Mais les vrais amoureux \"ma il vero amore), Jean Bretonni\u00e8re, (C'est tant pis \"\u00e8 troppo cattivo\", c'est tant mieux \"tanto meglio\", nel 1954), Odette Laure, (Je suis nerveuse \"sono nervosa\" nel 1955), Tino Rossi (Mon printemps \"mia primavera\", nel 1956 e O ma mie o ma Mireille), Andr\u00e9 Dassary (Des pays merveilleux \"dei paesi meravigliosi\")."}
{"id": "2421697", "revid": "33751", "url": "https://it.wikipedia.org/wiki?curid=2421697", "title": "Transport United Football Club", "text": "Il Transport United Football Club \u00e8 una societ\u00e0 calcistica di Thimphu. Fu fondata nel 2000 e gioca le sue partite allo Stadio Changlimithang. \nIl club ha conquistato 4 titoli nazionali consecutivi tra il 2004 e il 2007, guadagnandosi cos\u00ec la partecipazione alle prime quattro edizioni della Coppa del Presidente dell'AFC.&lt;br&gt;\nNel 2005 la squadra ha concluso il girone eliminatorio all'ultimo posto, incassando tre sconfitte in altrettanti incontri.&lt;br&gt;\nNel 2006 l'avventura internazionale si \u00e8 conclusa sempre nella fase a gironi ma il club ha ottenuto la sua prima vittoria battendo per 1-0 la squadra del Pakistan Army FC.&lt;br&gt;\nL'anno successivo il Transport United ha raccolto la sua seconda vittoria in campo internazionale battendo nuovamente il Pakistan Army FC, questa volta col punteggio di 3-2. Va per\u00f2 registrata l'umiliante sconfitta subita nel corso della manifestazione ad opera del Regar-TadAZ Tursunzoda che ha inflitto addirittura 13 gol al club campione del Bhutan.&lt;br&gt;\nL'edizione 2008 \u00e8 stata la peggiore in assoluto a livello internazionale: la squadra ha subito tre sconfitte in tre gare, come nel 2005, subendo per\u00f2 sonore \"goleade\" da parte di tutti gli avversari. Il Transport United ha infatti incassato 7 reti a testa dal Ratnam SC e dal FC A\u015fgabat e addirittura 11 dal Kan Baw Za."}
{"id": "2421698", "revid": "287204", "url": "https://it.wikipedia.org/wiki?curid=2421698", "title": "Societ\u00e0 Sportiva Calcio Palermo 1974-1975", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1974-1975.\nStagione.\nAncora sotto la guida di Corrado Viciani, l'allenatore artefice della prima e storica finale di Coppa Italia raggiunta la stagione precedente, al secondo anno di Serie B il Palermo si vede vicinissimo alla zona promozione, per soli 2 punti di distacco: la squadra ha subito, alla terzultima giornata contro un' ormai retrocesso e all'ultima giornata nello scontro diretto con il , due sconfitte, cedendo pertanto alla fine, a quest'ultimo, la possibilit\u00e0 dello spareggio decisivo per il salto di categoria, che poi per\u00f2 terminer\u00e0 a sfavore per mano del .\nIn Coppa Italia il Palermo viene eliminato nella prima fase dopo una vittoria e tre sconfitte.\nRosa.\nPresidente: Renzo Barbera\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2421699", "revid": "2134764", "url": "https://it.wikipedia.org/wiki?curid=2421699", "title": "Mark Buford", "text": ""}
{"id": "2421700", "revid": "767487", "url": "https://it.wikipedia.org/wiki?curid=2421700", "title": "Meiolania", "text": "La meiolania (gen. Meiolania) \u00e8 una testuggine estinta, vissuta tra l'Oligocene e l'Olocene in Oceania. I primi esemplari vissero circa 30 milioni di anni fa e il genere prosper\u00f2 fino al Pleistocene; una popolazione relitta sopravvisse in Nuova Caledonia fino a circa 2000 anni fa.\nDescrizione.\nQuesta testuggine era di dimensioni enormi: poteva raggiungere la lunghezza di 2,5 metri, e rappresenta la testuggine terrestre pi\u00f9 grande mai esistita dopo la \"Testudo atlas\". La meiolania possedeva un cranio piuttosto insolito, dotato di numerose protuberanze nodose e simili a corna. Due lunghi aculei sporgevano dalla parte posteriore e formavano un corto arco, che conferiva all'intero cranio un'ampiezza di circa 60 centimetri. Queste corna non permettevano all'animale di ritrarre il capo nel carapace, come invece avviene nelle tartarughe odierne. La coda era anch'essa protetta da \u201canelli\u201d corazzati, ed era dotata di aculei allungati nella parte posteriore. In generale, la forma del corpo della meiolania richiama notevolmente i dinosauri anchilosauri e i mammiferi glittodonti, per un fenomeno di convergenza evolutiva.\nSi noti che tanto gli anchilosauri, quanto i glipttodonti, quanto meiolania vissero in mondi ove abbondavano predatori bipedi (per gli anchilosauridi i dinosauri teropodi, per gliptodonti e tartarughe gli uccelli carnivori inetti al volo), i predatori bipedi sono particolarmente vulnerabili al \"thagomizer\", ovvero alle code dotate di aculei o spine ed agitate nei pressi delle loro lunghe e relativamente vulnerabili zampe.\nClassificazione.\nDescritta per la prima volta nel 1886 sulla base di una vertebra, la meiolania fu inizialmente ritenuta una lucertola simile ai varani, imparentata con la gigantesca \"Megalania\" (da qui il nome generico, che richiama quello del grande varano estinto). Successivi ritrovamenti pi\u00f9 completi chiarirono che si trattava di una gigantesca tartaruga, imparentata alla lontana con i criptodiri sudamericani. Alcuni animali simili risalenti all'Eocene (o forse addirittura al Cretaceo) sono stati ritrovati in Argentina (\"Niolamia\").\nSono note varie specie di \"Meiolania\": la pi\u00f9 nota \u00e8 M. platyceps, dell'entroterra australiano, di grandi dimensioni. Altre specie sono M. brevicollis e M. mackayi, rinvenuta in Nuova Caledonia, che fu l'ultima a scomparire. La specie \"M. oweni\", dotata di un largo cranio piatto, \u00e8 attualmente attribuita a un genere a parte, \"Ninjemys\".\nStile di vita.\nLa meiolania vagava per l'entroterra australiano cibandosi di cespugli e arbusti; \u00e8 probabile che allo stadio adulti avesse pochi predatori, grazie alla taglia e alle potenti difese. I piccoli, per\u00f2, dovevano essere facili prede di carnivori come \"Thylacoleo\", \"Quinkana\" e \"Megalania\". Le specie vissute in Nuova Caledonia e nell'isola di Lord Howe, in ogni caso, erano notevolmente pi\u00f9 piccole di quelle australiane; questa tendenza pu\u00f2 essere ricondotta al fenomeno del nanismo insulare."}
{"id": "2421701", "revid": "22356", "url": "https://it.wikipedia.org/wiki?curid=2421701", "title": "Quercypsitta", "text": "La quercypsitta (gen. Quercypsitta) \u00e8 un uccello estinto, imparentato con i pappagalli. Visse nell'Eocene superiore (circa 37-34 milioni di anni fa) e i suoi resti sono stati ritrovati nelle famose fosforiti di Quercy, in Francia.\nClassificazione.\nNoto per alcuni resti frammentari (che includono ossa delle zampe, delle ali e un coracoide), questo genere \u00e8 stato ascritto agli psittaciformi, l'ordine di uccelli al quale appartengono i pappagalli, a causa della notevole somiglianza delle ossa delle zampe. In ogni caso, \"Quercypsitta\" sembra abbastanza distinto dagli odierni pappagalli da essere posto in una famiglia a parte, i Quercypsittidae. Sembra che questi uccelli formassero un ramo collaterale di pappagalli, che si diffuse in Europa nel corso dell'Eocene e si estinse solo nel Miocene. La scomparsa di questi animali coincise con un periodo di raffreddamento globale; nel frattempo alcuni stretti parenti di \"Quercypsitta\" avevano gi\u00e0 colonizzato Asia e Africa, zone del mondo che mantennero una temperatura pi\u00f9 calda, a sud della zona abitata dai Quercypsittidae.\nSpecie.\nAl genere \"Quercypsitta\" sono state ascritte due specie: Q. sudrei, la specie tipo, \u00e8 conosciuta per ossa delle zampe e delle ali, mentre Q. ivani \u00e8 conosciuta solo per un coracoide. In mancanza di elementi per una comparazione tra le due forme, quindi, non c'\u00e8 modo di sapere se effettivamente entrambe le specie appartenessero allo stesso genere. Un altro pappagallo estinto, \"Palaeopsittacus\", \u00e8 a volte ritenuto un membro di questa famiglia, ma non \u00e8 nemmeno chiaro se questo animale fosse un vero pappagallo (Dyke &amp; Cooper 2000)."}
{"id": "2421702", "revid": "22356", "url": "https://it.wikipedia.org/wiki?curid=2421702", "title": "Amitabha urbsinterdictensis", "text": "L'amitabha (Amitabha urbsinterdictensis) \u00e8 un uccello estinto, vissuto nell'Eocene medio (circa 50 milioni di anni fa). I suoi resti sono stati ritrovati in Wyoming.\nClassificazione.\nDescritto per la prima volta nel 2002 da Bonnie Gulas-Wrobleski e Anton Wrobleski, questo uccello fu dapprima ritenuto un parente primitivo dei galliformi, un membro dei cosiddetti \u201cPhasianoidea\u201d. Questo gruppo, attualmente, include anche pavoni, fagiani e tacchini. Nel 2009, per\u00f2, un nuovo studio di Daniel Ksepka ha messo in luce caratteristiche che escluderebbero questo uccello dal gruppo dei galliformi, e lo avvicinerebbe alle attuali gallinelle d'acqua (Rallidae).\nSignificato del nome.\nIl nome deriva da Amit\u0101bha, il Buddha della Conoscenza, che adotta comunemente la forma di un pavone quando si incarna nel mondo materiale. L'epiteto specifico, invece, si riferisce alla localit\u00e0 Forbidden City (\u201cCitt\u00e0 proibita\u201d), nel Wyoming, vicino al luogo in cui vennero scoperti i fossili."}
{"id": "2421703", "revid": "22356", "url": "https://it.wikipedia.org/wiki?curid=2421703", "title": "Horusornis vianeyliaudae", "text": "L'orusornite (Horusornis vianeyliaudae) \u00e8 un uccello estinto, appartenente ai falconiformi. Visse tra l'Eocene superiore e l'Oligocene inferiore (44 \u2013 35 milioni di anni fa). I suoi resti sono stati ritrovati in Francia, nelle famose fosforiti di Quercy.\nDescrizione.\nLa taglia di questo uccello era simile a quella del falco dalle zampe rosse (\"Falco vespertinus\"); l'aspetto doveva essere molto simile a quello di un normale falco, con un becco uncinato e ampie ali dalle penne allungate. Le zampe posteriori, tuttavia, possedevano un'articolazione del tutto insolita tra il tarso e il metatarso. Questa articolazione permetteva all'animale non solo di piegare in avanti le zampe artigliate di circa 70\u00b0, ma di spostare i metatarsi anche in senso laterale di 30\u00b0.\nBiologia.\nAttualmente, una simile articolazione del tarso \u00e8 nota solo presso i generi \"Polyboroides\" e \"Geranospiza\". Probabilmente \"Horusornis\" si alimentava in modo simile a questi animali, spingendo la zampa all'interno delle cavit\u00e0 degli alberi e roteando l'estremit\u00e0 artigliata fino ad afferrare piccole prede come i mammiferi arboricoli. In ogni caso \"Horusornis\" non era imparentato n\u00e9 con \"Geranospiza\" n\u00e9 con \"Polyboroides\", e questa somiglianza dell'articolazione \u00e8 dovuta a un fenomeno di convergenza evolutiva. Un'altra specie di falconiforme, \"Pengana robertbolesi\" dell'Australia (noto anche come flexiraptor), svilupp\u00f2 ulteriormente questa articolazione verso una specializzazione estrema.\nClassificazione.\nLe parentele tra \"Horusornis\" e gli altri falconiformi non sono molto chiare. Sembra che questo uccello fosse una forma primitiva, una sorta di anello di congiunzione tra le varie famiglie di falconiformi. Si presume che \"Horusornis\" fosse una forma arcaica, forse imparentata con aquile e astori (Accipitridae), ma di aspetto simile ai falchi (Falconidae)."}
{"id": "2421705", "revid": "599013", "url": "https://it.wikipedia.org/wiki?curid=2421705", "title": "Malcolm Mackey", "text": ""}
{"id": "2421708", "revid": "599013", "url": "https://it.wikipedia.org/wiki?curid=2421708", "title": "Ervin Johnson", "text": "Carriera al college.\nDopo aver lavorato per circa 3 anni in un supermercato a Baton Rouge, fu scoperto dal padre di un giocatore di baseball dell'universit\u00e0 di New Orleans mentre imbustava dei prodotti e fu informato della mancanza di altezza della squadra di basket della stessa universit\u00e0. Pochi giorni dopo fece un incontro col coach della quadra Tim Floyd, che inizialmente pensava fosse uno scherzo.\nLa squadra con lui raccolse 87 vittorie, con 2 partecipazioni al torneo NCAA e una al torneo NIT. Quando fin\u00ec la sua carriera al college era il secondo miglior marcatore di sempre nella storia dell'universit\u00e0, 1608 punti, primo di sempre in percentuale di tiro dal campo, 59%, primo di sempre in doppie doppie con 55, primo di sempre in rimbalzi con 1287, circa 10.5 a partita, terzo di sempre in partite in doppia cifra di punti, 81, ottavo di sempre in palle rubate, 109, secondo di sempre in partite giocate,123, e primo di sempre in stoppate, 294. \u00c8 stato nominato All-American South Conference nel 1990-91, All-Sun Belt Conference 1991-92 e Sun Belt Conference Player oh the Year nel 1992-93."}
{"id": "2421712", "revid": "599013", "url": "https://it.wikipedia.org/wiki?curid=2421712", "title": "Gianpaolo Calaj\u00f2", "text": "Biografia.\nGianpaolo Calaj\u00f2 si \u00e8 formato, a Palermo, sotto la guida di Tony Cardella. \u00c8 stato per alcuni anni l'allenatore della nazionale italiana juniores ed \u00e8 oggi l'allenatore della nazionale norvegese. Calaj\u00f2 \u00e8 inoltre coach del Team Bestfighters, insieme a Gianfranco Rizzi e Nicola Traina ed insegnante di kickboxing a Palermo, specialit\u00e0 semi-contact.\nHa fondato a Palermo il Team Aikya, club sportivo attualmente Campione d'Italia. Nell'edizione 2009 dei Campionati Italiani F.I.KB di Fiuggi, del 17, 18 e 19 aprile, specialit\u00e0 semi-contact, il Team guidato da Calaj\u00f2 ha infatti consolidato il successo dell'anno precedente.\nFanno parte del Team Aikya oltre 200 atleti, fra cui numerosi titolari della nazionale italiana kickboxing e campioni italiani, quali Gregorio Di Leo, Andrea Lucchese, Roberto Guiducci e Luisa Gullotti.\nNel corso degli anni, Calaj\u00f2 ha partecipato a numerose competizioni nazionali e internazionali, riportando numerosi titoli, fra cui campione mondiale W.A.K.O. nell'anno 1999, sempre nella specialit\u00e0 semi-contact.\nGianpaolo Calaj\u00f2 ha fatto parte per 5 anni della nazionale italiana kickboxing con atleti del calibro di Emanuele Bozzolani, attualmente coach della nazionale italiana, Tiziana Zennaro, Marco Ferrarese e Luisa Lico.\nGianpaolo Calaj\u00f2 \u00e8 sposato con la campionessa di kickboxing norvegese Anita Madsen."}
{"id": "2421713", "revid": "938", "url": "https://it.wikipedia.org/wiki?curid=2421713", "title": "Acad\u00e9mie Charles Cros", "text": "Acad\u00e9mie Charles-Cros, in italiano \"Accademia di Charles Cros\", \u00e8 un'organizzazione nata nel 1947, creata da un gruppo di critici e specialisti del campo musicale, tra cui Armand Panigel, Jos\u00e9 Bruyr, Antoine Gol\u00e9a, Franck T\u00e9not, Pierre Brive, riuniti dal fondatore Roger Vincent, posta sotto la presidenza del musicologo Marc Pincherle.\n\u00c8 composta da una cinquantina di membri cooptati, specializzati nella critica musicale. \u00c8 stata creata in onore di Charles Cros (1842-1888), poeta (amico d'Arthur Rimbaud e Verlaine), inventore autodidatta, e uno dei pionieri nella registrazione del suono.\nObiettivi.\nL'obiettivo dell'accademia \u00e8 quello di formare un collettivo di cariche competenti, per mediare tra il governo della politica culturale e la definizione di tutti i professionisti.\nPremi assegnati.\nDal 1948 ogni anno consegna il \"Grand Prix du Disque\", assegnato in base alla popolarit\u00e0 del brano, all'originalit\u00e0 del testo e alla qualit\u00e0 del sonoro.\nMolti \"Grands Prix du Disque de l'Acad\u00e9mie Charles Cros\", sono stati assegnati il base e varie categorie, tra quali le pi\u00f9 importanti:\nIn seguito allo sviluppo della tecnologia, i premi, che in origine erano assegnati a brani musicali incisi su 78 giri, sono assegnati ad incisioni su CD o DVD."}
{"id": "2421716", "revid": "57342", "url": "https://it.wikipedia.org/wiki?curid=2421716", "title": "Mon l\u00e9gionnaire", "text": "Mon l\u00e9gionnaire \u00e8 una canzone francese creata nel 1936 da Marie Dubas, sulle parole di Raymond Asso e la musica di Marguerite Monnot.\nFu interpretata anche da \u00c9dith Piaf, Arlette Guttinguer e Serge Gainsbourg.\nGrazie a questa canzone Marie Dubas vide crescere la sua popolarit\u00e0.\nQuesta canzone \u00e8 spesso identificata con \u00c9dith Piaf, come uno dei tanti brani emblematici del suo repertorio. Il tema romantico di una donna \u00e8 un misterioso legionario che, dopo una notte d'amore, rifiuta di dare il suo nome, si inserisce perfettamente nell'immagine della \"M\u00f4me Piaf\".\nRaymond Asso, un ex legionario, scrisse anche \"Le Fanion de la L\u00e9gion\", cantata da Marie Dubas e ripresa pi\u00f9 tardi da Piaf, ma con meno successo.\n\"Mon l\u00e9gionnaire\" \u00e8 stata reinterpretata nel 1987 da Serge Gainsbourg, come sberleffo ulteriore dopo lo scandalo de La Marseillaise, per il quale ricevette minacce di morte da parte dei reduci della guerra d'Algeria. \nGainsbourg interpret\u00f2 infatti la canzone senza cambiarne le parole, trasformandola cos\u00ec di fatto in una canzone d'amore a tematica omosessuale. Il secondo dei due videoclip di Gainsbourg su questa canzone resero ulteriormente esplicita questa scelta.\nCollegamenti esterni.\nRecensioni su Culturagay.it della versione di Gainsbourg."}
{"id": "2421719", "revid": "73843", "url": "https://it.wikipedia.org/wiki?curid=2421719", "title": "Monte Gennaio", "text": "Il monte Gennaio, denominato anche monte dell'Uccelliera, \u00e8 una montagna dell'Appennino tosco-emiliano, che raggiunge 1810,1 metri di altitudine; altre fonti riportano il dato di 1814\u00a0m s.l.m.\n\u00c8 situato al confine fra le province di Pistoia e di Bologna, del suo complesso fa parte il poggio delle Ignude, un'altura posta poco pi\u00f9 a sud. Insieme al vicino Corno alle Scale ed al crinale che, proseguendo verso nord-ovest, giunge fino al monte Cimone, funge da spartiacque fra il bacino tirrenico e quello adriatico.\nLa cima del monte Gennaio \u00e8 facilmente raggiungibile sia dalla valle del torrente Orsigna, passando dal Rifugio di Porta Franca, che dalle localit\u00e0 di \"Pratorsi\", situata nella valle del torrente Verdiana e di Casetta Pulledrari (in questi casi si passa dal Rifugio del Montanaro).\nPi\u00f9 impegnativi sono invece, per un maggiore dislivello, i sentieri che raggiungono la vetta partendo dal versante bolognese. La partenza obbligata, in questo caso, \u00e8 rappresentata dal Rifugio Segavecchia.\nAl di sopra della quota limite del bosco (in questa zona rappresentato essenzialmente da faggi) si trova una estesa area di vaccinieto che caratterizza anche altre montagne della zona, come il monte La Nuda ed il monte Cornaccio. Del resto la vegetazione e la fauna sono quelle caratteristiche della Foresta del Teso e del parco regionale del Corno alle Scale."}
{"id": "2421722", "revid": "2146488", "url": "https://it.wikipedia.org/wiki?curid=2421722", "title": "The Sims 3", "text": "The Sims 3 \u00e8 un videogioco di simulazione di vita reale in commercio negli USA dal 2 giugno 2009 ed in tutto il resto del mondo dal 5 giugno 2009. Fu annunciato da Electronic Arts (la societ\u00e0 che ha sviluppato il gioco) nel novembre 2006, dicendo che sarebbe uscito nell'anno fiscale 2009, che, negli Stati Uniti, parte dal 1\u00ba ottobre 2008 e finisce il 30 settembre 2009. Sul sito ufficiale era stato successivamente annunciato che il gioco sarebbe stato disponibile in tutto il mondo e scaricabile via download digitale dal 20 febbraio 2009. Dallo stesso giorno sarebbe stato disponibile nei negozi \"The Sims 3 Collector's Edition\".\nNell'espansione per \"The Sims 2 Free Time\", il giocatore acquistava un pc per i suoi Sims con installato \"The Sims 3\". Quando i Sims ci giocavano nello schermo del computer appariva un filmato in loop che mostrava una rapida e sommaria anteprima di \"The Sims 3\".\nDa febbraio 2008 numerose riviste di videogiochi americane, europee e giapponesi hanno iniziato ad occuparsi di questo nuovo gioco e hanno pubblicato vari articoli per spiegare le nuove caratteristiche che lo distinguono dal precedente titolo.\nIl 19 marzo 2008 il sito \"teaser\" ha aperto i battenti, presentando alcune delle nuove caratteristiche di gioco. Ecco le principali:\nIl 15 luglio 2008 appariva sul sito ufficiale il primo video ufficiale di \"The Sims 3\", che illustrava i nuovi numerosi aspetti del gioco, come, per esempio, muoversi in libert\u00e0 nella citt\u00e0.\nAll'E3 2010 \u00e8 stata annunciata la versione per console di \"The Sims 3\" per l'inverno 2010. Il 6 maggio 2013 la EA Games annuncia ufficialmente il seguito \"The Sims 4\", che verr\u00e0 sviluppato in collaborazione con Maxis.\nModalit\u00e0 di gioco.\nNel numero di Maggio 2008, il magazine di videogiochi americano \"Games for Windows: The Official Magazine\" aveva un'anteprima di 12 pagine su \"The Sims 3\". L'articolo spiegava che non ci saranno pi\u00f9 i tre quartieri di Bellavista, Stranizia e Verona Creek (presenti in \"The Sims 2\"), ma un unico quartiere (\"Sunset Valley\" nella versione di lingua inglese), molto pi\u00f9 grande dei quartieri sopra citati, costituito da un centro della citt\u00e0, in cui si trovano negozi, scuole e posti di lavoro e zone residenziali nelle periferie. Sunset Valley \u00e8 un piccolo centro cittadino affacciato sull'oceano; come hanno ammesso gli sviluppatori stessi di EA, Sunset Valley \u00e8 ispirata alle numerose cittadine californiane affacciate sul Pacifico, come la stessa Redwood City, dove EA ha la sua sede principale. Dal giorno dell'uscita nei negozi, \u00e8 disponibile tramite download l'esclusivo quartiere denominato \"Riverview\".\nDegli otto bisogni da soddisfare presenti negli altri due titoli, solo sei (fame, vescica, energia, divertimento, igiene e socialit\u00e0) sono rimasti. In compenso \u00e8 presente una barra dell'umore che si riempir\u00e0 se accadranno fatti piacevoli (come un matrimonio o la nascita di un figlio) ma si svuoter\u00e0 se avverranno eventi spiacevoli (come la morte di un parente o un licenziamento). Il sistema di Desideri e Paure presenti in The Sims 2 \u00e8 sostituito da soli Desideri, con possibilit\u00e0 di scegliere tra quelli che vorremo esaudire.\nSono stati aggiunti inoltre alcuni aspetti/attivit\u00e0 prese dalle espansioni di \"The Sims 2\", come lo stadio di giovane adulto (presente in '), le auto ('), la pesca e il giardinaggio (') e i gioielli (').\nCrea un Sim.\n\u00c8 possibile dare un cognome diverso ad ogni Sim presente in un nucleo familiare. Si pu\u00f2 regolare la corporatura e l'intensit\u00e0 dei muscoli, cambiare il colore della pelle (disponibile anche rosso, verde e blu). Oltre a cambiare la pettinatura, si pu\u00f2 personalizzare il colore e i riflessi. C'\u00e8 anche la possibilit\u00e0 di scegliere la forma delle sopracciglia e diversi tipi di barba e baffi. Tramite l'opzione \"Modifica i dettagli\" possiamo modificare a piacimento qualunque parte della testa, occhi, naso e bocca. \u00c8 possibile applicare del make-up (rossetto, eyeliner, ombretto e trucco tematico) di cui possiamo modificarne il colore.\nPer quanto riguarda i vestiti ci sono gli abiti quotidiani che i Sim usano tutti i giorni, abiti formali che vengono indossati in occasioni speciali, abiti da notte che i Sim indossano per dormire, costume da bagno che vengono indossati al mare o in piscina, e abiti sportivi che si usano quando si fa jogging o si va in palestra. Per ogni categoria di abiti si possono combinare degli accessori come calzini, occhiali, orologi, anelli, collane, bracciali. Grazie alla funzione \"Crea uno stile\" si possono personalizzare i vestiti dal colore al tessuto, creando abiti unici da poter far indossare ai nostri Sim, salvarli e, se vogliamo, anche condividerli.\nSi potr\u00e0 scegliere il tipo di musica, il cibo preferito e il segno zodiacale. Si pu\u00f2 persino scrivere la biografia del Sim, personalizzare il timbro vocale e aggiungere dei tratti della personalit\u00e0 che andranno a formare il carattere e influire sulla vita dei Sim. Scelti i tratti, il gioco dar\u00e0 automaticamente dei suggerimenti su alcuni dei possibili desideri vitalizi da attribuire al Sim, tuttavia per\u00f2 si pu\u00f2 scegliere autonomamente quale desiderio vitalizio conferirgli. Una volta creati i Sim, attraverso un albero genealogico, si pu\u00f2 decidere la relazione dei Sim all'interno della famiglia: madre, padre, figlio, fratello/sorella, coniuge, fidanzati, promessi sposi. Se non verranno create le relazioni, i Sims del nucleo familiare resteranno semplici coinquilini.\nTratti della personalit\u00e0.\nI tratti caratteriali sono un'altra importante caratteristica comparsa in questo capitolo. All'inizio i creatori avevano messo a disposizione centinaia di tratti, calando ad un'ottantina ed infine ad una sessantina. Ogni Sim pu\u00f2 avere un massimo di 5 tratti caratteriali. Un Sim beb\u00e8 ne ha 2, un Sim bambino ne ha 3, un Sim adolescente 4 e un Sim giovane, adulto o anziano ne ha 5. I due tratti iniziali di un Sim dipendono da come si \u00e8 condotta la gravidanza:se la Sim si \u00e8 riposata e ha vissuto la gravidanza tranquillamente e senza stress sar\u00e0 possibile scegliere entrambi i tratti,in caso contrario solo uno o nessuno dei due, e peggio \u00e8 andata la gravidanza peggiori saranno i tratti generati casualmente. Nel passaggio da beb\u00e8 a bambino, da bambino ad adolescente e da adolescente e giovane adulto, sar\u00e0 possibile scegliere entrambi se il beb\u00e8 avr\u00e0 imparato le abilit\u00e0 essenziali e se il bambino o adolescente avr\u00e0 avuto voti alti a scuola. I tratti sono fondamentali in quanto influenzano nettamente il comportamento di un Sim. Ad esempio, impostando il gioco su Libero Arbitrio, un Sim atletico non perder\u00e0 l'occasione di praticare dell'esercizio fisico, mentre un Sim pantofolaio preferir\u00e0 di gran lunga restare a guardare la TV sul divano. Un Sim distratto correr\u00e0 il rischio di far scoppiare incendi mentre cucina, mentre un Sim ordinato ripulir\u00e0 la sporcizia in casa. I tratti influenzano anche altri aspetti: un Sim calmo parla e si muove lentamente e indossa abiti dai colori morbidi. Al contrario un Sim nevrotico parla molto velocemente, si muove a scatti e indossa abiti dai colori sgargianti. I tratti sono generalmente divisi in quattro categorie: Mentali, Fisici, Sociali e Stile di vita. Oltre a questi, esistono dei tratti nascosti che possono essere sbloccati durante il gioco praticando determinate attivit\u00e0/lavori. Ogni espansione del gioco contiene tratti caratteriali in pi\u00f9 rispetto al gioco base.\nQuesto \u00e8 l'elenco completo ed esatto dei tratti della personalit\u00e0:\nTratti nascosti.\nEsistono anche altri 8 tratti nascosti che si possono ottenere con determinati NPC (personaggi non giocabili come il pompiere, il fattorino delle pizze, ecc). Questi tratti non possono essere scelti dalla nascita ma devono essere trasmessi dai genitori con particolari attitudini o impiegati in una particolare carriera. In molti casi, l'unione di un Sim con un NPC far\u00e0 s\u00ec che il loro bambino riceva un tratto nascosto. Nel gioco questi tratti non sono visibili a meno che non comportino azioni particolari o gesti speciali.\nLa Famiglia.\nLa Famiglia su\" The Sims 3\" riveste un ruolo importante per la crescita del quartiere.\nLe fasi di crescita sono:\nTra i due Partner ci sono pi\u00f9 fasi:\nDall'et\u00e0 \"Giovane adulto\" \u00e8 possibile far rimanere incinta una Sim e farla partorire in Ospedale. Per far crescere un Sim bisogna aspettare il tempo standard di passaggio da una fase a un'altra (il quale pu\u00f2 essere modificato nelle opzioni di gioco) oppure acquistando una torta e facendogli festeggiare il compleanno. Dal secondo capitolo della saga \u00e8 stato reso possibile, per i giocatori, stringere relazioni omosessuali.\nQuartieri.\nIn The Sims 3 base \u00e8 possibile giocare in un solo quartiere: Sunset Valley. Ma con le espansioni vengono aggiunti i seguenti quartieri:\nInoltre dallo Store ufficiale si possono acquistare dei quartieri extra pagando con i Sim Point, punti che ottieni comprandoli dal negozio o dallo Store su Internet. Solo il quartiere Rierview \u00e8 gratuito, mentre il resto del materiale \u00e8 a pagamento. Altri quartieri disponibili sono: Barnacle Bay, Hidden Springs, Laghi Lunari, Lucky Palms, Maree Splendenti, Monte vista, Aurora Skies, Dragon Valley, Midnight Hollow e Cime Ruggenti. Per fare acquisti bisogna essere registrati al sito ufficiale di The Sims 3.\nSunset Valley.\nSunset Valley \u00e8 una tranquilla e pacifica cittadina fondata dagli Alberghini ed edificata dai Landgraab prima di Bellavista. Quando arriveranno gli Alto, con la loro mentalit\u00e0 da grande citt\u00e0, i residenti sentiranno il bisogno di scegliere da che parte stare?\nTwinbrook.\nNel suo periodo pi\u00f9 felice, Twinbrook era una cittadina industriale alla foce del torrente Simislaus. Anni dopo venne costruita una diga che cambi\u00f2 completamente la citt\u00e0, facendola rinascere come punto di aggregazione di professionisti, artisti e inventori che hanno preso casa sulle rive del lago artificiale. Come sar\u00e0 la vita in questa comunit\u00e0 eclettica?\nBridgeport.\nBridgeport \u00e8 stata fondata da Ebenezer Alto all'inizio del secolo. Una volta era uno scalo nautico abitato da marinai e contrabbandieri, ma con l'arrivo dell'industria cinematografica \u00e8 diventato un richiamo per le celebrit\u00e0, i Simoleon e le luci della ribalta. Oggi \u00e8 una citt\u00e0 molto vivace, con un'intensa vita notturna e numerosi locali che ne fanno una localit\u00e0 di primo piano. Riuscir\u00e0 il passato ad affiorare sotto le luci dei riflettori?\nStarlight Shores.\nLa citt\u00e0 oggi nota come Starlight Shores \u00e8 stata fondata dai monaci pi\u00f9 di 300 anni fa ed ha sempre attirato i Sim con una vocazione! Aspiranti cantanti, musicisti e interpreti di vario tipo vi si sono recati in pellegrinaggio alla ricerca della grande occasione. Inoltre la citt\u00e0 richiama molta gente da ogni parte del mondo grazie alla splendida posizione costiera, alla cultura locale e all'insieme eclettico di locali di intrattenimento, gare di esibizione e concerti. Molte carriere famose sono nate qui e ogni giorno vengono scoperte nuove stelle. Chi sar\u00e0 il prossimo Sim sconosciuto ma ricco di talento, passione e determinazione che passer\u00e0 dalle stalle alle stelle per realizzare i propri sogni?\nMoonlight Falls.\nMoonlight Falls \u00e8 una cittadina tranquilla fondata dai Van Gould e dagli Wolf ed \u00e8 luogo di residenza di molte creature soprannaturali, licantropi, fate, streghe e vampiri. Infatti le notti di Luna piena hanno una particolare influenza sui suoi abitanti soprannaturali.\nUniversit\u00e0 dei Sim.\nIl quartiere Universit\u00e0 \u00e8 raggiungibile solo se iscrivi il tuo Sim all'universit\u00e0. Una volta raggiunto il quartiere puoi decidere se il tuo Sim pu\u00f2 alloggiare nei dormitori gratuiti o privati. In questo quartiere \u00e8 possibile frequentare le sedi universitarie, visitare dormitori altrui partecipando alle feste, e andare nei lotti comunitari dove si possono organizzare riunioni scolastiche.\nAppaloosa Plains.\nAppaloosa Plains \u00e8 una cittadella situata tra le campagne. Il centro \u00e8 caratterizzato dalla presenza di edifici relativamente antichi e da costruzioni pi\u00f9 recenti e per questo il contrasto tra il vecchio e il nuovo \u00e8 evidente. In citt\u00e0 si trovano anche spazi per animali e centri equestri. I Sim pi\u00f9 anziani per\u00f2 non accettano di buon grado i cambiamenti e hanno scelto di continuare a vivere come una volta.\nIsola Paradiso!\nIsola Paradiso \u00e8 un maestoso arcipelago, famoso per i suoi mari incontaminati e i suoi costosissimi alberghi. In questo splendido arcipelago sono famose le case galleggianti e sono molti gli avvistamenti di squali e... kraken! Nei suoi fondali sono presenti tesori e sculture antiche da scoprire, e nello stesso arcipelago si possono avvistare isole deserte, luogo ideale per un naufragio o un resort a 5 stelle. Ma nei fondali dell'isola vivono anche rare creature e simili agli umani: capiter\u00e0 anche a te di vedere le sirene?\nOasis Landing.\nOasis Landing \u00e8 una citt\u00e0 futuristica il cui destino \u00e8 determinato dal presente. In questo scenario la quantit\u00e0 di oggetti e creature \u00e8 molto vasta, un esempio sono i Plumbot.\n\"The Sims 3 Store\".\nUn nuovo servizio, \"The Sims 3 Store\", d\u00e0 la possibilit\u00e0 di comprare oggetti, acconciature, vestiti e scenari per i Sim. Tutto questo con dei soldi virtuali chiamati SimPoint. Nello Store ci sono molte possibilit\u00e0 di scelta, come l'Exchange, dove si pu\u00f2 scaricare il materiale creato da altri utenti. I SimPoint si possono ottenere facendo una ricarica con la carta di credito, oppure con una carta apposita. Con The Sims 3 Store \u00e8 possibile anche ordinare le nuove espansioni e stuff pack.\nLavoro.\nI Sim possono guadagnare Simoleon cercando un lavoro, anche part-time. Con l'espansione \"\" si pu\u00f2 andare al lavoro con il Sim. Sono inoltre disponibili nuovi lavori, per un totale di 12. Ad ogni impiego corrisponde un posto di lavoro, presente nel centro della citt\u00e0 (ad esempio un ristorante per la carriera di chef o il municipio per i politici). Durante la giornata di lavoro, i Sim sono nascosti all'interno dell'edificio. Il capo pu\u00f2 assegnare compiti che, se ben effettuati, possono portare ad un avanzamento di carriera e a uno stipendio pi\u00f9 elevato. Durante il lavoro, i Sim non appaiono sullo schermo, ma possono essere ugualmente \"gestiti\" ed aiutati a salire di livello nella loro carriera. Inoltre il giocatore pu\u00f2 decidere l'intensit\u00e0 del lavoro del Sim (ad esempio se deve lavorare sodo o prendersela comoda). I Sim possono andare incontro a crisi nervose relative all'eccessivo lavoro (tranne per i Sim stakanovisti). In pi\u00f9 ci saranno possibilit\u00e0 di lavori part-time e/o extra scolastici. Inoltre i Sim hanno modo di aumentare la loro produttivit\u00e0 lavorando a casa o facendo turni extra. Ogni carriera ha diversi premi. Un'altra novit\u00e0 \u00e8 la possibilit\u00e0 di avanzare in una carriera in diversi settori. Due Sim possono pertanto percorrere la stessa carriera, essere allo stesso livello ma trovarsi in diversi settori lavorativi. In pi\u00f9, una volta raggiunto il culmine della carriera \u00e8 ancora possibile ricevere premi, promozioni e pagamenti addizionali se il Sim continuer\u00e0 a svolgere bene il proprio lavoro.\nCarriere e Professioni.\nCarriere\nLe principali carriere introdotte dal gioco base sono:\nPart-time\nA tempo pieno\nNell'espansione \" non viene introdotta alcuna carriera\nNell'espansione \" vengono aggiunte per la prima volta le professioni libere e vi \u00e8 la possibilit\u00e0 di registrarsi come professionista indipendente.\nProfessioni\nCarriere\nLe libere professioni derivano dallo sviluppo economico di abilit\u00e0 del gioco base, quale Pesca, Pittura, Giardinaggio e della nuove abilit\u00e0 di \"Scultura \"e \"Invenzione.\"\nSe si possiede anche l'espansione \"Travel Adventures\" \u00e8 possibile registrarsi come Preparatore di Nettare e Fotografo.\nNell'espansione \"\" vengono aggiunte nuove carriere legate alla vita notturna e delle celebrit\u00e0:\nCarriere\nA tempo pieno\nPart Time\nLibere professioni\" (ottenibili solo se si ha installato \"\")\"\n\u00c8 inoltre possibile svolgere un secondo lavoro, quando si vuole, come Mixologo presso i bar dei locali in citt\u00e0\nNell'espansione \" viene aggiunta una nuova professione:\nNell'espansione \" viene introdotta una nuova libera professione:\nNell'espansione \"\" vengono introdotte tre nuove professioni dedicate al mondo dello spettacolo:\nSviluppando l'abilit\u00e0 nascosta di DJ, vi \u00e8 la possibilit\u00e0 di ricevere opportunit\u00e0 simili a quelli dei gruppi musicali di \"Late Night\" e la possibilit\u00e0 di vendere i propri album remixati.\nNell'espansione \"\" vengono introdotte le seguenti carriere e libere professioni:\nCarriere\nLibere professioni \"(ottenibili solo se si ha installato \"\")\"\nNell'espansione \" viene introdotto un nuovo lavoro part-time, riservato esclusivamente agli alieni:\nNell'espansione \" ci sono tre nuovi lavori che si possono svolgere raggiungendo il grado massimo in uno dei tre gruppi sociali.\nIn ordine con l'elenco, sono rispettivamente Smanettoni, Sportivi e Ribelli:\n\u00c8 inoltre possibile, una volta ottenuta la laurea, svolgere le principali carriere dal livello 4 in su, e con nuove opportunit\u00e0 a disposizione.\nNell'espansione \"\", viene introdotta una nuova professione e due nuovi libere professioni:\nProfessione\nLibere professioni \"(ottenibili solo se si ha installato \"\")\"\nNell'espansione \"\" vengono aggiunte due nuove carriere e una nuova professione indipendente:\nCarriere\nLibere professioni \"(ottenibili solo se si ha installato \"\")\"\nNella tabella delle espansioni si pu\u00f2 trovare l'elenco completo di tutte le nuove carriere di ogni espansione.\nSpostamenti.\nA differenza delle precedenti versioni del gioco, in questa versione i Sims non sono pi\u00f9 confinati nei loro lotti, ma possono liberamente uscire e visitare tutto il quartiere circostante in tempo reale. Si possono quindi visitare gli edifici nel centro della citt\u00e0 (come ristoranti, gallerie di arte, parchi, palestre, biblioteche, teatri e il cimitero) oppure visitare altre case. Si possono anche spiare i Sim mentre sono a casa loro. Essendo tutto in tempo reale, i Sim non controllati da noi vengono controllati automaticamente dal gioco, conducendo una vita normalissima, proprio come accade quando sono controllati dall'utente: mangeranno, dormiranno, si divertiranno, avranno esperienze belle o brutte, potranno sposarsi e avanzare di carriera. Oltre al taxi, i Sim possono spostarsi per la citt\u00e0 facendo jogging, camminare per le vie, raggiungere destinazioni in bicicletta o in metropolitana (quest'ultimo con \"The Sims 3: Late Night\", mentre nell'espansione \"The Sims 3:\" \"Into the Future\" verranno introdotti i treni sopraelevati). Ma se il Sim non \u00e8 particolarmente sportivo, c'\u00e8 anche la possibilit\u00e0 di utilizzare un'automobile o una moto (quest'ultima con \"The Sims 3: Ambitions\" e \"The Sims 3: Fast Lane Stuff\").\nHobby.\nCollezionismo.\nI Sim possono cercare esemplari da collezione per la citt\u00e0, come farfalle, scarabei, rocce preziose e meteoriti (che possono essere avvistati con l'ausilio del telescopio, con un po' di fortuna durante un trasferimento o con l'espansione \"\").\nPesca.\nI Sim possono andare a pescare nei vari laghi, laghetti o nel mare decidendo poi cosa fare del pescato (venderlo o cuocerlo). Pu\u00f2 essere sviluppata pi\u00f9 in fretta se il Sim ha il tratto \"Pescatore\".\nGiardinaggio.\nMolto curato \u00e8 l'hobby del giardinaggio: \u00e8 possibile coltivare vari ortaggi e piante da frutta, che i nostri Sim potranno trovare nel quartiere sotto forma di semi o frutti, da piantare e coltivare nel giardino di casa. Con le varie espansioni aumentano i frutti e ortaggi. Pu\u00f2 essere sviluppata pi\u00f9 in fretta se il Sim ha il tratto \"pollice verde\", e pu\u00f2 esser sviluppata ulteriormente se il Sim compra il premio vitalizio \"pollice verdissimo\".\nScrittura.\nSe il Sim sviluppa l'abilit\u00e0 di scrittura pu\u00f2 scrivere romanzi di vari generi, che possono avere maggiore o minore successo a seconda di quanto \u00e8 sviluppata l'abilit\u00e0. Quest'abilit\u00e0 \u00e8 indispensabile per fare carriera nel giornalismo. Pu\u00f2 dare maggiore successo se il Sim acquista il premio vitalizio \"autore acclamato\".\nAtletica.\nSe il Sim sviluppa l'abilit\u00e0 atletica, pu\u00f2 fare da tutor in questa abilit\u00e0 ad altri Sim. \u00c8 indispensabile per fare carriera come sportivo. Pu\u00f2 essere sviluppata pi\u00f9 in fretta se il Sim ha il tratto \"atletico\".\nInventare.\nSe il Sim sviluppa l'abilit\u00e0 inventiva, pu\u00f2 costruire da giocattoli artigianali a aggeggi a invenzioni pi\u00f9 o meno complesse. Pu\u00f2 esser sviluppata pi\u00f9 in fretta se il Sim ha il tratto \"estroso\". Il Sim pu\u00f2 anche diventare pi\u00f9 efficiente in quest'abilit\u00e0 se acquista il tratto \"inventore efficiente\".\nChitarra.\nSe il Sim sviluppa l'abilit\u00e0 del suonare la chitarra, gli pu\u00f2 tornare utile nella carriera musicale, per fare colpo sulle ragazze o durante le esibizioni per strada, ma in quest'ultimo caso deve prima leggere dei libri sui vari generi musicali. Quest'abilit\u00e0 pu\u00f2 essere sviluppata pi\u00f9 in fretta se ha il tratto \"virtuoso\".\nContenuti extra.\nNel sito ufficiale di \"The Sims 3\", una volta registrata la copia del gioco, \u00e8 possibile accedere ad assortimento di nuovi oggetti scaricabili. Questi sono divisi in due categorie: nell'Exchange sono presenti gli oggetti realizzati in Stile Personale da altri giocatori (che naturalmente sono stati condivisi), scaricabili dal sito gratuitamente. Cosa diversa per lo Store, che prevede un pagamento di SimsPoints. Inoltre \u00e8 reso disponibile il download gratuito di una nuova cittadina, Riverview, per chi registra il gioco.\nA fine ottobre 2010 \u00e8 uscita l'edizione del gioco per Xbox 360, Nintendo Wii, Nintendo DS e PS3.\nEspansioni.\nLe espansioni di \"The Sims 3\" sono 11 e contengono nuove funzionalit\u00e0 e nuovi oggetti: l'ultima \u00e8 uscita il 22 ottobre 2013 negli Stati Uniti e il 24 ottobre 2013 in Europa. Il numero delle espansioni per la terza serie di The Sims \u00e8 cresciuto notevolmente: per The Sims 2 uscirono 8 espansioni, mentre per The Sims ne uscirono 7.\nStuff Packs.\nGli Stuff Packs sono una nuova aggiunta per \"The Sims 3\" di circa 60 oggetti, simile agli Stuff Packs di \"The Sims 2\" per il gioco base.\nEdizioni speciali.\nCollector's Edition.\nUna versione per collezionisti dal 2009 \u00e8 disponibile nei negozi insieme alla versione normale di \"The Sims 3\". C'\u00e8 un numero limitato di copie in tutto il mondo e chi pre-ordina il prodotto da alcuni selezionati rivenditori riceve contenuti esclusivi e un poster speciale del nuovo vicinato di \"The Sims\".\n\"The Sims 3 Collector's Edition\" include:\nData di uscita.\nL'uscita del gioco era stata posticipata dalla precedente del 20 febbraio 2009 e dal 5 giugno 2009 \u00e8 in commercio in tutti i negozi. Intanto il videogame ha gi\u00e0 fatto la sua comparsa su App Store, lo store di applicazioni per iPhone e iPod touch, il giorno 2 giugno 2009. Nella seconda parte del 2011 \u00e8 uscita la versione compatibile anche con Android, anch'essa con grande successo.\nIl 5 giugno 2009 \u00e8 uscito The Sims 3 per computer (compatibile sia con Windows Vista che con Windows XP). Il terzo capitolo si conferma subito un successo, infatti, gi\u00e0 dalla prima settimana ha venduto 1,4 milioni copie, secondo le stime del publisher di Redwood City. I dati riguardano la versione PC e quella Mac del gioco, con pi\u00f9 di 7 milioni di download per quanto riguarda i contenuti creati da utenti all'interno del medesimo periodo. Le recensioni risultano positive, con un 87% dal sito Metacritic e un 86,74% dal sito GameRankings. \u00c8 stato cos\u00ec annunciato per la fine del 2010 il capitolo per PlayStation 3, Xbox 360, Wii ed altre console.\nIl titolo per console include le possibilit\u00e0 di \"The Sims 3\" insieme alle prime due espansioni e ai primi tre stuff packs (compreso cio\u00e8 \"Outdoor Living Stuff\").\nRequisiti minimi di sistema.\n\"Il gioco funziona su Windows anche solo con il gioco base.\"\nAccoglienza.\nLa rivista \"Play Generation\" diede alla versione per PlayStation 3 un punteggio di 88/100, apprezzando il fatto che fosse quasi identica alla completissima versione per PC, il karma, le sfide e le opzioni che lo rendevano infinito e come contro i caricamenti frequenti, qualche rallentamento e l'impossibilit\u00e0 di accelerare il tempo pi\u00f9 di tanto, finendo per trovarlo il miglior titolo della serie mai visto su console, un gioco ricchissimo e quasi infinito, che avrebbe fatto impazzire i fan di questo tipo di simulazione. La stessa testata lo classific\u00f2 come il secondo migliore titolo di strategia del 2010."}
{"id": "2421723", "revid": "889336", "url": "https://it.wikipedia.org/wiki?curid=2421723", "title": "Vito Positano", "text": "Biografia.\nNacque da Francesco di Giuseppe e Maria Erminia Franchini, come risulta dall'atto n.164 del registro delle nascite dell'anno 1833 del comune di Noja; cos\u00ec allora si chiamava l'attuale Noicattaro, nella Provincia di Bari del Regno delle due Sicilie, quando ancora mancavano 27 anni all'Unit\u00e0 d'Italia.\nCresciuto in una famiglia della locale nobilt\u00e0 mercantile, spirito avventuroso e vivace, figlio e nipote di liberali iscritti durante il Risorgimento alla Carboneria, nelle liste delle locale vendita carbonara denominata \u201cLa Costanza\u201d. Mentre gli altri fratelli si occupano col padre e dopo di lui dell'attivit\u00e0 imprenditoriale, Vito Positano dopo gli studi si arruola col grado di Capitano nel corpo dei Genieri-Pompieri della Provincia.\nNell'agosto 1860 si arruola volontario e presta servizio militare in Basilicata sino al marzo 1861, con i gradi prima di tenente poi di capitano. Secondo alcune fonti partecipa quale graduato dell'esercito borbonico alle operazioni militari contro il Brigantaggio. C'\u00e8 per\u00f2 molto che ci sfugge in tutto questo; in quei mesi era in corso la spedizione dei Mille, Garibaldi e i suoi volontari attraversarono lo stretto di Messina il 19 agosto, il 5 settembre Garibaldi era ad Auletta, a pochi km dalla Basilicata, dove ricevette una delegazione di patrioti lucani, erano i fautori dell'insurrezione della Basilicata che il 18 agosto si era gi\u00e0 autoproclamata libera.\nNell'agosto 1860, per ragioni di ordine geografico e tattico in Basilicata conversero le forze antiborboniche delle locali elites borghesi (Giacinto Albini, Giacomo Racioppi, Pietro Lacava, Davide Mennuni), delle avanguardie spedite da Garibaldi per preparare il terreno (Nicola Mignogna) e degli emissari inviati da Cavour (colonnello Camillo Boldoni) per bilanciare i meriti politici dell'impresa garibaldina. L'unione di queste forze determin\u00f2 l'insurrezione lucana con la presa di Potenza e la proclamazione del governo provvisorio. Analoghe insurrezioni si verificarono in altre citt\u00e0 della Puglia, Ostuni, Altamura (dove il 30 agosto fu proclamato il governo provvisorio della Provincia di Bari) e poi anche Bari, dove il 9 settembre fu proclamato il \"Governo provvisorio del Barese sedente in Bari\".\nSappiamo che in queste circostanze determinante era stato l'intervento prima delle colonne armate del colonnello cavuriano Boldoni e poi di Liborio Romano, sappiamo che le truppe di Boldoni entrarono con Garibaldi trionfalmente a Napoli il 7 settembre e combatterono sul Volturno il 2 ottobre. Poi, dopo l'arrivo dell'esercito piemontese, Garibaldi se ne torn\u00f2 a Caprera e il 26 novembre il suo Esercito Meridionale fu sciolto. Chi volle continu\u00f2 a combattere con i piemontesi, moltissimi soldati e graduati dell'esercito napoletano passarono nelle file dell'esercito liberatore. Il 14 febbraio 1861 si concluse l'assedio di Gaeta e i sovrani napoletani partirono per l'esilio, il 20 marzo si arrese Civitella del Tronto, ultimo baluardo dell'ex Regno di Napoli. Il 17 marzo a Torino c'era gi\u00e0 stata la proclamazione del nuovo Regno d'Italia.\nNon sappiamo se, come sostenuto da alcune fonti bulgare, Vito Positano ha combattuto con Garibaldi. Sappiamo per\u00f2 che era un ufficiale delle forze armate che in quei mesi si affrontarono nel mezzogiorno continentale italiano, sappiamo che subito dopo la proclamazione dell'Unit\u00e0 d'Italia si conged\u00f2 considerando concluso il suo compito e che pochi anni dopo assunse posizioni di rilievo dell'Amministrazione del nuovo Regno italiano\nDopo l'Unit\u00e0 d'Italia accede alla carriera diplomatica, viene inviato a Trieste, Corf\u00f9, Malta, Algeri, Istanbul e poi Sofia, nella Bulgaria all'epoca sottomessa all'Impero Ottomano, dove prest\u00f2 servizio dal 5 luglio 1876 al 21 agosto 1878.\nNel dicembre 1877, durante la guerra Russo-Turca, mentre l'esercito russo sta per raggiungere Sofia, i turchi vedendosi costretti alla ritirata minacciano incendi ed eccidi e, per avere campo libero, invitano i diplomatici presenti ad abbandonare la citt\u00e0.\nVito Positano, decano del corpo consolare, non solo rifiuta di abbandonare Sofia, ma si prodiga per salvarla. Sostenuto dal console francese e da quello austro-ungarico convoca tutti i rappresentanti diplomatici e, unitamente alle personalit\u00e0 pi\u00f9 rappresentative della citt\u00e0, si oppone con una energica nota diplomatica alla mostruosit\u00e0 dei crimini temuti. Minaccia il pasci\u00e0 turco di ritorsioni internazionali, mettendo durante uno storico incontro con lui, a repentaglio non solo la sua carriera diplomatica ma la sua stessa incolumit\u00e0 fisica, assieme a quella dei suoi familiari.\nPoi, con l'esperienza giovanile vissuta nel corpo dei genieri-pompieri, si impegna a dirigere gli interventi necessari a circoscrivere i roghi che si levano minacciosi nella citt\u00e0, in preda al panico e allo sbando pi\u00f9 rovinoso. Guida e sostiene i volontari bulgari che vigilano sulla citt\u00e0 evitando roghi e i saccheggi delle truppe sbandate dell'esercito turco in ritirata.. Contribuisce attivamente a salvare Sofia, ad agevolare il primo passo verso la sua indipendenza.\nSofia fu salva e dopo l'arrivo dell'esercito russo i cittadini si recarono in massa sotto il balcone del console Positano, esultando per dimostragli la loro gratitudine.\nII 26 maggio 1878 il Consiglio Comunale di Sofia, in segno di riconoscenza per il coraggio mostrato, decreta di intitolargli una piazza (oggi Ulitza Vito Positano) e di concedergli il titolo di cittadino onorario della citt\u00e0.\nNel 1879 Vito Positano \u00e8 destinato console a Damasco. Di qui inviato nel 1882 a Yokohama, in Giappone, dove muore il 26 novembre 1886.\nOnorificenze.\nPer il suo contributo alla causa della Bulgaria libera ed indipendente Positano ebbe la decorazione di ufficiale dell'Ordine di Sant'Anna di Russia, consegnatagli dal principe Dondukov a nome dello Zar. Ricevette inoltre encomi dal re d'Italia e dallo stesso sultano ottomano che gli confer\u00ec l'Ordine del Mecid.\nIl primo consiglio Municipale della citt\u00e0 libera di Sofia nel 1879 gli confer\u00ec, lui presente, la cittadinanza onoraria con la seguente motivazione:\n\"Se non fosse stato per il suo diretto intervento, ora di Sofia non resterebbe alcun segno, migliaia di cittadini sarebbero periti in quel rigido inverno\".\nA Sofia gli fu dedicata la piazza dove aveva abitato, che oggi, nonostante sia diventata una strada, porta ancora il suo nome.\nIl suo paese natale, Noicattaro, gli ha dedicato la via del vecchio municipio.\nIl 1\u00ba gennaio 2007 la Bulgaria \u00e8 entrata a far parte dell'Unione Europea e, per l'occasione, il Ministero degli Affari Esteri bulgaro ha organizzato a Sofia un'esposizione di alcune opere artistiche prestate dalle ambasciate delle nazioni europee.\nL'ambasciata d'Italia ha partecipato con il ritratto visualizzato in alto in questa pagina, del quale in Italia si erano perse le tracce; il catalogo delle opere esposte \u00e8 stato pubblicato sul Web, il testo e l'immagine sono finiti nel motore di ricerca di Google, e cos\u00ec, dopo 130 anni, il personalissimo sguardo sghembo di Vito Positano \u00e8 tornato a noi sbucando fuori dal passato.\nLa famiglia conserva le decorazioni, alcuni oggetti e foto originali del console presso l'archivio di palazzo Positano, comprese le foto della sua tomba in Giappone all'epoca della sepoltura.\nLa memoria del coraggioso intervento di Vito Positano \u00e8 tuttora viva nel popolo bulgaro.\nIl Presidente della Repubblica di Bulgaria, durante la visita di Stato in Italia del Febbraio 2009, lo ha ricordato nel brindisi ufficiale della cena offerta in suo onore al Quirinale."}
{"id": "2421725", "revid": "729019", "url": "https://it.wikipedia.org/wiki?curid=2421725", "title": "Elaine Scarry", "text": "I suoi interessi includono la Teoria della Rappresentazione, il Linguaggio del Dolore Fisico e la Struttura della Creazione Verbale e Materiale nella Creazione Artistica, nella Scienza e nella Giurisprudenza.\n\u00c8 autrice de \"La sofferenza del corpo\", che \u00e8 conosciuto come uno studio esaustivo sul dolore e sul modo di infliggerlo. In quest'opera, sostiene che il dolore fisico conduce alla distruzione ed allo sfacelo del mondo umano, mentre la creazione umana, all'opposto dello spettro, conduce alla creazione del mondo.\nIl suo lavoro del 1999, \"Dreaming by the Book\", vinse il Truman Capote Award per la Critica Letteraria nel 2000.\nNel 1998, Elaine Scarry, una non-scienziata, realizz\u00f2 un articolo, \"The Fall of TWA 800: The Possibility of Electromagnetic Interference\", che apparve nella \"New York Review of Books\".\nLa teoria di base dell'articolo, che non gode del supporto della maggior parte degli ingegneri e scienziati, \u00e8 che un'interferenza elettromagnetica di un aereo P-3 Orion possa aver causato l'esplosione del serbatoio centrale di carburante. La Scarry successivamente pubblic\u00f2 un altro articolo ipotizzando che un altro infausto incidente aereo, quello relativo ad un EgyptAir 990, fu causato da un'interferenza elettromagnetica del tipo che pu\u00f2 derivare da una trasmissione da una fonte militare situata nella vicinanza dell'incidente aereo. Questo articolo, intitolato \"The Fall of EgyptAir 990\", fu anche pubblicato nella \"New York Review of Books\", il 5 ottobre del 2000.\nDidier de Fontaine, professore emerito a Berkeley, in \"Concerning the Fall of TWA 800, Swissair 111 and EgyptAir 990: The Unfriendly Skies Scenario\", critica le ipotesi della professoressa Scarry, concludendo che ella faccia \"scienza voodoo\"."}
{"id": "2421727", "revid": "228587", "url": "https://it.wikipedia.org/wiki?curid=2421727", "title": "Alexandre Breffort", "text": "Origini e percorso.\nIl percorso di Alexandre Breffort \u00e8 caotico e pittoresco; originario di Ni\u00e8vre, viene espulso dalla scuola comunale di \u00c9vry.\nProsegue i corsi a \"l'\u00c9cole Boulle\", che in seguito abbandoner\u00e0 per andare alla scuole di arte e mestieri, diventa impiegato in una fabbrica di componenti elettriche, a Orl\u00e9ans correttore di stampa, e fotografo a Parigi.\nDopo il compimento dei vent'anni, \u00e8 scaricatore di chiatte sulla Senna, (scaricatore di camion Halles), rappresentante di macchine da scrivere, venditore di stoffe, impiegato in un ufficio assicurativo, tassista (per cinque anni racconter\u00e0 in modo ironico la sua esperienza in \"Mon taxi et moi\" \"Il mio taxi ed io\") egli racconta \"Jo-les-Yeux-Sales\" (ho gli occhi in vendita),\nriprende la giustizia con la quale si unisce al \"batouse\" illegale processo di vendita.\nL'anatra incatenata.\nViene ingaggiato come redattore a \"Le Canard encha\u00een\u00e9\" nel 1934, dopo aver inviato una risposta al poema, \"Pierre Ch\u00e2telain-Tailhade\". L'assunzione di un redattore senza alcuna esperienza \u00e8 un avvenimento raro all'interno del giornale. Dopo la Seconda guerra mondiale, ha trovato la redazione del giornale. Il suo umorismo e il suo talento per il gioco di parole rapidamente divennero proverbiali.\nCommedie musicali.\nNel 1960, Marguerite Monnot, compositrice di \u00c9dith Piaf, torner\u00e0 al musical, dopo tante esitazioni, prima di scrivere la musica di, \"Irma la douce \", (Irma la dolce), il cui libretto \u00e8 basato su un breve pezzo di Alexander Breffort \"Aringa terribile\" svolto da Michel Roux e Guy Pierraud, in una discoteca in Avenue de l'Op\u00e9ra, vicino l'opera.\nLa seconda Guerra mondiale.\nPacifista, si imbarca per Oslo, per accompagnare un suo amico, Roger Monclin, amministratore de \"La Patrie humaine\"\nFurono respinti dai norvegesi in prossimit\u00e0 di Stoccolma dove rimasero alcuni mesi, egli continua a inviare i suoi documenti a Merle Blanc, che era ricomparso nel marzo 1939. Fino al Trattato di armistizio. Nel maggio del 1941 ritorna a Parigi senza Roger Monclin, che ha rifiutato di tornare, a causa dei suoi legami con la Spagna anarchica. Nel marzo 1942, \u00e8 stato arrestato per evasione progetto, sar\u00e0 fermo per 4 mesi."}
{"id": "2421730", "revid": "287204", "url": "https://it.wikipedia.org/wiki?curid=2421730", "title": "Aikya", "text": "Il Team Aikya \u00e8 un club sportivo di kickboxing, attualmente Campione d'Italia.\nOrigine.\nIl Team Aikya viene fondato a Palermo dall'atleta e maestro di kickboxing Gianpaolo Calaj\u00f2, gi\u00e0 campione mondiale.\nIl team \u00e8 attualmente Campione d'Italia. Nell'edizione 2009 dei Campionati Italiani F.I.KB di Fiuggi, del 17, 18 e 19 aprile, il Team guidato da Gianpaolo Calaj\u00f2 ha infatti consolidato il successo dell'anno precedente, riconfermandosi come migliore team italiano di kickboxing, vincendo la gara a squadre.\nFanno parte del Team Aikya oltre 200 atleti, fra cui numerosi titolari della nazionale italiana kickboxing e campioni italiani.\nAikya e la United School.\nLa \"United school\" nasce da un'idea di quattro maestri: Andrea Lucchese, Francesco De Luca, Marco Hodl e Gianpaolo Calaj\u00f2. Si tratta di un \"network\" di club e team di kickboxing italiani che condividono simili metodi di insegnamento e approccio sportivo alla disciplina del kickboxing.\nAikya e la Nazionale Italiana.\nDel club sportivo Aikya fanno parte numerosi atleti della nazionale kickboxing, fra i quali Gregorio Di Leo, Marco Benanti e Luisa Gullotti. Gianpaolo Calaj\u00f2 \u00e8 stato inoltre per alcuni anni il coach della nazionale italiana juniores di kickboxing."}
{"id": "2421733", "revid": "124968559", "url": "https://it.wikipedia.org/wiki?curid=2421733", "title": "Emilio Bonatti", "text": "Decorato con la medaglia d'argento al valor militare, il \"Comandante Murin\" \u00e8 componente della presidenza nazionale onoraria dell'Anpi e presidente dell'associazione in provincia di Rovigo.\nDi famiglia di piccoli contadini abbraccia giovanissimo la militanza antifascista e nel 1932 \u00e8 tra i fondatori del Pci polesano, costituito alle Zampine di Stienta e guidato dal carpentiere Severino Bolognesi.\nIn quegli anni Bonatti tiene rapporti anche con il partito a Ferrara da cui riceve il materiale per la propaganda antifascista da far circolare nelle proprie zone, dove il Pci, clandestino come tutti i partiti democratici per le leggi del regime fascista, riesce a strutturarsi in maniera capillare.\nDopo l'8 settembre 1943 il nucleo inizia a organizzare le prime formazioni rendendo Stienta cuore della Resistenza polesana. La prima azione \u00e8 del 9 settembre quando un gruppo guidato da Bonatti riesce a portare via due mitragliatrici a treppiede e un grosso quantitativo di proiettili dalle postazioni antiaeree di Pontelagoscuro.\nIn raccordo col gruppo di Stienta nascono formazioni a Castelmassa, Ceneselli, Occhiobello, Santa Maria Maddalena, Ficarolo, Fiesso Umbertiano, Badia Polesine.\nTra le azioni pi\u00f9 eclatanti quella al magazzino tedesco di Salara nel giugno 1944 che vede impegnati sessantaquattro uomini delle formazioni garibaldine. Nello scontro a fuoco Bonatti rimane ferito al braccio sinistro e alla schiena.\nLa consistenza del movimento partigiano e la sua crescita spingono il 26 ottobre 1944 i nazisti e i fascisti a un grande rastrellamento che copre l'area tra Fiesso Umbertiano e Occhiobello. Circa duemila persone vengono concentrate nella piazza di Stienta e molte di queste vengono interrogate nel Teatro Cazzoli.\nGrande \u00e8 il timore che possa accadere il peggio visto che pochi giorni prima, il 15 ottobre 1944, c'era stato l'eccidio di 43 persone a Villamarzana, immediatamente preceduto il 13 da fucilazioni di partigiani a Castelguglielmo.\nIl 30 dicembre 1944 la Brigata nera e la Guardia nazionale repubblicana pianificano un secondo rastrellamento, visto che nemmeno la durezza del primo era servita a disarticolare l'attivit\u00e0 di guerriglia contro gli occupanti nazisti e i collaborazionisti di Sal\u00f2.\nAlle Zampine viene bruciata una decina di case e sono presi prigionieri circa quaranta ragazzi. Nel corso dell'operazione Bonatti viene arrestato dopo uno scontro a fuoco in cui resta ferito da una raffica di mitra che lo colpisce al femore sinistro, al fianco e gli procura la rottura di tre costole.\nEsanime i fascisti lo portano all'ospedale di Trecenta dove resta dodici giorni e viene torturato. In quei giorni arriva anche la notizia della condanna a morte. A salvare Bonatti \u00e8 l'intervento del professore Ugo Grisetti, medico dell'ospedale di Trecenta che riesce a disporne il trasferimento all'ospedale psichiatrico di Rovigo dove, il 25 marzo, Murin riesce a fuggire con la collaborazione degli infermieri e, dunque, a scampare alla pena capitale. Rimessosi in forze, anche grazie al sostegno di diverse famiglie che lo ospitano a loro rischio e pericolo, torna alla lotta.\nLa Liberazione in Polesine arriva il 24 aprile 1945 quando l'esercito britannico riesce a piazzare teste di ponte tra Stienta e Gaiba e, dunque, fare il proprio ingresso in provincia di Rovigo. I tedeschi in fuga riescono a fare strage anche nell'ultimo giorno di guerra: a Villadose dove vengono fucilati venti cittadini.\nFinita la guerra, Bonatti \u00e8 tra i protagonisti della ricostruzione del Polesine come dirigente del Pci, amministratore locale e, successivamente, senatore della Repubblica.\n\u00c8 scomparso nel 2013 all'et\u00e0 di 97 anni."}
{"id": "2421735", "revid": "120841979", "url": "https://it.wikipedia.org/wiki?curid=2421735", "title": "Centro sportivo Fulvio Bernardini", "text": "Il centro sportivo Fulvio Bernardini, noto anche come \"Trigoria\" (dalla frazione in cui sorge) \u00e8 il centro sportivo e sociale dell'Associazione Sportiva Roma, societ\u00e0 calcistica italiana per azioni con sede a Roma. \u00c8 situato in \"piazzale Dino Viola, 1\" nel IX Municipio di Roma Capitale.\nStoria.\nI terreni sui quali sorge attualmente il centro sportivo vennero acquistati il 22 luglio 1977 dall'allora presidente della societ\u00e0 AS Roma Gaetano Anzalone e la struttura venne inaugurata il 23 luglio 1979. Il centro nacque con una foresteria che poteva ospitare fino a 60 giocatori, tre campi di calcio (due in erba di cui uno con illuminazione notturna e uno in terra battuta), campi da tennis, piscina, ristorante, centro medico ed uffici. \nIl complesso ebbe un primo ampliamento nel 1984 quando il club era presieduto da Dino Viola e un altro nel 1998 sotto la presidenza di Franco Sensi. Il 28 dicembre 2005 venne ceduto con la formula del \"leasing\" a Banca Italease per un guadagno di 30 milioni di euro. Alla Roma venne concesso il diritto a usufruirne per quindici anni, per un affitto annuo di 3,2 milioni di euro, con l'opzione di riscatto alla scadenza.\nIl \"Fulvio Bernardini\" \u00e8 anche noto per aver ospitato, in occasione del , il ritiro della nazionale di calcio dell'.\nStruttura.\nArea sportiva.\nL'area sportiva del centro comprende:\nArea direzionale.\nL'area direzionale del centro \u00e8 composta da quattro fabbricati:\nLiceo scientifico sportivo.\nIn un casale, in adiacenza al centro sportivo e collegato ad esso, ha sede, dal 2019, la sezione staccata dell'Istituto Scolastico Internazionale Giovanni Paolo II, liceo scientifico sportivo paritario riservato ai tesserati dell'AS Roma. Il casale, ricostruito per quest'utilizzo, al suo interno ospita:"}
{"id": "2421740", "revid": "28592", "url": "https://it.wikipedia.org/wiki?curid=2421740", "title": "Foglia caduca", "text": ""}
{"id": "2421742", "revid": "838137", "url": "https://it.wikipedia.org/wiki?curid=2421742", "title": "Alexander McDonnell", "text": "Biografia.\nFiglio di un chirurgo, in giovent\u00f9 si diede al commercio, viaggiando nei Caraibi. Ritorn\u00f2 dalla Guiana Britannica nel 1820, stabilendosi a Londra, dove ottenne un posto di segretario nella Societ\u00e0 delle Indie Occidentali. Era un impiego redditizio, che gli lasciava molto tempo per dedicarsi alla sua passione, gli scacchi.\nFu allievo di William Lewis, all'epoca considerato il pi\u00f9 forte giocatore inglese. Lewis gli dava all'inizio il vantaggio di pedone e tratto, ma presto McDonnell lo super\u00f2 anche nel gioco ad armi pari. Nel 1831 gioc\u00f2 e vinse (+3 \u20131 =1) un match con William Fraser.\nNel 1834 gioc\u00f2 nel Westminster Club di Londra un famoso match col francese Louis-Charles de la Bourdonnais, considerato allora il pi\u00f9 forte giocatore del mondo, che si protrasse in diverse fasi da giugno ad ottobre. Giocarono in tutto 88 partite e alla fine La Bourdonnais emerse vincitore con 44 partite vinte, 30 perse e 14 patte.\nMcDonnell soffriva da alcuni anni di nefrite e mor\u00ec di tale malattia a Londra nel 1835, prima di poter giocare il progettato match di rivincita contro La Bourdonnais. Fu sepolto nel Kensal Green Cemetery di Londra, a poca distanza dalla tomba del suo antico rivale de la Bourdonnais.\nGli sono attribuite due varianti di apertura:\nSuo zio James McDonnell (1762-1845), fratello di suo padre, era un famoso chirurgo, chiamato \"il Padre della medicina a Belfast\". \nNel 1797 fond\u00f2 il \"Belfast Fever Hospital\", precursore dell'attuale \"Belfast City Hospital\"."}
{"id": "2421743", "revid": "124740861", "url": "https://it.wikipedia.org/wiki?curid=2421743", "title": "Osvaldo Gnocchi Viani", "text": "Biografia.\nLaureatosi in legge a Pavia nel 1861, inizi\u00f2 il suo impegno politico su posizioni mazziniane. \nNel 1863 si trasfer\u00ec a Genova, scrivendo sul giornale mazziniano \"Il dovere\", di cui nel 1868 diventer\u00e0 il direttore, e ader\u00ec alla \"Consociazione operaia genovese\". \nDopo aver seguito Giuseppe Garibaldi nel 1870 nella difesa della Repubblica francese, si trasfer\u00ec a Roma dove, nel 1872, fu tra i fondatori della \"Lega operaia di arti e mestieri\" che ader\u00ec alla Prima Internazionale. A causa di questa adesione l'8 marzo 1873 fu espulso dalle Societ\u00e0 mazziniane. \nTrasferitosi da Roma a Milano nel 1876, fu redattore-capo del giornale \"La Plebe\", fondato a Lodi da Enrico Bignami. \nNel 1881 prese parte come delegato del gruppo operaista al congresso socialista dell'Alta Italia, organizzato a Chiasso da Carlo Cafiero. \nNel 1882 fu uno dei fondatori del Partito Operaio Italiano, nel 1892 che a Genova fu parte importante nella nascita del Partito dei Lavoratori italiani per poi nel 1893 a Reggio Emilia diventare Partito Socialista dei Lavoratori Italiani e a Parma nel 1895 Partito Socialista Italiano, di cui fu uno dei primi animatori.\nNel frattempo inizi\u00f2 la sua attivit\u00e0 di amministratore, venendo eletto il 23 giugno 1890 consigliere comunale di Milano. Fu nominato presidente della commissione incaricata di esaminare i problemi della disoccupazione. \nIl 1\u00ba ottobre 1891 fond\u00f2 a Milano la terza Camera del lavoro italiana, dopo quella di Piacenza, nata il 23 marzo, e quella di Torino, nata il 1\u00ba maggio, e successivamente promosse l'estensione della nuova istituzione operaia a livello nazionale. \nGnocchi Viani, amico del fondatore Prospero Mois\u00e8 Loria, ricopr\u00ec la carica di segretario della Societ\u00e0 Umanitaria dalla sua istituzione nel 1893 fino al 1908. \nNel 1901 fond\u00f2 con Angelo Filippetti, futuro sindaco socialista di Milano, l'Universit\u00e0 popolare. \nFu membro della Massoneria.\nNegli ultimi anni di vita (mor\u00ec l'8 gennaio 1917) sostenne attivamente la Societ\u00e0 pro-suffragio femminile e prese pubblicamente posizione contro la Grande Guerra."}
{"id": "2421744", "revid": "371911", "url": "https://it.wikipedia.org/wiki?curid=2421744", "title": "Osvaldo Gnocchi-Viani", "text": ""}
{"id": "2421745", "revid": "729019", "url": "https://it.wikipedia.org/wiki?curid=2421745", "title": "LaRoma", "text": "LaRoma \u00e8 un mensile calcistico dedicato interamente all'Associazione Sportiva Roma.\nRaccoglie informazioni e novit\u00e0 sulla squadra giallorossa della Capitale, interviste ai calciatori, commenti dettagliati delle partite disputate durante il mese e il punto sul settore giovanile. Alla rivista viene allegato un poster dedicato ad un calciatore in particolare, mentre all'inizio della stagione sportiva viene incluso quello con la rosa ufficiale al completo."}
{"id": "2421747", "revid": "1543377", "url": "https://it.wikipedia.org/wiki?curid=2421747", "title": "Claudio Cingoli", "text": "Carriera.\nNel 1993 inizia a lavorare per Videomusic, poi divenuta MTV Italia, conducendo oltre 300 puntate della trasmissione \"Segnali di Fumo\", insieme a Paola Maugeri, che affianca anche in \"105 Night Express\"\nTra il 1991 ed il 2000 lavora come assistente alla regia per Roman Polansky, Dario Piana, Tony Kaye, Gabriele Salvatores, Erik Ifergan, Bruce Van Dussen, Jim Manera, Ambrogio Lo Giudice, Ago Panini e Luca Maroni.\nNel 2000 \u00e8 regista di uno spot per un detersivo Lever (\"Svelto\") e per la \"Temporary\". Per lo spot \"Svelto\" gli viene riconosciuto il premio Key Award. Nel novembre 2000, \u00e8 conduttore di \"Money never sleeps\", una striscia settimanale satirica dedicata al mondo dell'economia e della finanza in onda su My-Tv.\nNel 2002 gli viene assegnata la regia dello spot istituzionale antidroga \"Io e Mario\".\nNel 2003 realizza il suo primo cortometraggio dal titolo \"Sciare de Focu\" della durata di 6 minuti che conquista il riconoscimento come cortometraggio finanziato dal ministero dei beni culturali. Con cui partecipa nel giugno 2005 al \u201cV taglia corto Human Rights Film Festival\u201d.\nNel 2006 cura la regia del videoclip \"Sicuro precariato\" di Samuele Bersani."}
{"id": "2421749", "revid": "287204", "url": "https://it.wikipedia.org/wiki?curid=2421749", "title": "AEGON International 2009", "text": "L'AEGON International 2009 \u00e8 stato un torneo di tennis giocato sull'erba.\n\u00c8 stata la 34\u00aa edizione come torneo femminile e la 1a come torneo maschile.\nFa parte della categoria Premier nell'ambito del WTA Tour 2009\ne della categoria ATP World Tour 250 series nell'ambito dell'ATP World Tour 2009.\nSi \u00e8 giocato al Devonshire Park Lawn Tennis Club di Eastbourne in Inghilterra dal 13 al 20 giugno 2009.\nPartecipanti ATP.\nAltri partecipanti.\nGiocatori che hanno ricevuto una wildcard:\nGiocatori passate dalle qualificazioni:\nPartecipanti WTA.\nAltri partecipanti.\nGiocatrici che hanno ricevuto una Wildcard:\nGiocatrici passate dalle qualificazioni:\nCampioni.\nSingolare maschile.\n Dmitrij Tursunov ha battuto in finale Frank Dancevic, 6\u20133, 7\u20136(5)\nSingolare femminile.\n Caroline Wozniacki ha battuto in finale Virginie Razzano, 7\u20136(5), 7\u20135\nDoppio maschile.\n Mariusz Fyrstenberg / Marcin Matkowski hanno battuto in finale Travis Parrott / Filip Pol\u00e1\u0161ek, 6\u20134, 6\u20134\nDoppio femminile.\n Akgul Amanmuradova / Ai Sugiyama hanno battuto in finale Samantha Stosur / Rennae Stubbs, 6\u20134, 6\u20133"}
{"id": "2421754", "revid": "1442080", "url": "https://it.wikipedia.org/wiki?curid=2421754", "title": "Ordina Open 2009 - Singolare maschile", "text": "Il singolare maschile dell'Ordina Open 2009 \u00e8 stato un torneo di tennis facente parte dell'ATP World Tour 2009.\nDavid Ferrer era il detentore del titolo, quest'anno partecipa come testa di serie N.3.\nFerrer ha perso ai quarti contro Iv\u00e1n Navarro.\nBenjamin Becker ha vinto in finale contro Raemon Sluiter 7-5,6-3."}
{"id": "2421756", "revid": "1543377", "url": "https://it.wikipedia.org/wiki?curid=2421756", "title": "Pratt &amp; Whitney R-2060", "text": "Il Pratt &amp; Whitney R-2060 \"Yellow Jacket\" era un motore aeronautico ad X 20 cilindri raffreddato a liquido realizzato dalla statunitense Pratt &amp; Whitney negli anni trenta e rimasto allo stadio di prototipo.\nOltre ad essere il primo motore realizzato dall'azienda ad avere una simile configurazione \u00e8 stato anche il primo motore della stessa ad usare la soluzione di raffreddamento a liquido.\nStoria.\nSviluppo.\nCirca nel 1930, interessato dallo sviluppo che avrebbe potuto avere un motore raffreddato a liquido, lo statunitense United States Army Air Corps emise una specifica per la fornitura di un motore da destinare ad uso aeronautico che raggiungesse la potenza di 1\u00a0000 hp (746 kW) e che integrasse questa tecnologia.\nLa Pratt &amp; Whitney propose un motore con configurazione ad X con 5 file di 4 cilindri in linea ma questa architettura presentava dei problemi tecnici. La sequenza di accensione nei vari cilindri non riusc\u00ec mai ad essere messa a punto, a causa del progressivo restringimento nelle misure dei vari collettori di alimentazione, di conseguenza il funzionamento del motore risultava irregolare. Sarebbero occorsi altri 15 anni per capire l'importanza di mantenere la sezione dei collettori costante e della correlazione con la loro lunghezza.\nSebbene ne fosse prevista la realizzazione anche di una versione sovralimentata che, secondo le stime, avrebbe potuto raggiungere la ragguardevole potenza di 1\u00a0500 hp, alla fine il progetto venne abbandonato senza che il motore fosse mai stato installato su alcun velivolo.\nDescrizione tecnica.\nL'R-2060 era un motore dall'aspetto insolito per l'epoca. La sua configurazione era data da 5 file di 4 cilindri posti in linea, ognuno dalle misure di alesaggio di 5.25 in e di corsa di 4.75 in per una cilindrata totale a 2\u00a0056,52 in\u00b3, da cui la denominazione, secondo le normative sulle designazioni U.S Army, di R-2060.\nLa distribuzione era a singolo albero a camme in testa comandato su ogni fila di cilindri da un alberino posto sulla parte anteriore degli stessi.\nEsemplari attualmente esistenti.\nL'unico R-2060 realizzato \u00e8 conservato e visibile presso il Pratt &amp; Whitney Museum sito a East Hartford, nel Connecticut, (USA)."}
{"id": "2421759", "revid": "1442080", "url": "https://it.wikipedia.org/wiki?curid=2421759", "title": "Ordina Open 2009 - Singolare femminile", "text": "Il singolare femminile dell'Ordina Open 2009 \u00e8 stato un torneo di tennis facente parte del WTA Tour 2009.\nTamarine Tanasugarn era la detentrice del titolo e ha vinto in finale 6\u20133, 7\u20135, contro Yanina Wickmayer."}
{"id": "2421760", "revid": "253269", "url": "https://it.wikipedia.org/wiki?curid=2421760", "title": "Ted Post", "text": ""}
{"id": "2421761", "revid": "594414", "url": "https://it.wikipedia.org/wiki?curid=2421761", "title": "Medaglia d'argento al valore militare", "text": ""}
{"id": "2421763", "revid": "24694258", "url": "https://it.wikipedia.org/wiki?curid=2421763", "title": "Antologia greca", "text": ""}
{"id": "2421764", "revid": "647919", "url": "https://it.wikipedia.org/wiki?curid=2421764", "title": "Medaglia d\u2019argento al valor militare", "text": ""}
{"id": "2421765", "revid": "24694260", "url": "https://it.wikipedia.org/wiki?curid=2421765", "title": "Anthologia Graeca", "text": ""}
{"id": "2421766", "revid": "24694263", "url": "https://it.wikipedia.org/wiki?curid=2421766", "title": "Anthologia graeca", "text": ""}
{"id": "2421768", "revid": "1442080", "url": "https://it.wikipedia.org/wiki?curid=2421768", "title": "Ordina Open 2009 - Doppio maschile", "text": "Il doppio maschile dell'Ordina Open 2009 \u00e8 stato un torneo di tennis facente parte dell'ATP World Tour 2009.\nMario An\u010di\u0107 e J\u00fcrgen Melzer erano i detentori del titolo,a quest'anno non hanno partecipato.\nWesley Moodie e Dick Norman hanno vinto in finale 7-6(3),6-7(8),10-5 contro Johan Brunstr\u00f6m e Jean-Julien Rojer"}
{"id": "2421769", "revid": "287204", "url": "https://it.wikipedia.org/wiki?curid=2421769", "title": "AEGON International 2009 - Singolare maschile", "text": "Il singolare maschile dell'AEGON International 2009 \u00e8 stato un torneo di tennis facente parte dell'ATP World Tour 2009.\nNon esistono detentori del titolo perch\u00e9 \u00e8 la prima edizione del torneo maschile.\nDmitrij Tursunov ha battuto in finale 6\u20133, 7\u20136(5) Frank Dancevic."}
{"id": "2421771", "revid": "287204", "url": "https://it.wikipedia.org/wiki?curid=2421771", "title": "Felix Weingartner", "text": "Biografia.\nComp\u00ec i primi studi di musica al Conservatorio di Graz e, dopo una parentesi a Lipsia dove studi\u00f2 filosofia, perfezion\u00f2 la sua tecnica con Liszt e inizi\u00f2 dal 1884 a dirigere l'Opera di K\u00f6nigsberg e dal 1885 al 1887 \u00e8 Maestro di cappella a Danzica, in Amburgo fino al 1889 e Mannheim fino al 1891.\nNel 1902 dirige le sinfonie di Beethoven a Magonza e dal 1898 al 1905 fu Direttore stabile della M\u00fcnchner Philharmoniker.\nSi fa notare per la sua profonda preparazione nelle interpretazioni a Berlino, Monaco, Vienna e Amburgo.\nAutore di sette sinfonie e molte pagine sinfoniche e di musica da camera, ha scritto anche vari saggi critici e revisioni, fra cui un'\"opera omnia\" su Berlioz.\nIl maestro \u00e8 stato Direttore designato dal 1908 al 1927 dei Wiener Philharmoniker.\nAncora dal 1908 al 1911 \u00e8 stato Direttore Generale al Wiener Staatsoper, tornando dal 1935 al 1936, e dal 1919 al 1924 \u00e8 stato Direttore al Wiener Volksoper.\nNel 1908 allo Staatsoper di Vienna ha diretto Fidelio, \"Der Widerspenstigen Z\u00e4hmung\" di Hermann Goetz, \"Joseph\" di \u00c9tienne Nicolas M\u00e9hul e Die Fledermaus e al Theater an der Wien Aschenbr\u00f6del di Strauss.\nAncora allo Staatsoper nel 1909 dirige Die lustigen Weiber von Windsor di Nicolai, Aida, Lo speziale, \"L'isola disabitata\" di Joseph Haydn, La serva padrona, \"Der Barbier von Bagdad\" di Peter Cornelius e \"Versiegelt\" di Leo Blech, nel 1910 Tosca (opera) e nel 1911 Benvenuto Cellini (opera).\nNel 1920 allo Staatsoper vanno in scena le sue \"Die Dorfschule\", diretta da Weingartner nell'ultima replica e \"Meister Andrea\" con Elisabeth Schumann.\nNel 1921 al Teatro San Carlo di Napoli dirige Parsifal) con Benvenuto Franci ed Angelo Masini ed allo Statsoper nel 1925 Carmen e nel 1927 Lohengrin con Maria Jeritza.\nNuovamente allo Staatsoper nel 1935 dirige Der Fliegende Holl\u00e4nder con M\u00e1ria N\u00e9meth, La fiera di Soro\u010dincy (opera), L'Heure espagnole, Die Entf\u00fchrung aus dem Serail, \"Parsifal\", Cos\u00ec fan tutte con Jarmila Novotn\u00e1 e Sigfrido (opera) e nel 1936 Samson et Dalila, \"Der Bettelstudent\" di Karl Mill\u00f6cker e \"Don Quixote\" di Wilhelm Kienzl dirigendo fino al 1937."}
{"id": "2421772", "revid": "1442080", "url": "https://it.wikipedia.org/wiki?curid=2421772", "title": "AEGON International 2009 - Singolare femminile", "text": "Il singolare femminile dell'AEGON International 2009 \u00e8 stato un torneo di tennis facente parte del WTA Tour 2009.\nAgnieszka Radwa\u0144ska era la detentrice del titolo, ma ha perso ai quarti contro Virginie Razzano.\nCaroline Wozniacki ha vinto in finale contro Virginie Razzano, 7\u20136(5), 7\u20135."}
{"id": "2421773", "revid": "1442080", "url": "https://it.wikipedia.org/wiki?curid=2421773", "title": "AEGON International 2009 - Doppio maschile", "text": "Il doppio maschile dell'AEGON International 2009 \u00e8 stato un torneo di tennis facente parte dell'ATP World Tour 2009.\nNon ci sono detentori del titolo perch\u00e9 \u00e8 la 1\u00aa edizione del torneo maschile.\nMariusz Fyrstenberg e Marcin Matkowski hanno battuto in finale Travis Parrott e Filip Pol\u00e1\u0161ek 6-4, 6-4"}
{"id": "2421774", "revid": "292452", "url": "https://it.wikipedia.org/wiki?curid=2421774", "title": "La Roma", "text": ""}
{"id": "2421775", "revid": "344503", "url": "https://it.wikipedia.org/wiki?curid=2421775", "title": "Anders Thomas Jensen", "text": "Biografia.\nLa sua carriera cinematografica ha inizio nella seconda met\u00e0 degli anni novanta. \nIn qualit\u00e0 di sceneggiatore partecipa ai principali film danesi di quegli anni, ricevendo regolarmente nomination al Premio Robert, il maggior riconoscimento cinematografico nazionale insieme al Premio Bodil. Scrive tre film Dogma, il n. 3 (\"Mifune - Dogma 3\"), il n. 4 (\"Il re \u00e8 vivo\") e il n. 28 (\"Open Hearts\"). Quest'ultimo segna l'inizio della fortunata collaborazione con la regista Susanne Bier, che prosegue con \"Non desiderare la donna d'altri\" (\"Br\u00f8dre\") (2004), che gli vale il primo Premio Robert per la migliore sceneggiatura originale, e \"Dopo il matrimonio\" (\"Efter brylluppet\") (2006).\nDopo aver diretto tre cortometraggi ed essere arrivato per tre anni consecutivi, fra il 1997 e il 1999, nella cinquina dei candidati al Premio Oscar per il miglior cortometraggio, vincendo il premio alla terza occasione, con \"Valgaften\", esordisce con successo alla regia di un lungometraggio nel 2000, con \"Luci intermittenti\" (\"Blinkende lygter\"), a cui seguono \"De gr\u00f8nne slagtere\" (2003) e \"Le mele di Adamo\" (\"Adams \u00e6bler\") (2005). Quest'ultimo vince i Premi Robert per il miglior film e la migliore sceneggiatura originale e svariati premi in festival internazionali."}
{"id": "2421776", "revid": "339392", "url": "https://it.wikipedia.org/wiki?curid=2421776", "title": "Mir Hossein Mousavi", "text": ""}
{"id": "2421779", "revid": "28592", "url": "https://it.wikipedia.org/wiki?curid=2421779", "title": "Guineani", "text": ""}
{"id": "2421783", "revid": "484362", "url": "https://it.wikipedia.org/wiki?curid=2421783", "title": "Transcaucaso", "text": ""}
{"id": "2421784", "revid": "287204", "url": "https://it.wikipedia.org/wiki?curid=2421784", "title": "Dogubeyazit", "text": ""}
{"id": "2421786", "revid": "28592", "url": "https://it.wikipedia.org/wiki?curid=2421786", "title": "Curda", "text": ""}
{"id": "2421787", "revid": "830939", "url": "https://it.wikipedia.org/wiki?curid=2421787", "title": "Alexandre Deschapelles", "text": "A 14 anni entr\u00f2 nella scuola militare di Brienne e si arruol\u00f2 poi nell'esercito napoleonico. Perse la mano destra durante una battaglia contro i prussiani a Fleurus, per cui veniva chiamato a volte \"Manchot\" (il monco). Catturato dagli inglesi a Baylen, riusc\u00ec ad evadere. Dopo la caduta di Napoleone nel 1815 venne messo a riposo col grado di generale. \nInizi\u00f2 a giocare a scacchi al Caf\u00e9 de la R\u00e9gence di Parigi, dove si dimostr\u00f2 subito un avversario temibile. Nel periodo 1815-1820 era considerato il pi\u00f9 forte giocatore di Francia. Nel 1820 accett\u00f2 come allievo Louis-Charles de la Bourdonnais. \nNel 1821 perse un match contro La Bourdonnais e contro l'inglese William Lewis. Nel 1842 vinse (+3 \u20132 =0) contro Saint-Amant e contro il tedesco William Schulten (+2 \u20131 =2), dandogli il vantaggio di pedone e due tratti. \nIn agosto del 1836 ebbe modo di giocare qualche partita contro Camillo Benso, conte di Cavour in visita a Parigi, e lo vinse facilmente. \nEra molto forte anche in altri giochi, come il Whist, la dama e, nonostante la mutilazione, il biliardo. James Clay lo defin\u00ec \"giocatore fenomenale, il pi\u00f9 grande, senza alcun confronto, che il mondo abbia mai visto\". \nUna giocata del bridge, il \"colpo Deschapelles\", in cui un difensore sacrifica una carta alta priva di sequenza, per tentare di creare una ripresa nella mano del compagno oppure per \"bruciare\" una mano avversaria, porta il suo nome."}
{"id": "2421788", "revid": "28592", "url": "https://it.wikipedia.org/wiki?curid=2421788", "title": "Alexandropol", "text": ""}
{"id": "2421792", "revid": "767487", "url": "https://it.wikipedia.org/wiki?curid=2421792", "title": "Negril (album)", "text": "Negril \u00e8 un album in studio del cantante reggae giamaicano Peter Tosh, pubblicato dalla House of Reggae nel 1997."}
{"id": "2421795", "revid": "265587", "url": "https://it.wikipedia.org/wiki?curid=2421795", "title": "Rivalit\u00e0 Federer-Nadal", "text": "Roger Federer e Rafael Nadal sono due giocatori professionisti di tennis che hanno dato vita a una rivalit\u00e0 tra le pi\u00f9 intense della storia di questo sport.\nHanno detenuto i primi due posti del ranking ATP ininterrottamente dal luglio 2005 all'agosto 2009 e sono gli unici due uomini della storia del tennis ad aver finito 6 stagioni ai primi due posti delle classifiche. Federer \u00e8 stato numero 1 del mondo per un record di 237 settimane consecutive tra febbraio 2004 e agosto 2008. Nadal, pi\u00f9 giovane di cinque anni, ha conquistato la posizione numero 2 in classifica nel luglio 2005, mantenendola ininterrottamente per 160 settimane prima di riuscire a scalzare il rivale dalla vetta e conquistare il trono nell'agosto 2008. Il 6 luglio 2009 Federer ha riconquistato la prima posizione del ranking mondiale, per poi ricederla a Nadal il 6 giugno 2010.\nI due tennisti si sono scontrati 40 volte; Nadal conduce il testa a testa per 24-16. Poich\u00e9 nel tennis il tabellone viene deciso in base al ranking, le prime due teste di serie hanno la possibilit\u00e0 di incontrarsi solamente in finale e questo ha fatto s\u00ec che la maggior parte delle loro sfide (23 su 40) si siano giocate in finali di tornei, incluse nove finali dei tornei del Grande Slam.\nDal 2006 al 2017, i due rivali hanno giocato quattro finali all'Open di Francia, tre al Torneo di Wimbledon e due all'Australian Open. Nadal ha vinto sei di queste nove finali perdendo le prime due a Wimbledon e l'ultima in Australia. Quattro di queste nove finali sono arrivate al quinto set (Wimbledon 2007 e 2008 e Australian Open 2009 e 2017 con due vittorie a testa), inoltre la finale di Wimbledon del 2008 \u00e8 stata indicata da molti come la pi\u00f9 bella e avvincente partita nella storia del tennis. Inoltre si sono affrontati in 12 finali del Masters Series, tra cui una lunghissima finale al Master di Roma nel 2006 durata oltre 5 ore e conclusa con una vittoria al tie break del quinto set da Nadal.\nStoria.\n2004.\nIl primo incontro tra i due futuri rivali fu un doppio e avvenne nel marzo 2004 nel secondo turno del torneo Indian Wells Masters, in questa occasione la coppia tutta iberica formata da Nadal e Tommy Robredo si impose su quella tutta elvetica composta da Federer e Yves Allegro. Il primo incontro nel singolare si ebbe due settimane dopo al Miami Masters. Durante i nove mesi precedenti l'incontro, Federer si era imposto come nuovo re del tennis mondiale avendo vinto due tornei del Grande Slam e conquistando la vetta del ranking ATP nel febbraio del 2004 all'et\u00e0 di 22 anni. In quell'incontro un semisconosciuto Nadal appena diciassettenne e posizionato al N.34 della classifica ATP stup\u00ec l'intero mondo del tennis sconfiggendo il N.1 del mondo in appena due set, con un doppio 6-3.\n2005.\nIl loro secondo incontro avvenne esattamente un anno dopo ancora nel Miami Masters, ma stavolta nella finale al meglio dei 5 set. All'epoca dell'incontro Federer era N.1 della classifica da oltre un anno mentre Nadal era N.31 e il suo arrivo in finale fu comunque giudicato una sorpresa da molti osservatori. Il tennista iberico vinse agevolmente i primi due set preparandosi a stupire nuovamente il mondo ma Federer fece valere il suo grande talento e recuper\u00f2 vincendo il terzo set al tiebreak e i restanti due set conquistando la 18\u00aa finale consecutiva della sua carriera (2-6, 6-7(4), 7-6(5), 6-3, 6-1 il punteggio complessivo). Nonostante la sconfitta la partita \u00e8 considerata da molti osservatori come il punto di svolta della carriera di Nadal, entro pochi mesi infatti il tennista di Manacor infiler\u00e0 una serie di vittorie che lo porteranno in breve a scalare la classifica.\nI due si affrontarono nuovamente due mesi dopo nel loro primo incontro in un torneo del Grande Slam. Il teatro dell'incontro fu la semifinale dell'Open di Francia, si tratta anche del primo incontro tra i due sul campo di terra rossa. Federer aveva vinto almeno una volta tutti i tornei del Grande Slam tranne quello parigino in cui partiva come il grande favorito, viceversa Nadal aveva bruciato le tappe diventando N.5 del mondo e si dimostr\u00f2 il dominatore emergente della terra battuta sconfiggendo Federer in semifinale in 4 set (6\u20133, 4\u20136, 6\u20134, 6\u20133) e vincendo il titolo in finale contro Mariano Puerta, conquistando il secondo posto nella classifica mondiale.\nI due non si incontreranno in altre occasioni nel 2005 tuttavia domineranno il circuito vincendo tutti gli 8 masters series a cui hanno partecipato (4 a testa) e 3 dei 4 titoli del Grande Slam. Federer dominer\u00e0 la stagione vincendo Wimbledon e US Open e infilando 35 vittorie consecutive e allungando la sua striscia di finali vinte a 24 prima di perdere nella finale della Masters Cup di fine anno contro David Nalbandian. Nadal divenne N. 2 in luglio, vinse otto titoli sulla terra e termin\u00f2 l'anno imbattuto da 36 gare su questa superficie di gioco.\n2006.\nNel 2006 Nadal e Federer si sono affrontati in 6 occasioni, con un bilancio di 4 vittorie a 2 per lo spagnolo. Nadal vinse la finale del Dubai Tennis Championships in febbraio infliggendo a Federer la prima sconfitta della sua stagione (nel frattempo il tennista svizzero aveva conquistato l'Australian Open) e mettendo fine alla striscia record di 56 vittorie consecutive sui campi in cemento. Nei mesi seguenti Federer conquister\u00e0 i Masters di Indian Wells e Miami ma in entrambi non affronter\u00e0 il rivale, nelle successive sfide lo svizzero verr\u00e0 poi sconfitto da Nadal nelle finali di Monte Carlo e Roma. La finale di Roma \u00e8 la pi\u00f9 lunga partita giocata tra i due con una durata totale di 5 ore e 5 minuti e sicuramente una delle pi\u00f9 avvincenti; in questa occasione Federer si trov\u00f2 a condurre per 4-1 nel quinto set ed ebbe a disposizione 2 match point ma non seppe sfruttarli.\nIl mese successivo Nadal dovette difendere il suo titolo di campione all'Open di Francia fronteggiando proprio Federer in finale. Nadal perse malamente il primo set per 6-1 ma poi seppe riprendersi vincendo il secondo con il medesimo punteggio, il terzo e infine il quarto al tiebreak, durante il torneo eguagli\u00f2 il record di Guillermo Villas di successi consecutivi sulla terra battuta confermandosi il miglior giocatore del mondo su questa superficie. La finale di Parigi fu la 14\u00aa finale vinta consecutivamente da Nadal, seconda migliore prestazione di sempre dopo le 24 finali di Federer.\nI due si affrontarono nuovamente un mese dopo nella finale di Wimbledon. L'arrivo di Nadal in finale fu giudicato da molti come una grande sorpresa essendo lo spagnolo uno specialista delle superfici lente e per questo molti iniziarono a paragonarlo a Bj\u00f6rn Borg, al contrario Federer aveva vinto le ultime tre edizioni e il suo arrivo in finale fu dato per scontato, tuttavia lo svizzero vincendo al primo turno stabil\u00ec il record della pi\u00f9 lunga striscia di successi su erba dell'era open. Dopo 5 sconfitte consecutive Federer riusc\u00ec ad imporsi su Nadal in 4 set conquistando il suo quarto titolo consecutivo a Wimbledon.\nLa partita successiva si giocher\u00e0 nella semifinale della Masters Cup e Federer prevarr\u00e0 in due set (6\u20134, 7\u20135) portando il bilancio annuale a 4-2 in favore di Nadal e il bilancio totale a 6-3 sempre in favore di Nadal.\nPer tutto l'anno i due sono rimasti al primo e al secondo posto della classifica mondiale e hanno dominato il tour vincendo tutti e 4 i titoli del Grande Slam (3 Federer e 1 Nadal). Federer conquister\u00e0 12 titoli (tra cui 3 Slam, la Masters Cup e 4 Masters Series) vincendo 92 dei 97 match giocati mentre Nadal finir\u00e0 la stagione imbattuto sul campo di terra, \u00e8 curioso notare che delle sole 5 sconfitte stagionali di Federer 4 sono arrivate per mano dello spagnolo. Dopo il 2006 anche le finali dei Masters Series non saranno pi\u00f9 al meglio dei 5 set ma a 3.\n2007.\nNadal e Federer si sono affrontati 5 volte nel corso del 2007 con un bilancio di 3 vittorie per Federer e 2 per Nadal. Si tratta del primo anno in cui Federer ha vinto il testa a testa negli scontri diretti, limando il vantaggio di Nadal nel testa a testa generale portandolo a 8\u20136.\nFederer inizia l'anno nel migliore dei modi, conquistando l'Australian Open senza cedere set ed estendendo fino a 41 match la sua striscia di vittorie consecutive prima di essere battuto a sorpresa da Guillermo Ca\u00f1as nel Masters di Indian Wells, in seguito Federer verr\u00e0 eliminato a sorpresa anche nei primi turni del Master di Miami consentendo a Nadal di conquistare il titolo.\nPer il secondo anno consecutivo i due si affrontano in 3 finali sul campo di terra battuta. Il primo incontro \u00e8 nella finale del Masters di Monte Carlo ed \u00e8 vinto da Nadal con il punteggio 6-4, 6-4; Nadal vince anche il torneo di Roma ma i due non si incontrano nel singolare perch\u00e9 lo svizzero non riesce ad approdare alla finale, per\u00f2 si fronteggiano nel primo turno del doppio in coppia con Carlos Moy\u00e1 e Stan Wawrinka, incontro vinto dalla coppia spagnola. Poche settimane dopo i due si incontrano nuovamente nella finale del torneo di Amburgo ed \u00e8 qui che Federer riesce a sconfiggere per la prima volta il rivale sulla terra mettendo fine ad una striscia record di 81 vittorie consecutive dello spagnolo su questa superficie, da ricordare che nel terzo set lo svizzero vincer\u00e0 addirittura per 6-0. La sfida successiva sar\u00e0 la seconda finale consecutiva dei due all'Open di Francia con Nadal ancora vincitore in 4 set (6-3, 4-6, 6-3, 6-4).\nEsattamente come l'anno precedente i due rivali si affrontano nella finale di Wimbledon, in questo caso la partita \u00e8 pi\u00f9 combattuta e arriva al quinto set, ma come Nadal si era confermato dominatore sulla terra Federer si conferma il migliore del mondo sull'erba sconfiggendo l'avversario e conquistando il suo quinto titolo consecutivo come Bj\u00f6rn Borg. Federer vince il primo e il terzo set entrambi al tiebreak ma Nadal domina il quarto imponendosi addirittura per 6-2 e facendo perdere la calma a Federer che in questa frazione di gioco ha uno spiacevole diverbio con l'arbitro legato ad una verifica dell'occhio di falco che lo svizzro contest\u00f2, nel quinto set Nadal conquista due break point portandosi sul 15-40 sia nel terzo che nel quinto gioco ma non riesce a concretizzare a causa dell'ottimo servizio dello svizzero, nel sesto gioco Federer strapper\u00e0 il servizio allo spagnolo e vincer\u00e0 poi agevolmente la partita (il punteggio complessivo 7\u20136(9\u20137), 4\u20136, 7\u20136(7\u20133), 2\u20136, 6\u20132) .\nL'ultimo match dell'anno si gioca nella semifinale della Masters Cup di fine stagione Federer vincer\u00e0 6-4; 6-1 in appena 59 minuti di gioco (la pi\u00f9 breve tra tutte le loro sfide).\nCome nel 2006 i due hanno conquistato tutti i 4 titoli del Grande Slam ( 3Federer e 1 Nadal) e hanno detenuto i primi due posti del ranking ininterrottamente per tutta la stagione.\n2008.\nFederer e Nadal si sono affrontati 4 volte nel corso del 2008.\nDurante i primi mesi della stagione il n. 3 Novak \u0110okovi\u0107 ha infranto il duopolio vincendo l'Australian Open (eliminando Federer in semifinale) e il Masters Series di Indian Wells avvicinando i due leader del ranking e insidiando la seconda posizione di Nadal. Nadal confin\u00f2 l'emergente serbo al terzo posto sconfiggendolo al Masters Series di Miami e dominando per il quarto anno consecutivo la stagione sulla terra battuta vincendo 2 dei 3 Masters Series (Monte Carlo e Amburgo) e mancando il terzo (Roma) a causa delle vesciche ad un piede che lo hanno costretto all'eliminazione nel secondo turno. Federer era alle prese con i postumi della mononucleosi contratta a dicembre 2007 e le sue performance nella prima parte di stagione ne risentirono consentendo a Nadal di avvicinarsi nel Ranking come mai era successo in precedenza.\nNadal vinse a Monte Carlo battendo 7-5; 7-5 lo svizzero (nonostante nel secondo set Federer si sia trovato a condurre 4-0), poche settimane dopo i due si affrontarono nuovamente nella finale di Amburgo e in questa occasione Nadal si prese la rivincita vendicando la sconfitta dell'anno precedente sconfiggendo il rivale in 3 set.\nPer il terzo anno consecutivo i due si affrontarono nella finale dell'Open di Francia ma a differenza delle precedenti edizioni (gi\u00e0 nettamente vinte da Nadal) questa partita non ebbe storia e lo spagnolo vinse 6\u20131; 6\u20133; 6\u20130 in appena 1 ora e 48 minuti di gioco rifilando a Federer il primo \"Bagel\" (sconfitta per 6-0) dal 1999. In tutto il torneo Nadal non perse nessun set e conquist\u00f2 il suo quarto titolo consecutivo.\nNadal e Federer si affrontarono nuovamente nella finale di Wimbledon per il terzo anno consecutivo, la partita fu la pi\u00f9 attesa di sempre tra i due giocatori in quanto i continui progressi di Nadal mettevano in dubbio il predominio di Federer su erba. Nadal arriv\u00f2 alla finale con una striscia vincente di 23 vittorie consecutive e durante questa striscia aveva vinto il suo primo titolo sull'erba al Queen's Club Championships mentre Federer si conferm\u00f2 campione per la quinta volta consecutiva al Gerry Weber Open, Federer partiva favorito nonostante tutto ma molti osservatori autorevoli ritenevano che una vittoria di Nadal sarebbe stata pi\u00f9 che probabile. Questa finale \u00e8 la pi\u00f9 lunga della storia del torneo londinese con una durata di 4 ore e 48 minuti e fu interrotta per ben due volte dalla pioggia (portando la durata totale a oltre 7 ore); Nadal vinse i primi due combattuti set entrambi per 6-4 poi la pioggia interruppe il match per oltre un'ora e al ritorno Federer si aggiudic\u00f2 al tie break il terzo set. Nel quarto set si arriv\u00f2 nuovamente al tie break vinto nuovamente da Federer mentre Nadal ebbe a disposizione due match point, di cui uno sul proprio servizio, che per\u00f2 non riusc\u00ec a concretizzare. Nel quinto set la partita venne nuovamente interrotta per via della pioggia e riprese dopo circa un'ora, quando ormai tutti si preparavano alla sospensione della partita per via dell'oscurit\u00e0 Federer sub\u00ec il break sul 7 pari e sped\u00ec in questo modo Nadal a servire per il match. Questa volta, al contrario di quando era accaduto nel quarto set il maiorchino non si fece sfuggire l'occasione e riusc\u00ec a vincere per 9-7 al quinto set il suo primo titolo a Wimbledon. Nadal metteva fine alla striscia record di 65 vittorie consecutive su erba dello svizzero e gli imped\u00ec di stabilire il record di 6 Wimbledon consecutivi.\nNadal continu\u00f2 a sembrare imbattibile anche dopo Wimbledon, estendendo la sua striscia di vittorie a 32 match. Vinse il Canada Masters, l'oro olimpico e arriv\u00f2 in semifinale al Cincinnati Masters. Nel frattempo Federer visse uno dei momenti pi\u00f9 brutti della sua carriera subendo precoci eliminazioni in tutti questi tornei (venne sconfitto rispettivamente dal francese Simon in Canada, dal croato Karlovic al Cincinnati Masters e dall'americano Blake nel torneo olimpico). Questi risultati portarono Nadal a diventare il nuovo N.1 del mondo il 18 agosto 2008 mettendo fine alle 237 settimane consecutive di Federer in vetta al ranking (record tuttora imbattuto).\nNadal venne eliminato a sorpresa in semifinale nell'US Open da Andy Murray e Federer riusc\u00ec a vincere il suo quinto US Open (e 13\u00ba Slam in carriera) battendo proprio il britannico in finale in tre set (6-3, 6-2, 7-5 il punteggio finale).\nNadal non prese parte alla Masters Cup mentre Federer ci and\u00f2 e venne eliminato nella fase a gironi (per la prima ed unica volta su 17 partecipazioni lo svizzero manc\u00f2 l'accesso alle semifinali), il torneo venne vinto da Novak \u0110okovi\u0107 che quindi conferma la sua posizione di N.3 e di elemento di disturbo nei confronti del duopolio.\nAvendo vinto tutti e 4 gli scontri diretti Nadal ha aumentato il suo vantaggio nel testa a testa portandosi a 12\u20136.\n2009.\nContrariamente agli anni precedenti Federer e Nadal si sono affrontati solo due volte nel corso del 2009 con un bilancio di una vittoria per parte.\nEntrambi hanno cominciato l'anno alla grande raggiungendo la finale dell'Australian Open. Lo svizzero \u00e8 favorito perch\u00e9 per Nadal si tratta della prima finale di uno slam su campo di cemento mentre Federer arriva alla partita imbattuto in 8 finali su questa superficie (5 US Open e 3 Australian Open) e motivato dal desiderio di eguagliare il record dei 14 Slam vinti da Pete Sampras. Inoltre Nadal parte svantaggiato dal fatto di aver dovuto affrontare appena due giorni prima una semifinale di 5 ore e 14 minuti contro Fernando Verdasco mentre Federer ha battuto Andy Roddick in 3 set ed ha avuto un giorno in pi\u00f9 per riposare. La finale \u00e8 stata un'altra partita lunghissima (4 ore e 23 minuti) in cui Nadal \u00e8 riuscito a prevalere sul rivale grazie soprattutto ad un incredibile crollo psicologico dello svizzero nel quinto set chiuso addirittura 6-2. Con questo successo Nadal conquista il suo sesto Slam diventando il quarto uomo a vincere almeno uno slam per ogni superficie di gioco (il primo a farlo in un periodo di 12 mesi), durante la premiazione si \u00e8 potuto assistere ad un amichevole abbraccio consolatorio con cui Nadal ha voluto confortare il deluso Federer costretto ad interrompere due volte il suo discorso per via delle lacrime (7-5 3-6 7-6 (7-3) 3-6 6-2 il punteggio complessivo).\nNei successivi 3 mesi Nadal ha consolidato la sua prima posizione nel Ranking ATP con la conquista dei Masters Series di Indian Wells, Monte Carlo e Roma mentre Federer viene eliminato da Andy Murray e poi due volte da Novak \u0110okovi\u0107.\nFederer si riprende egregiamente al Madrid Masters sconfiggendo Nadal davanti al suo pubblico abbastanza nettamente in due set (6-4, 6-4) nella finale interrompendo la striscia di 5 sconfitte consecutive contro il rivale e battendolo per la seconda volta sulla superficie a lui pi\u00f9 cara ovvero la terra rossa interrompendo la sua striscia di 33 vittorie consecutive su questa superficie, diventando il secondo giocatore (dopo Gast\u00f3n Gaudio) ad aver sconfitto Nadal due volte sulla terra. Esattamente come nel 2007 Federer impedir\u00e0 a Nadal di conquistare in un solo anno tutti i 3 Masters Series giocati sulla terra.\nSuccessivamente Nadal si presenta per difendere il suo titolo all'Open di Francia in condizioni fisiche precarie a causa del riacutizzarsi del dolore ad un ginocchio. Lo spagnolo viene malamente eliminato al quarto turno da Robin S\u00f6derling spianando la strada a Federer che riesce cos\u00ec a vincere il Roland Garros (unico trofeo dello Slam mancante nel suo palmar\u00e8s) proprio contro Soderling in finale (6-1, 7-6, 6-4).Questo successo porter\u00e0 Federer a condividere il primato con Pete Sampras per quanto riguarda gli Slam vinti (14). Un mese dopo si disputa il torneo di Wimbledon ma l'attesissima rivincita non avr\u00e0 luogo perch\u00e9 Nadal \u00e8 costretto a rinunciare a partecipare sempre a causa dell'infortunio. Federer conquista il titolo per la sesta volta diventando cos\u00ec il tennista vincitore di pi\u00f9 Slam (15) e riprendendo anche il primo posto del Ranking mondiale dopo 46 settimane mentre Nadal, a causa dell'assenza viene, superato in classifica anche da Murray, scendendo al terzo posto.\nAgli US Open Nadal viene fermato in semifinale da Juan Mart\u00edn del Potro in tre set ma riesce comunque a riprendere la seconda posizione in classifica grazie alla sconfitta di Murray nei primi turni. Proprio Del Potro sconfigger\u00e0 anche Federer in finale impedendogli la conquista del sesto US Open consecutivo. L'ultima parte dell'anno \u00e8 avara di soddisfazioni per entrambi, nessuno dei due riesce a vincere un torneo ,alla Masters Cup lo svizzero viene eliminato in tre set dal russo Davydenko (poi vincitore a sorpresa del torneo), mentre Nadal, molto lontano dalla forma fisica ideale, perde tutte e tre le partite del Round Robin. I due rivali chiduno comunque la stagione alle prime due posizioni del ranking per il quinto anno consecutivo. \n2010.\nEsattamente come l'anno precedente Federer e Nadal si sono affrontati solo due volte nel corso del 2010, con un bilancio di una vittoria per parte. Questo dato conferma quindi la tendenza che gli ormai affermati \u0110okovi\u0107 e Murray e l'emergente Soderling siano riusciti a spezzare quello che negli anni precedenti era un duopolio senza eccezioni.\nI due rivali iniziano la stagione come N. 1 e N. 2. I due hanno partecipato insieme a 3 tornei in cui per\u00f2 non si sono affrontati, tuttavia almeno uno dei due \u00e8 sempre arrivato in finale affrontando colui che ha eliminato l'altro. Nel torneo amichevole (quindi non un torneo ufficiale ATP) di Abu Dhabi Nadal sconfigge in finale Soderling, che aveva eliminato Federer nel turno precedente. A Doha Davydenko elimina Federer in semifinale e Nadal in finale. Negli Australian Open Nadal \u00e8 costretto al ritiro nei quarti di finale contro Andy Murray, il britannico arriver\u00e0 in finale ma sar\u00e0 sconfitto dallo svizzero che conquister\u00e0 il suo 16\u00ba titolo nel Grande Slam. Con questi risultati Federer consolida il suo primato nel ranking ATP mentre Nadal scende fino al quarto posto, lasciando a Novak \u0110okovi\u0107 la seconda piazza e ad Andy Murray la terza.\nAll'inizio di marzo le nazionali di Spagna e Svizzera dovevano affrontarsi a Logro\u00f1o nel primo turno della Coppa Davis, torneo in cui non si sono mai affrontati, tuttavia entrambi hanno scelto di non partecipare. Federer ha motivato questa scelta dicendo che visto che la partita si sarebbe giocata sulla terra mentre lui si stava preparando per un torneo sul cemento non voleva cambiare radicalmente per giocare una sola partita sulla terra per poi preparare nuovamente dei tornei sul cemento. Nadal ha motivato la sua assenza per smaltire i postumi dell'infortunio rimediato contro Murray. Entrambi hanno partecipato ai Masters 1000 di Indian Wells e Miami ma non si sono affrontati perch\u00e9 ambedue hanno fallito l'accesso alla finale.\nIn aprile Nadal riprende la terza posizione e pone fine alla striscia di 11 mesi consecutive senza vittorie conquistando il suo sesto titolo consecutivo a Monte Carlo. A Roma il tabellone pronosticava una sfida tra i due in semifinale ma Federer \u00e8 stato sconfitto al secondo turno da Ernests Gulbis, Nadal sconfigger\u00e0 Gulbis e in seguito vincer\u00e0 il titolo contro Ferrer, eguagliando il record dei 17 Masters 1000 vinti da Andre Agassi.\nDopo un anno esatto senza scontri diretti i due rivali si affrontano nella finale del Madrid Masters. Come l'anno precedente Nadal cerca di centrare il \"Clay Slam\" o \"Slam Rosso\" (ovvero la vittoria dei 3 Masters 1000 giocati sul campo di terra battuta e del Roland Garros, impresa mai riuscita a nessuno), nel 2007 e nel 2009 fu proprio Federer ad impedire allo spagnolo la conquista di questo traguardo sconfiggendolo ad Amburgo e proprio a Madrid. Nadal prevale in due set con il punteggio di 6-4; 7-6(5), conquistando il \"Clay Slam\" e il suo 18\u00ba titolo Masters 1000 superando il record di Agassi.\nAll'Open di Francia 2010 il copione dell'anno precedente sembra ripetersi a ruoli invertiti, stavolta \u00e8 Federer a mancare clamorosamente l'accesso in finale venendo eliminato ai quarti proprio da quel Robin S\u00f6derling che nel 2009 elimin\u00f2 Nadal e perse in finale contro lo svizzero. Nadal vince il suo quinto titolo al Roland Garros senza cedere nessun set e battendo proprio lo svedese Soderling in finale. Con questo successo Nadal riconquista la vetta del Ranking mondiale e Federer scende al secondo posto.\nA Wimbledon l'attesissima rivincita di due anni prima, saltata nel 2009 a causa dell'infortunio di Nadal non avr\u00e0 luogo. Lo svizzero \u00e8 unanimemente considerato il favorito sul campo d'erba, infatti nonostante sia al secondo posto del ranking mondiale gli viene concesso di essere testa di serie N.1 per via del regolamento che tiene in maggiore considerazione i risultati sull'erba, pertanto Federer \u00e8 testa di serie N.1 e Nadal N.2 ma nonostante questo il tennista elvetico viene sorprendentemente eliminato da Tom\u00e1\u0161 Berdych nei quarti di finale. Lo spagnolo conquista il suo secondo titolo sull'erba londinese consolidando il suo primato in classifica e battendo proprio Berdych in finale, per via di questi risultati Nadal consolida la sua prima posizione nel ranking mentre Federer scende in terza posizione scavalcato da \u0110okovi\u0107.\nDopo la pausa estiva, a met\u00e0 di agosto i due rivali partecipano alla Rogers Cup, Nadal verr\u00e0 eliminato in semifinale da Murray e proprio il britannico sconfigger\u00e0 anche Federer in finale col punteggio 7-5, 7-5. In precedenza lo svizzero aveva eliminato \u0110okovi\u0107 dal torneo e grazie a questo risultato Roger riesce a riprendere momentaneamente la seconda posizione del ranking mondiale per poi ricederla nuovamente al serbo dopo essere stato eliminato proprio da quest'ultimo all'US Open in semifinale; la finale tra \u0110okovi\u0107 e Nadal vede trionfare lo spagnolo per 3-1, consentendogli cos\u00ec di conquistare il primo US Open e completare il \"Career Grand Slam\" all'et\u00e0 di 24 anni (Federer \u00e8 riuscito nell'impresa nel 2009 a 27 anni), oltre che di mantenere la prima posizione in classifica fino a fine anno. Dopo lo Shanghai Masters, in cui Federer ha sconfitto \u0110okovi\u0107 in semifinale, lo svizzero recupera la seconda posizione nel ranking ai danni del serbo, e dopo l'eliminazione di quest'ultimo nei primi turni del Masters di Parigi, Federer conquista matematicamente il 2\u00ba posto in classifica a fine anno.\nAll'ATP World Tour Finals 2010 Federer e Nadal si incontrano in finale per la prima volta in questo torneo, entrambi hanno vinto tutti gli incontri del Round Robin e sconfitto in semifinale rispettivamente \u0110okovi\u0107 e Murray. Lo svizzero si impone per 6-3, 3-6, 6-1. Federer eguaglia il record di Lendl e Sampras nel numero di vittorie al Masters di fine anno (5), unico trofeo mancante nella bacheca di Nadal. Per la sesta stagione consecutiva i due rivali occupano la prima e la seconda posizione nel ranking mondiale, con un distacco di pi\u00f9 di 3000 punti dal terzo classificato \u0110okovi\u0107. Per la terza volta (dopo il 2006 e 2007), i due giocatori hanno monopolizzato i tornei dello slam (3 successi per Nadal, 1 per Federer)\n2011.\nTerminata la stagione 2010 i due rivali si sono resi protagonisti di un episodio molto singolare, infatti si sono affrontati in ben tre sfide amichevoli nell'arco di pochi giorni, infatti lo svizzero ha invitato l'amico-rivale Nadal a disputare una partita di beneficenza il 21 dicembre a Zurigo e lo spagnolo ha accettato, lo svizzero ha ricambiato il favore al maiorchino accettando il suo invito a disputare un secondo incontro di beneficenza (organizzato stavolta da Nadal) a Madrid. Le due partite sono state molto combattute ed entrambi hanno vinto il loro match casalingo perdendo quello in trasferta (Federer ha vinto 4-6, 6-3, 6-3; Nadal si \u00e8 imposto 7-6, 4-6, 6-1). Iniziato il nuovo anno i due si sono affrontati nella finale del torneo di esibizione ad Abu Dhabi, Nadal \u00e8 riuscito a prevalere 7-64, 7-63.\nDopo queste amichevoli Federer e Nadal si sono affrontati 4 volte in competizioni ufficiali nel corso del 2011 con un bilancio di 3 vittorie a 1 per lo spagnolo. La stagione fu caratterizzata dall'ascesa incredibile del serbo Novak \u0110okovi\u0107 che vinse ben 43 partite consecutive riuscendo a scalzare i due rivali dalla vetta del ranking (il serbo vincer\u00e0 ben tre Slam e cinque masters 1000 chiudendo l'anno al primo posto della classifica ATP). \nAll'Australian Open 2011 entrambi hanno mancato l'accesso in finale (cosa che non si verificava dall'Australian Open 2008, in cui Novak \u0110okovi\u0107 sconfisse Jo-Wilfried Tsonga) deludendo le attese; Nadal \u00e8 parso molto in forma e ha superato con facilit\u00e0 senza perdere nessun set Marcus Daniel, Ryan Sweeting, Bernard Tomi\u0107 e Marin \u010cili\u0107 per poi perdere a sorpresa in tre set nei quarti di finale contro il connazionale David Ferrer. Federer ha avuto problemi nel secondo turno arrivando al quinto set contro Gilles Simon e ha lasciato un set anche a Tommy Robredo nel quarto turno, poi nei quarti ha superato con grande autorevolezza Stanislas Wawrinka ma si \u00e8 dovuto arrendere a Novak \u0110okovi\u0107 che lo ha battuto in tre set nella semifinale, il serbo ha poi vinto il titolo contro Andy Murray.\nIl 18 marzo, nella semifinale del BNP Paribas Open 2011 per la terza volta i due rivali si sono affrontati nel doppio, la coppia elvetica Federer/Wawrinka si \u00e8 imposta su quella iberica formata da Nadal/L\u00f3pez per 7-5, 6-3. Due settimane pi\u00f9 tardi si incontrano nella semifinale del Sony Ericsson Open, nel loro primo incontro di singolare sul suolo americano dopo la finale di Miami del 2005. In questo 23\u00ba incontro Nadal ha la meglio con il punteggio di 6-3, 6-2.\nIl 7 maggio arriva la prima sfida dell'anno sulla terra, nella semifinale del Mutua Madrile\u00f1a Madrid Open, dove Nadal ottiene la sedicesima vittoria sulle 24 sfide ufficiali grazie al risultato finale di 5-7, 6-1, 6-3.\nIl 5 giugno \u00e8 nuovamente Nadal ad imporsi nella finale del Roland Garros, con il risultato finale di 7-5, 7-63, 5-7, 6-1. Con questa vittoria Nadal conquista il suo sesto titolo parigino, eguagliando il record di successi di Bj\u00f6rn Borg.\nIl 22 novembre, all'ATP World Tour Finals 2011 Federer torna a vincere contro lo spagnolo, imponendosi in due set nel secondo match del round robin con il punteggio di 6-3, 6-0, per la prima volta nel 2011 (l'ultima vittoria dell'elvetico risaliva infatti alla finale dell'ATP World Tour Finals 2010). Federer vincer\u00e0 il titolo per la sesta volta stabilendo un nuovo record.\nNadal e Federer chiudono l'anno rispettivamente al secondo e terzo posto nel ranking mondiale alle spalle del serbo \u0110okovi\u0107.\n2012.\nNadal e Federer si sono affrontati due volte nel 2012 con un bilancio di una vittoria per parte.\nAll'Australian Open 2012 i due si sono incontrati in semifinale. Non capitava dal 2005 che i due non si affrontassero in una finale slam. La partita si \u00e8 conclusa col punteggio di 65-7, 6-2, 7-65, 6-4 per il maiorchino che porta a 18 le vittorie su Federer. Qualche mese pi\u00f9 tardi si sono incontrati nella semifinale del BNP Paribas Open 2012 dalla quale Federer \u00e8 uscito vittorioso con il punteggio di 6-3, 6-4 (Federer non batteva Nadal su cemento outdoor dalla finale dall'ex ATP Master Series di Miami nel lontano 2005, quando l'elvetico si impose in una partita molto combattuta, conclusasi 6-1 al quinto con un Nadal appena diciottenne). Il bilancio aggiornato degli scontri diretti \u00e8 18-10 per Nadal.\n2013.\nI due giocatori si sono affrontati quattro volte ed \u00e8 sempre stato Nadal a prevalere.\nAl torneo di Indian Wells si sono affrontati nei quarti di finale. Lo spagnolo s'impone per 6-4, 6-2 (match compromesso in partenza per Federer che gi\u00e0 accusava problemi alla schiena che lo hanno costretto ad una pausa, saltando il Master 1000 di Miami, di Montecarlo e tornando alle gare sulla terra rossa di Madrid). Si sono poi affrontati nella finale del torneo di Roma. Federer non ha mai vinto il torneo romano e la partita \u00e8 stata definita da tutti come la rivincita della finale del Master di Roma 2006 in cui l'elvetico sprec\u00f2 due match point nel 5\u00ba set. Federer per\u00f2 non sembra essere in giornata e Nadal s'impone per 6-1, 6-3, in appena 1 ora 8 minuti di gioco.\nI due avrebbero potuto affrontarsi ai quarti di Wimbledon, ma sia Nadal sia Federer escono clamorosamente al 1\u00ba e al 2\u00ba turno sconfitti rispettivamente da Steve Darcis in 3 set e da Serhij Stachovs'kyj in 4 set.\nNell'estate americana, nel Master 1000 di Cincinnati, i due si ritrovano nei quarti di finale, prima volta in questo torneo. Federer veniva da un ottavo di finale durissimo con Tommy Haas e da due mesi ricchi di sconfitte, partendo da Wimbledon, passando per i tornei sul rosso in luglio ad Amburgo e Gstaad. Nadal invece arriva in Ohio da vincitore del Master 1000 di Montr\u00e9al (confermandosi in semifinale su Novak \u0110okovi\u0107). Federer riesce comunque a organizzare una partita molto solida sin dai primi scambi, portandosi avanti di un set e sul 4-4 nel secondo, parte 0-30 sul servizio del maiorchino. Rafa riesce a risalire e imporre il suo gioco e porta a casa la partita al terzo set per 5-7 6-4 6-3.\nAlle ATP World Tour Finals si qualificano, uno contro l'altro, per le semifinali del torneo londinese, dopo aver vinto rispettivamente 3 (Nadal) e 2 (Federer) partite nel Round Robin. Entrambi non giocano il loro miglior tennis, nel primo set la partita \u00e8 molto combattuta e nel settimo gioco il maiorchino \u00e8 il primo a conquistare il break. Federer perde nuovamente il servizio e Nadal chiude agevolmente sul suo turno di servizio, ipotecando il primo set. Nel secondo si nota maggiormente la superiorit\u00e0 di Nadal, complice anche l'elvetico con qualche errore di troppo, che chiude il secondo set con due break e il match per 7-5 6-3. Per la prima volta Nadal batte il rivale su questa superficie (Cemento Indoor).\nAvendo vinto tutte le quattro partite Nadal si porta in vantaggio per 22-10 nei confronti diretti.\n2014.\nFederer e Nadal si sono affrontati per la prima volta nel 2014 all'Australian Open in semifinale, dopo aver eliminato rispettivamente Andy Murray e Grigor Dimitrov. Il primo set \u00e8 stato molto combattuto e Nadal \u00e8 riuscito a prevalere al tie-break; nei restanti due set la vittoria del maiorchino \u00e8 stata relativamente agevole superando lo svizzero con un doppio 6-3.\n2015.\nIl 2015 \u00e8 un anno che vede esiti contrastanti per i due: Federer vince 6 tornei a cui si sommano 4 sconfitte in finale, Nadal invece colleziona 3 titoli, 3 sconfitte in finale e molte eliminazioni nei primi turni. Il primo e unico confronto diretto dell'anno avviene nella finale del torneo ATP 500 di Basilea e a trionfare \u00e8 Federer con il punteggio di 6-3, 5-7, 6-3 portando cos\u00ec il conto degli head-to-head sul 23-11 per Nadal. Federer torna a battere Nadal tre anni e mezzo dopo l'ultima volta interrompendo una striscia di cinque sconfitte consecutive subite. \n2017.\nIn questa stagione si sono incontrati quattro volte con altrettanti successi dello svizzero.Questa stagione segna il ritorno alti livelli per entrambi dopo i problemi fisici del 2016 (intervento al menisco destro per Federer e problema al polso per Nadal). I due rivali si spartiscono equamente i successi nei tornei dello Slam e vincono complessivamente 3 Masters 1000 a testa. \nI due giocatori si incontrano nuovamente in finale dell'Australian Open, dopo aver battuto rispettivamente Grigor Dimitrov (Nadal) e Stan Wawrinka (Federer) nelle semifinali del torneo. A trionfare \u00e8 Federer, che si impone dopo 3 ore e 40 minuti con il punteggio di 6-4, 3-6, 6-1, 3-6, 6-3.\nSuccessivamente si incontrano al quarto turno del BNP Paribas Open, dove prevale nuovamente il tennista elvetico con un netto 6-2, 6-3, in poco pi\u00f9 di un'ora di match. \u00c8 la prima volta che Federer vince tre incontri di fila contro Nadal. Poche settimane dopo, i due si incontrano nuovamente, questa volta nella finale del Miami Open, dove \u00e8 ancora il tennista elvetico ad imporsi col punteggio di 6-3, 6-4. Per il tennista maiorchino si tratta della quinta finale persa a Miami, la seconda contro lo svizzero; per Federer si tratta del terzo trionfo a Miami.\nIl 15 Ottobre 2017 la sfida si rinnova nella finale dello Shangai Rolex Masters, partita alla quale i contendenti arrivano come testa di serie numero 1 (Nadal) e 2 (Federer). Lo svizzero strappa il servizio al maiorchino in apertura e conserva il vantaggio vincendo con il punteggio di 6-4 il primo parziale.\nIl secondo set si apre all'insegna dell'equilibrio, spezzato da Federer quando, sul 2-2, l'elvetico breakka nuovamente Nadal, issandosi prima 5-3, e ottenendo poi il secondo break del set per il definitivo 6-4, 6-3.\nPer Federer \u00e8 la quinta vittoria consecutiva contro lo spagnolo, record assoluto per lo svizzero nell'ambito della rivalit\u00e0 che lo vede contrapposto a Nadal.\nI due rivali terminano la stagione nelle prime due posizioni del ranking mondiale (primo Nadal e secondo Federer) per la settima volta nelle loro carriere (la prima dal 2010).\n2019.\nI due campioni avrebbero dovuto affrontarsi nella semifinale del torneo di Indian Wells ma Nadal fu costretto a dare forfait prima di scendere in campo a causa di un infortunio al ginocchio.\nI due giocatori si incontrano nuovamente nella semifinale del Roland Garros; l'incontro, fortemente condizionato dal forte vento che ha inficiato sulla qualit\u00e0 complessiva della partita, \u00e8 stato vinto dallo spagnolo in tre set con il punteggio di 6-4, 6-3,6-2. Nadal torna a battere Federer per la prima volta dal 2014 interrompendo la striscia di cinque successi consecutivi dello svizzero negli scontri diretti.\nSi incontrano nuovamente nella semifinale del Torneo di Wimbledon (undici anni dopo l'epica finale del 2008) e a prevalere \u00e8 lo svizzero in 4 set con il punteggio di 7\u201363, 1\u20136, 6\u20133, 6\u20134 in tre ore e due minuti di gioco. Si tratta del 40\u00baincontro tra i due con un bilancio aggiornato di 24-16 in favore di Nadal.\nAnalisi.\nAspetti statistici.\nLa rivalit\u00e0 \u00e8 molto sentita da entrambi gli atleti. Federer nel corso del quadriennio 2004-2007 ha fatto registrare un dominio che non ha mai avuto precedenti nella storia del tennis maschile. Il suo score totale in questo periodo \u00e8 uno stratosferico 315\u201324 (92,9% di vittorie), ma un misero 6-8 contro Nadal, il solo uomo ad avere un testa a testa vincente contro di lui. Nadal ha impedito per due volte al tennista svizzero di conquistare il Grande Slam nel 2006 e 2007. Federer e Nadal detengono i record di successi consecutivi sulle tre superfici di gioco pi\u00f9 usate del circuito (81 sulla terra per Nadal, 56 sul cemento e 65 sull'erba per Federer) ed \u00e8 interessante notare che tutte le 3 serie sono state interrotte dal rivale.\nCome gi\u00e0 detto si sono affrontati in 9 finali del Grande Slam stabilendo un record, e anche qui \u00e8 interessante notare che fino all'US Open 2009 entrambi hanno perso finali del Grande Slam solo contro il rivale. In queste nove finali il bilancio \u00e8 di 6-3 per Nadal, le quattro finali sul campo di terra sono state tutte nettamente vinte da Nadal (tre per 3-1 e una per 3-0, il conto dei set totali \u00e8 12-3 per lo spagnolo). Le tre finali sull'erba vedono un vantaggio di Federer per 2-1 (8-6 per lo svizzero nel conto set totale) mentre le finali disputate su cemento, entrambe agli Australian Open, hanno visto prevalere una volta (2009) Nadal e una volta Federer (2017) sempre per tre set a due.\nNadal ha conquistato ventuno titoli del Grande Slam ed in otto di questi ha affrontato e sconfitto Federer (sei volte in finale e due in semifinale). Federer ha conquistato venti titoli, ma solo in tre occasioni ha battuto il rivale lungo il tragitto, venendo sconfitto nelle altre otto occasioni.\nDall'anno del primo titolo di Federer (Wimbledon del 2003) a oggi i due hanno vinto complessivamente 41 dei 74 titoli del Grande Slam, venti per lo svizzero e ventuno per lo spagnolo (record assoluto). Inoltre Federer detiene il record di vittorie a Wimbledon (otto) ed il record di vittorie consecutive (cinque, a pari merito con Bj\u00f6rn Borg), il record di vittorie allo US Open nell'era Open (cinque, pari con Sampras e Connors) e, nello stesso torneo, il record di vittorie consecutive (5). Nadal invece detiene il record di vittorie consecutive (cinque) e in assoluto (tredici) al Roland Garros. Di seguito \u00e8 riportato un elenco schematico dei vincitori dei tornei del Grande Slam.\nAnche nei tornei ATP Masters Series/ATP World Tour Masters 1000 i due rivali hanno dominato la scena; dal 2004 (prima di quell'anno Federer aveva vinto uno solo di questi tornei, ad Amburgo nel 2002, Nadal nessuno) hanno infatti vinto 63 dei 151 tornei disputati in questa categoria, 36 Nadal e 28 Federer. I due inoltre detengono i record di vittorie nei singoli Masters di Indian Wells (Federer, cinque record detenuto in coabitazione con Novak \u0110okovi\u0107), Monte-Carlo (Nadal, undici), Roma (Nadal, dieci), Amburgo/Madrid (Federer e Nadal, cinque) e Cincinnati (Federer, sette).\nRisultati per torneo.\nSegue un bilancio delle sfide divise per categorie:\nRisultati per superficie.\nTerra battuta (Nadal 14\u20132).\nNadal e Federer hanno giocato 16 delle loro partite sulla terra rossa, 8 al meglio dei 5 set, tutte vinte da Nadal in quanto, a partire dal 2005, sono stati con ampio margine i pi\u00f9 forti tennisti del circuito su questa superficie; fra i due per\u00f2 Nadal ha nettamente dominato la scena: nel periodo 2005-2008 ha infatti sempre vinto gli Open di Francia battendo Federer (nel 2005 in semifinale, nelle restanti edizioni in finale). Inoltre lo spagnolo ha conquistato almeno 2 dei 3 Masters disputati sul rosso nelle stagioni 2005-2010, eliminando Federer in 6 occasioni. In particolare nel 2010 \u00e8 stato il primo tennista della storia a completare il cosiddetto \"Slam rosso\", aggiudicandosi i 3 Masters 1000 di Monte-Carlo, Roma e Madrid, chiudendo poi con il quinto Roland Garros. Anche per questo, alcuni specialisti ed ex-giocatori lo considerano come il pi\u00f9 forte di sempre sulla terra battuta.\nCemento (Federer 11\u20139, outdoor Nadal 8\u20136, indoor Federer 5\u20131).\nFederer e Nadal si sono incontrati venti volte sul cemento. Federer \u00e8 stato il miglior giocatore sul veloce sin dal 2004, vincendo 10 tornei dello Slam su questa superficie, e 6 World Tour Finals. Nadal ha sempre ottenuto buoni risultati sul cemento, vincendo 9 tornei a partire dal 2005, inclusi 5 Masters 1000. Inoltre lo spagnolo \u00e8 considerevolmente migliorato nel corso degli anni, raggiungendo per la prima volta le semifinali di Melbourne e New York nel 2008, per poi vincere l'oro olimpico sul DecoTurf di Pechino, l'Australian Open 2009 in finale contro Federer e l'US Open 2010 contro \u0110okovi\u0107.\nNonostante i successi di Nadal sul veloce, alcuni analisti sostengono che lo scarso numero di finali raggiunte dallo spagnolo su questa superficie abbia pesantemente influito nel testa a testa con Federer: un maggior numero di partite sul cemento, specialmente nei primi anni della rivalit\u00e0, forse avrebbe portato ad una percentuale di vittorie assai pi\u00f9 elevata per lo svizzero.\nFederer ha ottenuto pi\u00f9 successi di Nadal sul cemento grazie al suo forte servizio e al suo diritto (che John McEnroe ha definito \"il colpo pi\u00f9 bello del nostro sport\"), pi\u00f9 piatto di quello dello spagnolo: su questa superficie, infatti, i colpi piatti generano un rimbalzo pi\u00f9 basso e, di conseguenza, una traiettoria pi\u00f9 veloce e insidiosa. Al contrario, il topspin di Nadal non \u00e8 particolarmente efficace, perch\u00e9 rimbalza pi\u00f9 alto, consentendo una risposta pi\u00f9 agevole. Nadal con gli anni ha migliorato la velocit\u00e0 e il piazzamento del suo servizio, tuttavia Federer ha ancora in media una prima pi\u00f9 rapida, ed ottiene pi\u00f9 ace e servizi vincenti.\nErba (Federer 3\u20131).\nLo svizzero \u00e8 stato il pi\u00f9 forte su questa superficie gi\u00e0 a partire dal 2003, vincendo 5 titoli consecutivi sui prati di Wimbledon (2003-2007), e disputando 7 finali (2003-2009). Nadal invece \u00e8 rapidamente migliorato su questa superficie, fino a contendere a Federer il titolo di Londra per tre anni consecutivi (2006-2008), migliorando di volta in volta il risultato fino a battere Federer nella finale del 2008 interrompendo l'imbattibilit\u00e0 dello svizzero nel torneo londinese dopo cinque titoli consecutivi. I due rivali sono stati di conseguenza gli unici a vincere il torneo dal 2003 al 2010 (2003-2007 &amp; 2009 Federer, 2008 &amp; 2010 Nadal). Una ragione che pu\u00f2 aver favorito le vittorie dello spagnolo a Wimbledon \u00e8 che negli ultimi anni i campi sono stati leggermente modificati per renderli pi\u00f9 durevoli: alcuni sostengono che l'effetto collaterale di questo cambiamento sia stato un rallentamento della superficie. Tuttavia, l'erba resta comunque la superficie pi\u00f9 rapida e i progressi di Nadal su questo tipo di superficie sono innegabili. Ad undici anni di distanza dall'ultima volta, i due rivali sono tornati ad affrontarsi nella semifinale di Wimbledon nel 2019 con il successo dello svizzero in quattro set portando sul 3-1 il bilancio delle loro sfide sull'erba. \nEvoluzione della carriera.\nFederer e Nadal sono nati a cinque anni di distanza fra loro: lo svizzero l'8 agosto 1981, lo spagnolo il 3 giugno 1986. Un interessante confronto dei loro risultati si ottiene paragonando le loro carriere a partire dalla stagione iniziata quando avevano 17 anni (il 1999 per Federer, il 2004 per Nadal). Ad esempio, nel 2004 Federer inizi\u00f2 la stagione a 22 anni compiuti; a fine anno, quindi a 23 anni, aveva accumulato un totale di 4 titoli dello Slam, 22 titoli del singolare, ed era diventato numero 1 del mondo.\nDa questo confronto emerge la grandissima precocit\u00e0 del tennista iberico. Lo spagnolo \u00e8 entrato nella top-10 a 19 anni contro i 21 del rivale, \u00e8 diventato N.1 del mondo a 22 anni e 2 mesi contro i 22 anni e 6 mesi dello svizzero, ha vinto il suo primo titolo nello Slam a 19 anni contro 22, ha completato il \"Career Grand Slam\" a 24 anni contro 27. Particolarmente significativo \u00e8 il fatto che Federer abbia vinto il suo primo torneo ATP a 20 anni contro i 18 di Nadal, il quale all'et\u00e0 di 20 anni (cio\u00e8 quando Federer vinse il suo primo torneo ATP) si era aggiudicato gi\u00e0 17 tornei.\nIl fenomeno Nadal \u00e8 esploso nel 2005 su una sola superficie di gioco (la terra rossa) e ha dovuto attendere il 2008 (cio\u00e8 i 22 anni) per potersi definire un giocatore completo e competitivo su ogni superficie, il tennista svizzero, invece, si \u00e8 rivelato \"solo\" a 22 anni (contro i 19 del rivale), ma diventando immediatamente un forte giocatore su tutte le superfici.\nRelazioni personali.\nFederer e Nadal hanno pi\u00f9 volte fatto capire che il loro rapporto fuori dal campo non \u00e8 di odio o invidia, ma di sincera e cordiale amicizia. I due non si frequentano molto a causa dei diversi stili di vita e abitudini, tuttavia non mancano le occasioni in cui si sono aiutati; \u00e8 celebre il caso in cui per un viaggio da Montr\u00e9al a Cincinnati Federer offr\u00ec un passaggio sul volo charter, affittato per s\u00e9 e per lo staff, a Nadal e alla sua fidanzata, che non avevano trovato posto su di un aereo di linea.\nEntrambi hanno pi\u00f9 volte dichiarato di essere altamente competitivi nei confronti dell'altro, ma il tutto senza alcuna forma di risentimento personale. Un piccolo screzio fuori dal campo si ebbe alla vigilia della finale del Torneo di Wimbledon 2008, in cui Federer si lament\u00f2 del tempo che Nadal impiegava a servire. Un altro momento di tensione tra i due avvenne all'inizio del 2012, allorquando Nadal accus\u00f2 Federer di non sfruttare la sua popolarit\u00e0 per limitare l'eccessivo numero di eventi sportivi e di essere troppo gentiluomo nei confronti dell'ATP. Federer rispose dicendo di voler difendere gli interessi dei colleghi tennisti, ma senza fare polemiche pubbliche, ribadendo comunque la sua personale stima e amicizia per Nadal. \u00c8 lo stesso tennista maiorchino a chiudere (almeno dinnanzi alle telecamere) la polemica, chiedendo scusa allo svizzero e ammettendo che forse avrebbe dovuto parlargli in privato.\nNonostante i buoni rapporti personali i due atleti hanno modi differenti di vedere la loro rivalit\u00e0. Nel periodo in cui era saldamente in testa alla classifica mondiale Federer disse di non poter considerare come un \"rivale\" un avversario di ben cinque anni pi\u00f9 giovane, specializzato poi su una sola superficie di gioco. Dopo i progressi di Nadal nel 2008 culminati con il successo a Wimbledon il tennista svizzero non ha poi avuto pi\u00f9 dubbi nell'ammettere che Nadal \u00e8 il suo rivale storico. Al momento del sorpasso in classifica Federer fece pubblicamente i complimenti allo spagnolo.\nNadal al contrario ha sempre amato la definizione di \"rivalit\u00e0\" perch\u00e9 non ha mai nascosto di ammirare Federer e considerarlo come il faro-guida del tennis mondiale e i suoi incontri contro di lui sono il metodo migliore per misurare i suoi progressi e il suo stato di forma.\nElenco di tutte le sfide.\nATP, Coppa Davis e Grande Slam."}
{"id": "2421798", "revid": "110157", "url": "https://it.wikipedia.org/wiki?curid=2421798", "title": "Football League Cup 2001-2002", "text": "La Football League Cup 2001-2002, conosciuta anche con il nome di Worthington Cup per motivi di sponsorizzazione, \u00e8 stata la 42\u00aa edizione del terzo torneo calcistico pi\u00f9 importante del calcio inglese, la 36\u00aa in finale unica. La manifestazione, ebbe inizio il 20 agosto 2001 e si concluse il 26 febbraio 2002 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Blackburn Rovers, che nell'atto conclusivo si impose sul Tottenham Hotspurs con il punteggio di 2-1.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore."}
{"id": "2421799", "revid": "1486428", "url": "https://it.wikipedia.org/wiki?curid=2421799", "title": "Bagratidi", "text": "I Bagratidi (in armeno: \u0532\u0561\u0563\u0580\u0561\u057f\u0578\u0582\u0576\u056b) o in alternativa Pakradouni dinastia reale di Armenia, fu una famiglia reale i cui rami formalmente governarono molte comunit\u00e0 politiche regionali, incluse i territori del Regno di Armenia di Sper, attualmente Ispir, nella provincia di Tayk, Bagrevand nella provincia di Ayrarat, Ani nella provincia di Ayrarat, Tashir-Dzoraget, la provincia di Artsakh, attualmente nota anche come Karabakh o Nagorno-Karabakh, la provincia di Syunik, la provincia di Vaspurakan, Kars Vanand, i territori dei Mamikoni di Taron, la provincia di Korduq-Tmoriq, nota anche come Corduene, e il Regno armeno di Cilicia.\nStoria antica.\nLa famiglia Bagratuni \u00e8 citata per la prima volta come Nakhararq, membri della nobilt\u00e0 ereditaria dell'Armenia. I loro possedimenti erano concentrati nella regione di Sper, nella valle di Chorokhi. Negli anni 288-301, il principe Bagratide Simbacio detenne i titoli ereditari armeni di \"Aspet\", che significa Dominatore del Cavallo, e \"T'agatir\", che significa Incoronante del Re.\nSecondo il principe Cyril Toumanoff, il primo principe Bagratide fu citato nelle cronache nel 314. Nell'VIII secolo, un altro principe Bagratide (anch'egli chiamato Simbacio) si rivolt\u00f2 contro il Califfato arabo. La rivolta fu stroncata, ma ebbe un successo tale da gettare le basi per l'indipendenza di Georgia e Armenia.\nDi sicuro, generazione dopo generazione, la storia della famiglia inizia solamente nell'VIII secolo. \nI Bagratidi successivi rivendicavano anche la discendenza dal re Davide della Bibbia ebraica. Gli studiosi contemporanei non danno alcun credito a questa rivendicazione, ma all'epoca era accettata, garantendo prestigio alla famiglia. La loro pretesa, sebbene priva di un collegamento continuo tra gli eventi, faceva perno su un certo Simbacio, ritenuto l'antenato della famiglia dei Bagratidi (Bagratuni) degli stati caucasici: \"un fatto insolito avvenne durante l'amministrazione del IV governatore di Giuda (un ufficiale babilonese di cui non si \u00e8 tramandato il nome), iniziata nel 582 a.C., quando il Re Hratchea di Armenia, in visita al sovrano babilonese, alla cui corte era giunto per tributare i suoi onori in qualit\u00e0 di suo vassallo, per ragioni sconosciute a tutti tranne a s\u00e9 stesso, domand\u00f2 di un certo principe giudeo prigioniero di nome Simbacio affinch\u00e9 potesse tornare con lui in Armenia. Egli lo accompagn\u00f2 nel ritorno in Armenia. Lo fece e il Re Hratchea di Armenia gli assegn\u00f2 una rendita e un possedimento a Sper\".\nI Bagratuni in Armenia.\nI principi Bagratuni di Armenia sono noti a partire dal I secolo a.C., quando servivano sotto la dinastia Artasside. A differenza della maggior parte delle famiglie nobili dell'Armenia, come i Mamiconi, che possedevano un territorio unificato, essi dominavano solamente su strisce di territorio. Questi sono i primi principi Bagratidi in Armenia prima dell'istituzione del regno, come riportato dall'Unione dei Nobili Armeni.\nAsocio I fu il primo re bagratide, il fondatore della dinastia reale. Fu riconosciuto come Principe dei Principi dalla corte di Baghdad nell'861, cosa che provoc\u00f2 la guerra con gli emiri arabi locali. Asocio vinse la guerra e fu riconosciuto Re degli Armeni da Baghdad nell'885. Il riconoscimento da parte di Costantinopoli segu\u00ec nell'886. In uno sforzo di unificare la nazione armena sotto un'unica bandiera, i Bagratidi soggiogarono altre famiglie nobili armene per mezzo di conquiste e fragili alleanze matrimoniali. Accadde comunque che alcune famiglie nobili, come gli Artsruni e gli Siuni si separassero dall'autorit\u00e0 centrale bagratide.\nAsocio III il Misericordioso trasfer\u00ec la capitale nella citt\u00e0 di Ani, ora famosa per le sue rovine. Mantennero il potere giocando sulla rivalit\u00e0 tra l'Impero Bizantino e gli Arabi.\nEssi assunsero il titolo di influenza persiana \"Re dei Re\" sia in Armenia sia in Georgia. Da notare che, in alcune chiese di Ani, ci sono iscrizioni che citano i re armeni come \"Shahanshahs degli armeni e dei georgiani\". \nComunque, a partire dal X secolo, i Bagratidi si divisero in rami separati, frazionando il regno unificato, in un'epoca in cui l'unit\u00e0 sarebbe stata necessaria per far fronte alla pressione di Selgiuchidi e Bizantini. Il ruolo del ramo di Ani termin\u00f2 nel 1045 con la conquista della citt\u00e0 da parte dei Bizantini.\nIl ramo di Kars resistette fino al 1064. I Bagratidi che sopravvissero pi\u00f9 a lungo furono quelli della regione armena occupata dal Principato di Lori (Tashir-Dzoraget); questi furono gli unici re bagratidi armeni a coniare monete. \nSi ritiene che anche la dinastia che govern\u00f2 la Cilicia armena fosse un ramo dei Bagratidi, che successivamente prese possesso del trono del Regno armeno in Cilicia. \nIl fondatore, Rupeno I, era in qualche modo imparentato con il re esule Cacicio II. Era probabilmente o un membro pi\u00f9 giovane della famiglia oppure un parente. \nAsocio, figlio di Giovanni (a sua volta figlio di Cacicio II), fu in seguito Governatore di Ani sotto la dinastia Shaddadide.\nElenco dei sovrani Bagratuni.\nSignori di Sper.\nSignori di Sper (Shirak, Ayrarat) e aspetti ereditari dell'Armenia. Capitale: Daroynq \nRe di Lori (979\u20131118).\n\"Questa linea dinastica termin\u00f2 nel 1118 con l'occupazione da parte del Grande Impero selgiuchide. Comunque, i membri della famiglia sopravvissero, pur se con minore importanza, fino a una data pi\u00f9 tarda.\"\nRamo in Taron.\n\"901 occupazione di Sajid \" \n\"968 a Bisanzio\""}
{"id": "2421800", "revid": "39224", "url": "https://it.wikipedia.org/wiki?curid=2421800", "title": "Chiesa Orientale Ortodossa", "text": ""}
{"id": "2421802", "revid": "767487", "url": "https://it.wikipedia.org/wiki?curid=2421802", "title": "Captured Live (Peter Tosh)", "text": "Captured Live \u00e8 il primo album dal vivo del cantante reggae Peter Tosh, pubblicato dalla EMI nel 1984."}
{"id": "2421806", "revid": "62748", "url": "https://it.wikipedia.org/wiki?curid=2421806", "title": "Bob Nero", "text": ""}
{"id": "2421810", "revid": "339392", "url": "https://it.wikipedia.org/wiki?curid=2421810", "title": "Giro del Mediterraneo", "text": ""}
{"id": "2421814", "revid": "155634", "url": "https://it.wikipedia.org/wiki?curid=2421814", "title": "Lega Nazionale A 1994-1995 (hockey su ghiaccio)", "text": "La stagione 1994-1995 del campionato svizzero di hockey su ghiaccio ha visto campioni i Kloten Flyers, mentre la regular season \u00e8 stata vinta dall'EV Zug.\nSpareggio (LNA-LNB).\nRapperswil-Jona Lakers 3 - EHC Biel 0 (7-0; 5-4; 5-4)\nL'EHC Biel viene retrocesso in LNB, mentre il Lausanne HC viene promosso in LNA"}
{"id": "2421816", "revid": "228587", "url": "https://it.wikipedia.org/wiki?curid=2421816", "title": "Cerchiorosso", "text": "Cerchiorosso (conosciuto anche come I libri dell'avventura) \u00e8 una collana edita dalla Arnoldo Mondadori Editore che raccoglie romanzi dedicati all'avventura.\nLa prima uscita \u00e8 del 20 ottobre 1978. Dopo 18 numeri, nel 1980 la collana cambia veste grafica ed adotta il nome \"I libri dell'avventura\"; dopo altri venti numeri, nel febbraio 1982, la testata viene chiusa.\nElenco titoli.\nSeconda serie.\nCon il nome \"I libri dell'avventura\"."}
{"id": "2421817", "revid": "984", "url": "https://it.wikipedia.org/wiki?curid=2421817", "title": "I libri dell'avventura", "text": ""}
{"id": "2421820", "revid": "6923", "url": "https://it.wikipedia.org/wiki?curid=2421820", "title": "WTA Tier V", "text": "I tornei WTA Tier V erano una serie di tornei di tennis femminili che si sono svolti dal 1990 al 2005.\nMolti di questi tornei hanno cambiato categoria nel corso degli anni, salendo di livello, fino ad arrivare alla Tier I.\nNel 2005 sono confluiti nella categoria superiore chiamata Tier IV.\nA partire dal WTA Tour 2009,con la riforma delle categorie,\nla maggior parte dei tornei delle categorie Tier IV e Tier V sono confluite in un'unica categoria chiamata International."}
{"id": "2421821", "revid": "1048993", "url": "https://it.wikipedia.org/wiki?curid=2421821", "title": "Alessandro Di Robilant", "text": "Biografia.\nNato in Svizzera, ma discendente da una famiglia di antica nobilt\u00e0 piemontese, Di Robilant cresce a Milano, e inizia a lavorare nella pubblicit\u00e0 producendo spot e cortometraggi. Sviluppa cos\u00ec un interesse per il cinema, che lo porta a lavorare come assistente di registi come Mario Monicelli, Alberto Lattuada e Luigi Comencini.\nLaureato in regia presso la London Film School, esordisce dietro la macchina da presa nel 1986 con il film \"Anche lei fumava il sigaro\", che narra una sgangherata storia d'amore tra un musicista rock e una prostituta, che suscita l'attenzione della critica ma passa pressoch\u00e9 inosservato nelle sale. Il suo secondo film, intitolato \"Il nodo alla cravatta\" e uscito nel 1991, di cui firma anche la sceneggiatura, racconta la storia di un adolescente irrequieto e delle sue peripezie. Anche questo film, pur se pi\u00f9 maturo del precedente, presenta ancora delle incertezze stilistiche.\nIl successo arride al regista nel 1994 con l'uscita del film \"Il giudice ragazzino\", incentrato sulla biografia del magistrato Rosario Livatino, ucciso dalla mafia. Il film riscuote i complimenti della critica e il favore del pubblico, e al festival del Cinema di Berlino viene insignito del premio \"Angelo azzurro\", mentre Giulio Scarpati riceve il David di Donatello per la sua interpretazione nel ruolo del protagonista.\nAlessandro di Robilant trova quindi nel cinema di denuncia sociale le sue migliori corde interpretative, e nel 1998, dopo aver firmato il documentario \"Un paese di sportivi\", dirige per la Rai \"Vite blindate\", primo lungometraggio della serie televisiva intitolata \"Salviamo i bambini\", che racconta il drastico cambiamento che accade nella vita quotidiana della famiglia di un mafioso quando costui decide di collaborare con la giustizia. Sempre per la Rai l'anno seguente dirige \"La voce del sangue\", una miniserie in due puntate.\nSempre nel 1999 esce nelle sale \"I fetentoni\", un film che riprende il tema della criminalit\u00e0 e della corruzione nel meridione, ma stavolta trattato dal regista in chiave di commedia grottesca. Il film non riscuote successo.\nDopo questo film Alessandro di Robilant volta pagina e nel 2003 dirige \"Per sempre\", storia della perdizione di un professionista di successo che si innamora di una donna al punto da perdere la propria famiglia, il proprio lavoro ed anche la propria vita. Nonostante la firma di Maurizio Costanzo sulla sceneggiatura, e le dedicate interpretazioni di Giancarlo Giannini e Francesca Neri, l'opinione della critica rimane divisa su questo film, e cos\u00ec quella del pubblico.\nNel 2006 Alessandro di Robilant firma la regia del film per la TV \"L'uomo della carit\u00e0\". Opera biografica liberamente ispirata alla vita di Monsignor Luigi Di Liegro, fondatore e direttore della organizzazione \"Caritas\", il film racconta la vita di un battagliero sacerdote sempre in prima linea per difendere la causa dei derelitti e dei diseredati.\nNel 2009 di Robilant ritorna al cinema firmando \"Mar Piccolo\", incentrato sul personaggio di un adolescente che vive a Taranto, e sulla sua difficile vita. Presentato al Roma Film Festival 2009, \u00e8 uscito nelle sale il 15 novembre 2009.\nNel 2015, il regista piemontese firma la commedia \"Mauro c'ha da fare\", presentata in concorso al New York Indipendent Film Festival e al Festival del cinema di Tirana."}
{"id": "2421822", "revid": "174925", "url": "https://it.wikipedia.org/wiki?curid=2421822", "title": "Mu'in al-Din Sulayman", "text": "Fra il 1261 e il 1277 svolse un ruolo fondamentale nella politica in Anatolia tra il Sultanato di Rum, i Mongoli Ilkhanidi e i Mamelucchi Bahri, durante il sultanato di Baybars.\nLa sua morte ha ispirato numerosi poeti. Secondo la tradizione mevlevi (\"i dervisci roteanti\" ) sarebbe stato assai vicino al mistico Gialal al-Din Rumi\nBiografia.\nNel 1237, il Sultano di Rum Kay Khusraw II si spos\u00f2 in terze nozze con Thamar, la figlia della regina della Georgia Rusudan e nipote del Sultano selgiuchide Tu\u011frul II. Il padre di Thamar s'era convertito al Cristianesimo Ortodosso per sposare Rusudan. Ella si convert\u00ec all'Islam e divenne G\u00fcrc\u00fc Hatun (o Ghurji Khatun). Queste nozze dovevano assicurare la pace fra la Georgia e i Selgiuchidi d'Anatolia.\nNel 1243, dopo la vittoria del generale mongolo Bayju nella battaglia di K\u00f6se Da\u011f, Kay Khusraw II dovette sottomettersi ai Mongoli. Muhadhdhab al-D\u012bn, il padre di Mu\u02bf\u012bn al-D\u012bn Sulaym\u0101n, era all'epoca il vizir del Sultano selgiuchide. Avendo ricevuto un'ottima educazione, Mu\u02bf\u012bn al-D\u012bn Sulaym\u0101n divenne governatore di Tokat e pi\u00f9 tardi di Erzincan, sostenuto in ci\u00f2 dal generale mongolo Bayju.\nAlla sua morte nel 1246, Ghiy\u0101th al-D\u012bn Kay Khusraw II lasci\u00f2 tre figli e una figlia, avuti da tre spose differenti:\nQuesti tre figli erano minori alla morte del loro padre, avendo tra i 7 e i 12 anni. La reggenza fu assicurata dal vizir Shams al-D\u012bn al-Isfah\u0101n\u012b. Quest'ultimo divenne molto influente grazie alle sue nozze con la vedova greca di Kay Khusraw, madre di Kay Kawus. Shams al-D\u012bn al-Isfah\u0101n\u012b favor\u00ec suo genero, che appariva al momento come l'unico erede del padre. Mu\u02bf\u012bn al-D\u012bn Sulaym\u0101n prese invece le parti di Rukn al-D\u012bn Qilij Arsl\u0101n.\nIl Gran Khan G\u00fcy\u00fck attribu\u00ec il trono a Qilij Arslan IV, che era andato a rendergli visita fino in Mongolia, preferendolo al fratello Kay K\u00e2wus II. Allo stesso tempo G\u00fcy\u00fck fiss\u00f2 il tributo annuale dei Selgiuchidi: 1.200.000 hyperpyron, 500 pezze di stoffa di seta e oro, 500 cavalli, 500 cammelli, 5.000 capi animali di piccola taglia e, inoltre, regali che raddoppiavano l'ammontare del tributo.\nNel 1254 il Gran Khan M\u00f6ngke, che era succeduto a G\u00fcy\u00fck, decise che Kay K\u00e2wus avrebbe regnato a occidente e che Qilij Arsl\u00e2n avrebbe regnato a oriente del fiume K\u0131z\u0131l\u0131rmak. Su ordine di M\u00f6ngke, suo fratello H\u00fcl\u00e4gu pass\u00f2 l'Amu-Darya il 2 gennaio 1256. Sulla sponda persiana del fiume, ricevette l'omaggio dei rappresentanti dei suoi nuovi vassalli, fra cui i due Selgiuchidi, Kay K\u00e2wus II e Qilij Arslan IV. Bayju, scontento del ritardo che Kay K\u00e2wus aveva provocato nel versare il tributo dovuto, impegn\u00f2 il Selgiuchide in combattimento e lo batt\u00e9 ad Aksaray (ottobre 1256). Kay K\u00e2wus trov\u00f2 rifugio presso l'Imperatore bizantino Teodoro II Lascaris. I Mongoli insediarono al suo posto Qilij Arsl\u00e2n. Kay K\u00e2wus torn\u00f2 poco dopo e fin\u00ec col dividere il regno con suo fratello sulle basi di un arbitrato svolto dallo stesso M\u00f6ngke. Bayju nomin\u00f2 Mu'\u00een al-D\u00een Sulayman \u00abPerv\u00e2ne\u00bb presso Qilij Arsl\u00e2n IV.\nIn quanto vizir di Qilij Arslan IV, Mu'\u00een al-D\u00een Sulayman Perv\u00e2ne prese la citt\u00e0 di Sinope, che fino ad allora aveva fatto parte dell'Impero greco di Trebisonda e ne fece un suo personale feudo. Pi\u00f9 tardi, Sinope diventer\u00e0 la capitale dei suoi discendenti, i Perv\u00e2neo\u011fullar\u0131.\nNel 1265, il Perv\u00e2ne fu avvertito che il Sultano voleva sbarazzarsi di lui. Fece allora strangolare il Sultano ad Aksaray nel corso di un banchetto L'erede al trono, Ghiy\u00e2th al-D\u00een Kay Khusraw fu nominato Sultano dal Perv\u00e2ne, malgrado questi avesse appena tre anni. Il Perv\u00e2ne fu tentato di elevare suo figlio di tre anni sul trono sultaniale. Prefer\u00ec sposare la vedova di Qilij Arslan ed esercitare le funzioni di reggente di Ghiy\u00e2th al-D\u00een Kay-Khusraw.\nIl naufragio dello Stato selgiuchide incit\u00f2 numerosi notabili turchi ad abbandonare la regione e a emigrare verso l'Egitto. L\u00ec, costoro esortarono il Sultano mamelucco Baybars a intervenire contro i Mongoli. Assai probabilmente, lo stesso Perv\u00e2ne fu segretamente all'origine di questi negoziati. Nel 1275, Baybars arriv\u00f2 in Siria e il Perv\u00e2ne lo dissuase dall'entrare in Anatolia centrale e lo indirizz\u00f2 contro il Regno della Piccola Armenia in Cilicia. Leone III (Lewon III) re d'Armenia era anch'egli peraltro vassallo degli Ilkhanidi. Leone III scopr\u00ec che Baybars aveva l'intenzione d'invadere il Sultanato di Rum e avvert\u00ec del fatto il suo sovrano Abaqa a varie riprese. Abaqa non gli dette credito e accett\u00f2 al contrario le rassicurazioni del Perv\u00e2ne. Dal canto suo, Baybars pens\u00f2 che la via migliore per conquistare l'Anatolia centrale fosse quella di passare attraverso la Cilicia. Era quello anche il mezzo per punire gli Armeni della loro collusione con i Crociati che egli doveva affrontare in Siria. Se Baybars saccheggi\u00f2 la Cilicia, ci\u00f2 avvenne non solo per punire gli Armeni, ma anche per privare i Mongoli d'una fonte di rifornimenti.\nNella primavera del 1277, Baybars penetr\u00f2 nel Sultanato selgiuchide. Il 18 aprile sconfisse un esercito mongolo a Elbistan. Il Perv\u00e2ne, che comandava il contingente selgiuchide, prese la fuga. Baybars fece un ingresso trionfale a Kayseri (23 aprile). Attese che il Perv\u00e2ne lo raggiungesse, ma quest'ultimo, sfiduciato, si rifugi\u00f2 a Tokat col giovane Sultano selgiuchide. Baybars torn\u00f2 in Siria. Mor\u00ec, si dice avvelenato, a Damasco quello stesso 1277. Alla notizia di questa disfatta, il khan mongolo Abaqa accorse in Anatolia (luglio 1277). Inflisse dure punizioni alle popolazioni musulmane. Si dice avesse fatto uccidere 200.000 persone ma su tale cifra pesa l'estrema inaffidabilit\u00e0 delle fonti, propense all'iperbole numerica). Allo stesso tempo Abaqa sospett\u00f2 il Perv\u00e2ne per non aver combattuto gli eserciti mamelucchi nella battaglia di Elbistan e per non aver avvertito i Mongoli dell'approssimarsi di Baybars. In un primo momento sembr\u00f2 volerlo risparmiare ma davanti all'insistenza delle famiglie dei caduti nella battaglia di Elbistan, Abaqa fece giustiziare il Perv\u00e2ne (2 agosto 1277).\nI successori.\nIl figlio del Perv\u00e2ne, Mehmed Bey riprende il titolo di Perv\u00e2ne ed il controllo dei possedimenti della famiglia attorno a Sinope. Attu\u00f2 una politica prudente verso i Mongoli. La famiglia dei Perv\u00e2neo\u011fullar\u0131 mantiene il possesso della regione sino al 1322 quando il beylicato \u00e8 unito al Belicato vicino dei Isfendiyaridi o Jandaridi (nome turco Candaro\u011fullar\u0131)."}
{"id": "2421823", "revid": "827882", "url": "https://it.wikipedia.org/wiki?curid=2421823", "title": "Cash", "text": ""}
{"id": "2421824", "revid": "71433", "url": "https://it.wikipedia.org/wiki?curid=2421824", "title": "Ca$h", "text": ""}
{"id": "2421826", "revid": "767487", "url": "https://it.wikipedia.org/wiki?curid=2421826", "title": "Manukan", "text": "Manukan \u00e8 una municipalit\u00e0 di Prima classe delle Filippine, situata nella Provincia di Zamboanga del Norte, nella regione della Penisola di Zamboanga.\nManukan \u00e8 formata da 22 baranggay:"}
{"id": "2421827", "revid": "163465", "url": "https://it.wikipedia.org/wiki?curid=2421827", "title": "Scrofola", "text": ""}
{"id": "2421829", "revid": "767487", "url": "https://it.wikipedia.org/wiki?curid=2421829", "title": "Mutia", "text": "Mutia \u00e8 una municipalit\u00e0 di Sesta classe delle Filippine, situata nella Provincia di Zamboanga del Norte, nella regione della Penisola di Zamboanga.\nMutia \u00e8 formata da 16 baranggay:"}
{"id": "2421830", "revid": "73125", "url": "https://it.wikipedia.org/wiki?curid=2421830", "title": "Zubeneschamali", "text": ""}
{"id": "2421831", "revid": "339392", "url": "https://it.wikipedia.org/wiki?curid=2421831", "title": "Scrofula", "text": ""}
{"id": "2421832", "revid": "287204", "url": "https://it.wikipedia.org/wiki?curid=2421832", "title": "Cash (film)", "text": ""}
{"id": "2421835", "revid": "767487", "url": "https://it.wikipedia.org/wiki?curid=2421835", "title": "Pi\u00f1an", "text": "Pi\u00f1an \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nPi\u00f1an \u00e8 formata da 22 baranggay:"}
{"id": "2421836", "revid": "287204", "url": "https://it.wikipedia.org/wiki?curid=2421836", "title": "Pinan", "text": ""}
{"id": "2421837", "revid": "76963", "url": "https://it.wikipedia.org/wiki?curid=2421837", "title": "Alexander Neckam", "text": "Biografia.\nFece gli studi primari nella scuola dell'abbazia di Saint Albans e quelli superiori cominciarono a Parigi, nella scuola di \"Petit Pons\". Inizi\u00f2 la carriera di insegnante nel 1180 a Parigi; la sua conoscenza della filosofia e della teologia, e l'eleganza suo latino, sia in prosa che nelle composizioni in versi, attirarono molti studenti alle sue lezioni. Ritorn\u00f2 in Inghilterra nel 1186, ottenne la cattedra dapprima a Dunstable e successivamente a Saint Albans. Dopo essere entrato nell'ordine agostiniano, nel 1213 fu eletto abate di Cirencester. Come abate mostr\u00f2 buone capacit\u00e0 organizzative con la creazione nel 1215 di una fiera a Cirencester che permise a quella citt\u00e0 di diventare un grande mercato della lana in et\u00e0 medievale.\nNeckam fu uno scrittore prolifico e scrisse di vari argomentiti; la maggior parte dei suoi lavori sono tuttavia ancora inediti. Scrisse fra l'altro una grammatica della lingua latina, commentari sulle Sacre scritture e sulle opere di Aristotele, trattati di teologia, sermoni e opere scientifiche; fu fra l'altro il primo autore europeo ad aver menzionato l'uso della bussola nella navigazione. Come poeta, fece una versione in distici elegiaci delle favole esopiche: il \"Novus Aesopus\" (42 favole, di cui 37 derivate dal \"Romulus\" e 5 da altre fonti) e il \"Novus Avianus\", 8 favole da Flavio Aviano.\nOltre le favole, solamente due suoi lavori sono stati stampati: \nOpere.\nPeriodo di Parigi : \nPeriodo di Oxford :\nPeriodo di Cirencester come canonico : \nPeriodo di Cirencester come abate: "}
{"id": "2421842", "revid": "1149807", "url": "https://it.wikipedia.org/wiki?curid=2421842", "title": "FIFA Manager", "text": "FIFA Manager, il cui nome originale \u00e8 \"Fu\u00dfball Manager\", \u00e8 una serie di videogiochi di tipo sportivo manageriale a tema calcistico sviluppata dalla Bright Future GmbH, prodotta e pubblicata dalla Electronic Arts dal 2001 al 2013. Inizialmente, a partire dal secondo capitolo, la serie era intitolata \"Total Club Manager\" e ha assunto la denominazione attuale solo nel 2005 in concomitanza con la corrispondente serie \"FIFA\".\nIn precedenza alla serie di FIFA Manager erano gi\u00e0 stati pubblicati alcuni titoli del genere, il primo in assoluto fu \"Fifa Soccer Manager\" (1997) e in seguito \"The F.A. Premier League Football Manager\" (tre edizioni dal '99 al 2001), basato esclusivamente sulla Premier League.\nEdizioni.\n\"Fussball Manager 2002\".\nFussball Manager 2002 \u00e8 un videogioco sportivo manageriale. Si tratta del primo titolo della serie. \u00c8 stato sviluppato dalla societ\u00e0 tedesca Bright Future GmbH ed \u00e8 stato pubblicato dalla Electronic Arts l'11 ottobre 2001. Il gioco fu pubblicato soltanto in Germania.\n\"Total Club Manager 2003\".\nTotal Club Manager 2003 \u00e8 un videogioco sportivo manageriale. Si tratta del secondo titolo della serie ancora una volta sviluppato dalla Bright Future GmbH e pubblicato dalla Electronic Arts il 27 novembre 2002. Questa nuovo capitolo usc\u00ec in tutta Europa e per l'occasione venne cambiata la denominazione, rimasta tuttavia invariata fino ad oggi soltanto in Germania.\n\"Total Club Manager 2004\".\nTotal Club Manager 2004 \u00e8 un videogioco sportivo manageriale. Si tratta del terzo titolo della serie ancora una volta sviluppato dalla Bright Future GmbH e pubblicato dalla Electronic Arts il 21 novembre 2003. Per la prima volta il titolo sbarca su console, esce infatti anche per PlayStation 2 e Xbox. In questo nuovo capitolo viene introdotta una nuova funzione: la \"football fusion\". Questa funzione consentiva a chiunque era in possesso anche di Fifa 2004 di caricare un salvataggio di Total Club Manager e disputare la partita in programma per poi salvare il risultato, dando cos\u00ec un'esperienza di gioco pi\u00f9 completa al giocatore che non era pi\u00f9 costretto a ad assistere ai match dando solo direttive di gioco ma poteva anche giocarli (La funzione nonostante fosse presente anche nella versione per PC era pensata soprattutto per i possessori di console). Venne poi pubblicato un bundle contenente entrambi i titoli.\n\"Total Club Manager 2005\".\nTotal Club Manager 2005 \u00e8 un videogioco sportivo manageriale. Si tratta del quarto titolo della serie ancora una volta sviluppato dalla Bright Future GmbH e pubblicato dalla Electronic Arts il 22 ottobre 2004. Si tratta del secondo ed ultimo titolo ad uscire anche per console. In questo titolo viene riproposta nuovamente la \"football fusion\" ed anche in questo caso venne pubblicato un bundle contenente sia Fifa che Total Club Manager.\n\"FIFA Manager 06\".\nFIFA Manager 06 \u00e8 un videogioco sportivo manageriale sviluppato dalla Bright Future GmbH e pubblicato dalla Electronic Arts il 7 ottobre 2005. Si tratta del quinto titolo della serie ed il primo con la nuova denominazione tuttora utilizzata, fatta eccezione ovviamente per l'edizione tedesca. Tale denominazione \u00e8 avvenuta in concomitanza con la serie d'origine.\nDa quest'edizione scompaiono le edizioni per Xbox e Playstation 2 e di conseguenza la relativa funzione \"Football fusion\" pensata soprattutto per i possessori di console.\n\"FIFA Manager 07\".\nFIFA Manager 07 \u00e8 un videogioco sportivo manageriale, sesto titolo della serie \"FIFA Manager\", sviluppato dalla Bright Future GmbH e pubblicato dalla Electronic Arts il 3 novembre 2006. Consente di controllare la dirigenza di una qualsiasi societ\u00e0 calcistica (\u00e8 presente una vasta scelta di club italiani ed esteri) come allenatore, responsabile o entrambe le cariche (nella modalit\u00e0 \"Factotum\").\nUsc\u00ec anche un'espansione, \"FIFA Manager 07 - Extra Time\".\n\"FIFA Manager 08\".\nFIFA Manager 08 \u00e8 un videogioco sportivo manageriale, settimo titolo della serie. \u00c8 stato sviluppato dalla Bright Future GmbH e pubblicato dalla Electronic Arts il 2 novembre 2007 per Microsoft Windows.\n\"FIFA Manager 09\".\nFIFA Manager 09 \u00e8 un videogioco sportivo manageriale, ottavo titolo della serie. \u00c8 stato sviluppato dalla Bright Future GmbH e pubblicato dalla Electronic Arts il 30 ottobre 2008 per Microsoft Windows. Questo videogioco consente di controllare nei minimi dettagli la dirigenza di una qualsiasi societ\u00e0 calcistica, come allenatore, responsabile o entrambe le cariche (nella modalit\u00e0 Factotum). Molteplici sono gli aspetti disponibili da controllare nel gioco come ad esempio i diritti televisivi, i contratti, gli sponsor, il calciomercato, la manutenzione dello stadio, la costruzione di altre strutture utili alla societ\u00e0, i rapporti con la stampa e la gestione dei reparti giovanili. Nel gioco sono presenti 207 nazioni. Nell'editor si pu\u00f2 modificare ogni squadra e creare stadi.\n\"FIFA Manager 10\".\nFIFA Manager 10 \u00e8 un videogioco sportivo manageriale, nono titolo della serie. \u00c8 stato sviluppato dalla Bright Future GmbH e pubblicato dalla Electronic Arts il 30 ottobre 2009 per Microsoft Windows. Contiene pi\u00f9 di 35 campionati (in Italia serie A, B, C) ed ha una nuova grafica in 3D.\n\"FIFA Manager 11\".\nFIFA Manager 11 \u00e8 un videogioco sportivo manageriale, decimo titolo della serie. \u00c8 stato sviluppato dalla Bright Future GmbH e pubblicato dalla Electronic Arts il 28 ottobre 2010 per Microsoft Windows.\n\"FIFA Manager 12\".\nFIFA Manager 12 \u00e8 un videogioco sportivo manageriale, undicesimo titolo della serie. \u00c8 stato sviluppato dalla Bright Future GmbH ed \u00e8 stato pubblicato dalla Electronic Arts il 21 ottobre 2011 per Microsoft Windows\n\"FIFA Manager 13\".\nFIFA Manager 13 \u00e8 un videogioco sportivo manageriale, dodicesimo titolo della serie. \u00c8 stato sviluppato dalla Bright Future GmbH e pubblicato dalla Electronic Arts il 25 ottobre 2012 per Microsoft Windows.\n\"FIFA Manager 14\".\nFIFA Manager 14 \u00e8 un videogioco sportivo manageriale, tredicesimo titolo della serie. \u00c8 stato sviluppato dalla Bright Future GmbH e pubblicato dalla Electronic Arts, il 24 ottobre 2013 in Europa e il 25 ottobre 2013 nel resto del mondo, per Microsoft Windows. Questo titolo segna la fine della serie. Infatti Gerald K\u00f6hler, cofondatore della Bright Future, ha annunciato con una nota sul sito ufficiale del gioco che non vi saranno pi\u00f9 altri capitoli. K\u00f6hler ha motivato tale decisione spiegando in poche parole che per far emergere la serie ci sarebbe voluto un cospicuo investimento che per\u00f2 non sarebbe stato sicuramente ripagato da sufficienti introiti poich\u00e9 questo genere di videogiochi costituisce un mercato di nicchia forte solo in Germania e nel Regno unito, dove per\u00f2 ha dominato nettamente la concorrenza."}
{"id": "2421848", "revid": "599013", "url": "https://it.wikipedia.org/wiki?curid=2421848", "title": "Polanco", "text": "Polanco \u00e8 anche un cognome:"}
{"id": "2421853", "revid": "22475", "url": "https://it.wikipedia.org/wiki?curid=2421853", "title": "Cladonia diversa", "text": "Cladonia diversa Asperges (1983), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dall'aggettivo latino \"diversus\", che significa \"diverso, volto in direzioni opposte\", ad indicare la struttura della parte sommitale degli apoteci.\nCaratteristiche fisiche.\nHa un'ecologia molto simile a quelle di C. coccifera e C. pleurota, pur preferendo habitat pi\u00f9 umidi. Il sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato fresco o montano dell'area circumboreale. Rinvenuta su suoli organici e minerali in luoghi di consistente umidit\u00e0. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie, al 2008, \u00e8 di incerta attribuzione per ci\u00f2 che riguarda la sezione di appartenenza; a tutto il 2008 non sono state identificate forme, sottospecie o variet\u00e0."}
{"id": "2421855", "revid": "56620", "url": "https://it.wikipedia.org/wiki?curid=2421855", "title": "Giustino Tuveri", "text": ""}
{"id": "2421856", "revid": "287204", "url": "https://it.wikipedia.org/wiki?curid=2421856", "title": "James Boswell", "text": "Biografia.\nFiglio di un giudice scozzese, fu indirizzato agli studi in legge e svolse l'avvocatura dapprima presso in Scozia e poi in quello Inghilterra.\nDopo un viaggio europeo decise di stabilirsi in Scozia, dove si spos\u00f2 ed ebbe due figli. \nIntervist\u00f2 vari personaggi, da Voltaire a Pasquale Paoli e proprio quest'ultimo lo ispir\u00f2 per \"Un resoconto dalla Corsica\" pubblicato nel 1768 e che gli diede notoriet\u00e0 a livello europeo.\n\u00c8 conosciuto soprattutto per la sua biografia di Samuel Johnson (\"Vita di Samuel Johnson\") pubblicata nel 1791. Il suo nome \u00e8 passato nella lingua inglese ad indicare un fedele compagno ed osservatore (\"Boswell\", \"Boswelliano\", \"Boswellismo\"). L'opera raccoglie dati, informazioni, eventi, idee e emozioni del protagonista espressi nella forma insolita del dialogo. Attraverso l'indagine acuta del protagonista, Boswell apre al lettore la porta della societ\u00e0 inglese del Settecento.\nDal 1777 al 1783 scrisse una settantina di saggi per il \"London Magazine\" di notevole importanza non solo per la qualit\u00e0 artistica e autobiografica, ma anche dal punto di vista medico, per la descrizione delle crisi depressive ed ipocondriache dell'autore.\nNel 1785 pubblic\u00f2 il \"Diario di un viaggio alle Ebridi\", resoconto del viaggio svolto assieme al Dr. Johnson.\nBoswell \u00e8 anche ricordato per i dettagliati e sinceri diari che scrisse per lunghi periodi della sua vita, e che rimasero inediti fino agli anni venti del XX secolo. Questi includevano voluminose note sul grand tour d'Europa che egli comp\u00ec da giovane e sul giro della Scozia insieme a Johnson. Il suo diario registra anche le sue conversazioni con eminenti personalit\u00e0 del The Club, che includono Lord Monboddo, David Garrick, Edmund Burke, Joshua Reynolds e Oliver Goldsmith."}
{"id": "2421863", "revid": "55935", "url": "https://it.wikipedia.org/wiki?curid=2421863", "title": "Alessandro Neckam", "text": ""}
{"id": "2421864", "revid": "599013", "url": "https://it.wikipedia.org/wiki?curid=2421864", "title": "Ghq", "text": ""}
{"id": "2421866", "revid": "767487", "url": "https://it.wikipedia.org/wiki?curid=2421866", "title": "Polanco (Zamboanga del Norte)", "text": "Polanco \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nPolanco \u00e8 formata da 30 baranggay:"}
{"id": "2421867", "revid": "76963", "url": "https://it.wikipedia.org/wiki?curid=2421867", "title": "Sara Foster", "text": "Carriera.\nComincia la carriera ottenendo piccoli ruoli in serie televisive, tra cui \"Entourage\", \"CSI - Scena del crimine\" e \"Crossing Jordan\". Per un breve periodo conduce uno show su MTV nel 2002. Appare nel video \"Shape Of My Heart\" dei Backstreet Boys. Nel 2004 ottiene un ruolo principale nel film \"Brivido biondo\", remake di una precedente pellicola ispirata a \"Il grande salto\" di Elmore Leonard. Nello stesso anno \u00e8 protagonista del film di Angela Robinson \"D.E.B.S.\", dove interpreta un agente segreto che finisce per innamorarsi della sua nemica. Nel 2009 entra a far parte della serie tv \"90210\" nel ruolo di Jen Clark.\nVita privata.\nNasce a Los Angeles, California. \u00c8 figlia di David Foster, musicista e produttore discografico. Ha frequentato Ashley Hamilton, Leonardo DiCaprio e Benicio del Toro. \u00c8 sposata con il tennista tedesco Tommy Haas, da cui ha avuto due bambine."}
{"id": "2421868", "revid": "174925", "url": "https://it.wikipedia.org/wiki?curid=2421868", "title": "Regno del Saguenay", "text": ""}
{"id": "2421869", "revid": "6923", "url": "https://it.wikipedia.org/wiki?curid=2421869", "title": "Burst Cutting Area", "text": "La Burst Cutting Area, abbreviata in BCA, \u00e8 una zona opzionale vicina al bordo interno di un DVD, un HD DVD o un Blu-ray Disc riservata ad un codice a barre, compresa nell'area di Lead-In. I dati compresi in questa zona sono composti da una sequenza di strisce poco riflettenti che si estendono radialmente.\nIl processo di incisione del codice \u00e8 indipendente dalla stampa del disco, e pu\u00f2 essere eseguito con un laser YAG ad alta energia; il codice quindi pu\u00f2 essere univoco, una sorta di numero seriale identificativo."}
{"id": "2421875", "revid": "1318658", "url": "https://it.wikipedia.org/wiki?curid=2421875", "title": "Alexander Patch", "text": "Comand\u00f2 le forze dell'Esercito e dei Marines durante l'invasione di Guadalcanal nel 1942 e la 7\u00aa Armata statunitense nell'invasione del sud della Francia due anni pi\u00f9 tardi.\nInizio della carriera.\nAlexander Patch nacque in a Fort Huachuca, una base della cavalleria in Arizona dove suo padre comand\u00f2 un distaccamento. Non consider\u00f2 altre carriere al di fuori di quella militare, quindi nel 1909 entr\u00f2 nell'accademia di West Point. Patch voleva seguire le orme di suo padre ed entrare nella cavalleria, ma si rese conto che questa era ormai un'arma obsoleta e cos\u00ec si arruol\u00f2 in fanteria nel 1913.\nLa prima guerra mondiale la pass\u00f2 come ufficiale ed istruttore di fanteria nella scuola mitragliatrici dell'Esercito e quando guid\u00f2 i suoi uomini sul campo di battaglia la sua capacit\u00e0 di comando venne apprezzata dal colonnello George Marshall, in quel momento un membro del quartier generale del comandante in capo americano, generale John Pershing. Durante il periodo precedente la seconda guerra mondiale, Marshall venne promosso a Capo di Stato Maggiore dell'Esercito degli Stati Uniti; quindi quest'ultimo promosse Patch al grado di brigadier generale e lo invi\u00f2 a Fort Bragg per l'addestramento dei nuovi soldati.\nSeconda guerra mondiale.\nNel 1942 Patch venne inviato nel Pacifico per organizzare i rinforzi e la difesa della Nuova Caledonia. Prese il commando di truppe sbandate che mise assieme nella nuova Americal Division (o anche 23\u00aa Divisione Fanteria). Questa unit\u00e0 vide la guerra per la prima volta durante la campagna di Guadalcanal. Nel dicembre del 1942 gli venne assegnato il comando del XIV Corpo d'Armata e quindi di tutta l'area d'operazioni di Guadalcanal. Guid\u00f2 personalmente i suoi uomini nella battaglia di Mount Austen, del Galloping Horse, e del Sea Horse per catturare una serie di colline fortificate dalle forze giapponesi. Sotto il suo comando, nel febbraio 1943, la campagna era finita.\nImpressionato dalle capacit\u00e0 di Patch nel comandare a Guadalcanal, Marshall lo invi\u00f2 in Europa per prendere il comando della 7\u00aa Armata. Sotto la sua guida la 7\u00aa Armata sbarc\u00f2 nel sud della Francia il 15 agosto 1944 e guid\u00f2 una rapida offensiva fino al fiume Rodano. Il 9 settembre vicino a Digione le sue unit\u00e0 si incontrarono con quelle della 3\u00aa Armata di George Patton. Patch soffr\u00ec per la perdita di suo figlio, il capitano Alexander M. Patch III comandante di compagnia di fanteria nella 79\u00aa Divisione di fanteria, il 22 ottobre 1944.\nPatch continu\u00f2 a comandare la 7\u00aa Armata sino alla fine della guerra, entrando in Germania, attraversando il Reno e guidando gli attacchi sulla linea Sigfrido e quindi nel sud della Germania.\nMorte.\nNell'agosto del 1945 Patch ritorn\u00f2 negli Stati Uniti per prendere il comando della 4\u00aa Armata ma fu presto ricoverato per problemi polmonari. Mor\u00ec di polmonite il 21 novembre al Brooke General Ospital, a Fort Houston, nel Texas. \u00c8 seppellito al Cimitero di West Point.\nLa Kurm\u00e4rker Kasern, a Stoccarda, in Germania, venne ribattezzata in suo onore Patch Barracks il 4 luglio 1952. La Patch Barracks \u00e8 il quartier generale dell'United States European Command (USEUCOM), il comando supremo militare americano in Europa. Questa struttura ha anche una scuola elementare e superiore col suo nome.\n\u00c8 stato promosso al grado di generale a quattro stelle, postumo, il 19 luglio 1952."}
{"id": "2421882", "revid": "2222620", "url": "https://it.wikipedia.org/wiki?curid=2421882", "title": "Porte del Sonno", "text": "Le Porte del Sonno sono le due uscite dall'Ade nel VI libro dell'Eneide di Virgilio (893-897); i Mani concedono anche l'invio ai mortali di sogni veri (dalla porta di corno) e falsi (dalla porta d'avorio). L'ombra di Anchise indirizza la Sibilla ed Enea, che stanno uscendo dall'oltretomba, alla porta d'avorio, dei sogni falsi.\nVirgilio riprende le \"Somni portae\" dalle due vie di uscita dei sogni descritte nel XIX libro dell'Odissea di Omero, secondo le parole di Penelope:\nLa porta Cornea \u00e8 fatta di corno (di legno tradotto in parole nostre), e da essa fuoriescono i sogni veri. La porta Eburnea \u00e8 fatta di avorio, e da essa escono sogni falsi. Virgilio quindi attraverso questo esempio vuole sottolineare la questione delle false apparenze e di non fidarsi mai di esse.\nAnchise far\u00e0 uscire Enea e la Sibilla dalla porta eburnea: essendo ancora vivo, infatti, Enea non pu\u00f2 uscire dalla porta di corno, da dove escono le immagini dei defunti per apparire in sogno agli uomini e annunciare loro la verit\u00e0. "}
{"id": "2421884", "revid": "123878875", "url": "https://it.wikipedia.org/wiki?curid=2421884", "title": "Appuntamento con la paura", "text": "Appuntamento con la paura \u00e8 una raccolta di racconti gialli della scrittrice inglese Agatha Christie, pubblicati per la prima volta negli Stati Uniti nel 1961. La raccolta contiene otto racconti che hanno diversi protagonisti.\nI racconti.\nAgatha Christie scrisse, per questa raccolta di racconti, una piccola introduzione in cui si paragonava il libro ad un pranzo di Natale, Agatha era lo chef e il piatto forte era il racconto \"L'avventura del dolce di Natale\".\nI racconti contenuti in questo libro sono:\nQuattro di questi racconti (\"Doppia colpa\", \"Nido di vespe\", \"L'avventura del dolce di Natale\" e \"Doppio indizio\") sono diventati film per la serie TV \"Poirot\".\n\"La bambola della sarta\".\nLondra, anni 30. Sybil Fox e Alicia Coombe, due sarte, stanno preparando il loro laboratorio per la visita di una cliente, la signora Fellows-Brown. Sulla poltrona di velluto vicino alla finestra. Arriva la signorina Fellows-Brown e iniziano le prove di vestiti. Mentre discutono la signora Fellows-Brown rimane abbastanza inquietata dalla bambola sulla poltrona e consiglia alle due donne di toglierla, perch\u00e9 a lei fa venire la pelle d'oca. Chiede a Sybil da quanto la tengono l\u00ec, ma la ragazza non se lo ricorda minimamente. Anche la signora Groves, la donna delle pulizie, non l'aveva notata fino a quella mattina. La signora Groves rabbrividisce anche solo alla vista della bambola. Sybil, non ricordandosi affatto della bambola, pensa che sia di Alicia, cos\u00ec le chiede da quanto ce l'ha, ma lei risponde che non ricorda molto bene. Sybil e Alicia ricordano che c'era anche prima di quel giorno, anche se non l'avevano mai notata.\nIl giorno dopo la signora Groves dice ad Alicia che la bambola le ha fatto prendere uno spavento perch\u00e9 l'ha trovata seduta alla scrivania, come un essere umano. Alicia va a controllare nella stanza della scrivania e vede la bambola accasciata sulla sedia. Alicia, infuriata, chiede a tutte le ragazze del laboratorio se loro hanno fatto il brutto scherzo, ma non \u00e8 stata nessuna di loro. La bambola continua a fare questi scherzi, finch\u00e9 Sybil, spaventata, la lancia dalla finestra. Alicia si arrabbia e iniziano a litigare, quando una bambina raccoglie la bambola da terra dicendo che loro non le hanno dato amore e che la bambola voleva solo attirare la loro attenzione. Cos\u00ec finisce il racconto."}
{"id": "2421885", "revid": "1543377", "url": "https://it.wikipedia.org/wiki?curid=2421885", "title": "Dubai Tennis Championships 2008", "text": "Il Dubai Tennis Championships 2008 \u00e8 stato un torneo di tennis giocato sulla cemento. \n\u00c8 stata la 16\u00aa edizione del Dubai Tennis Championships, \nche fa parte della categoria International Series Gold nell'ambito dell'ATP Tour 2008, \ne della Tier II nell'ambito del WTA Tour 2008.\nSia il torneo maschile che quello femminile si sono giocati al Dubai Tennis Stadium di Dubai negli Emirati Arabi Uniti,\nquello femminile dal 25 febbraio al 1\u00ba marzo, quello maschile dal 3 all'8 marzo 2008.\nCampioni.\nSingolare maschile.\n Andy Roddick ha battuto in finale Feliciano L\u00f3pez, 6\u20137(8), 6\u20134, 6\u20132\nSingolare femminile.\n Elena Dement'eva ha battuto in finale Svetlana Kuznecova, 4\u20136, 6\u20133, 6\u20132\nDoppio maschile.\n Mahesh Bhupathi / Mark Knowles hanno battuto in finale Martin Damm / Pavel V\u00edzner, 7\u20135, 7\u20136(7)\nDoppio femminile.\n Cara Black / Liezel Huber hanno battuto in finale Zi Yan / Jie Zheng, 7\u20135, 6\u20132"}
{"id": "2421901", "revid": "830939", "url": "https://it.wikipedia.org/wiki?curid=2421901", "title": "Thomas Wilson Barnes", "text": "\u00c8 noto per aver ottenuto buoni risultati contro Paul Morphy durante la tourn\u00e9e europea di quest'ultimo del 1858/59. Nel corso di diversi match amichevoli ne usc\u00ec sconfitto (+7 -19 =1), ma fu l'unico a vincere ben sette partite contro il campione americano. \nNel torneo di Londra 1862, l'unico a cui partecip\u00f2, si classific\u00f2 quinto a pari punti con Serafino Dubois e Wilhelm Steinitz. Vinse contro Joseph Blackburne, Augustus Mongredien, Valentine Green e James Robey, ma perse sia con Dubois che con Steinitz. \nEssendo in notevole sovrappeso, fece una forte cura dimagrante con la quale perse oltre 50 kg in dieci mesi, ma ci\u00f2 gli risult\u00f2 fatale e mor\u00ec a 49 anni nel 1874.\nPrendono il suo nome l'apertura Barnes (1. f3) e la difesa 1. ...f6 contro l'apertura di re. Con quest'ultima, nonostante sia considerata scorretta, vinse una partita contro Paul Morphy (\"vedi la partita online\")."}
{"id": "2421902", "revid": "292162", "url": "https://it.wikipedia.org/wiki?curid=2421902", "title": "Isole dei Ciclopi", "text": ""}
{"id": "2421909", "revid": "203463", "url": "https://it.wikipedia.org/wiki?curid=2421909", "title": "Thomas Barnes", "text": ""}
{"id": "2421911", "revid": "1005847", "url": "https://it.wikipedia.org/wiki?curid=2421911", "title": "Referendum costituzionale in Irlanda del maggio 1972", "text": "Il referendum costituzionale in Irlanda del maggio 1972 si tenne il 10 maggio ed ebbe ad oggetto l'adesione del Paese alla Comunit\u00e0 economica europea.\nPrevalerso i s\u00ec con l'82,41%; si tratt\u00f2 del terzo emendamento della Costituzione irlandese, promulgato l'8 giugno successivo.\nModifica del testo.\nArticolo 29.4.3: Lo Stato pu\u00f2 diventare membro della Comunit\u00e0 Europea del Carbone e dell'Acciaio (CECA) (istituita dal Trattato firmato a Parigi il 18 aprile 1951), della Comunit\u00e0 Economica Europea (CEE) (istituita dal Trattato firmato a Roma il 24 marzo 1957) e della Comunit\u00e0 Europea dell'Energia Atomica (CEEA) (istituita dal Trattato firmato a Roma il 24 marzo 1957). Nessuna misura di questa Costituzione invalida le leggi adottata dallo Stato per ottemperare agli obblighi comunitari o impedisce alle leggi promulgate, di adeguarsi alle misure adottate dalle Comunit\u00e0, o da sue istituzioni e fargli avere forza di legge dello Stato."}
{"id": "2421921", "revid": "125237618", "url": "https://it.wikipedia.org/wiki?curid=2421921", "title": "Chlo\u00eb Grace Moretz", "text": "Salita alla ribalta in giovane et\u00e0 con i ruoli \"horror\" di Chelsea Lutz in \"Amityville Horror\" (2005), e di Alicia Milstone in \"The Eye\" (2008), il successo arriva nel 2010 quando interpreta Hit-Girl in \"Kick-Ass\", ruolo che riprende nel sequel \"Kick-Ass 2\" (2013), e Abby in \"Blood Story\". Ha spaziato anche in altri generi come in \"Hugo Cabret\" di Martin Scorsese (2011).\nBiografia.\nNata in Georgia, Chlo\u00eb \u00e8 figlia di Teri, un'infermiera, e McCoy, chirurgo plastico. Ha quattro fratelli maggiori, Brandon, Trevor, Colin ed Ethan; Trevor \u00e8 anche il suo manager. Nel 2002 si sposta a New York con la madre Teri e il fratello Trevor, dopo che quest'ultimo ha accettato un lavoro in una scuola di arti dello spettacolo: proprio osservando il fratello recitare in una commedia, scopre il suo interesse per il teatro. La sua carriera di attrice inizia quando la famiglia si trasferisce a Los Angeles nel 2003.\nIl suo primo ruolo a Hollywood \u00e8 in due episodi della serie televisiva \"The Guardian\", mentre la sua prima parte in un film \u00e8 quella di Molly in \"Heart of the Beholder\". Con la sua seconda interpretazione in un film per il grande schermo del 2005, il remake di \"Amityville Horror\", raggiunge una prima notoriet\u00e0; la sua \"performance\" nel ruolo di Chelsea Lutz le fa anche guadagnare una candidatura al Young Artist Award. Appare poi sporadicamente in alcune serie, tra cui \"My Name Is Earl\" e \"Desperate Housewives\". Nel 2006 riceve un ruolo nella pellicola \"\". In questi anni si dedica anche al doppiaggio, prestando la sua voce al personaggio di Darby nel cartone animato di \"I miei amici Tigro e Pooh\".\nNel 2010 \u00e8 protagonista di \"Blood Story\" di Matt Reeves, e partecipa al film \"Kick-Ass\" nel ruolo di Hit-Girl. L'anno dopo recita nel ruolo di Isabelle in \"Hugo Cabret\" di Martin Scorsese, con Asa Butterfield, e partecipa al videoclip \"Our Deal\" dei Best Coast, diretto da Drew Barrymore, mentre nel 2012 appare in \"Dark Shadows\" di Tim Burton, al fianco di Johnny Depp, Eva Green, Michelle Pfeiffer, Jonny Lee Miller e Helena Bonham Carter. In questo biennio riceve diversi riconoscimenti, tra cui due Young Artist Award.\nNel 2013 riprende dapprima il ruolo di Hit-Girl in \"Kick Ass 2\", e presta poi il volto a Carrie White in \"Lo sguardo di Satana - Carrie\", accanto a Julianne Moore. Nel 2014 \u00e8 protagonista in \"Dimmi quando\" e in \"Resta anche domani\", quest'ultimo tratto dal romanzo di Gayle Forman. Nello stesso anno recita nel film \"The Equalizer - Il vendicatore\" accanto a Denzel Washington, mentre nel 2015 ha un ruolo in \"Dark Places - Nei luoghi oscuri\".\nL'anno successivo \u00e8 protagonista del film distopico \"La quinta onda\", tratto dall'omonimo romanzo di Rick Yancey. Sempre nel 2016 \u00e8 nel cast del film comico \"Cattivi vicini 2\", diretto da Nicholas Stoller, in cui recita accanto a Zac Efron, Seth Rogen e Rose Byrne. L'anno dopo prende parte al film poliziesco \"November Criminals\", diretto e co-scritto da Sacha Gervasi, accanto ad Ansel Elgort. Nel 2018 ottiene il ruolo di protagonista nel film \"La diseducazione di Cameron Post\", e prende parte accanto a Dakota Johnson e Tilda Swinton a \"Suspiria\" di Luca Guadagnino.\nDoppiatrici italiane.\nNelle versioni in italiano dei suoi lavori \u00e8 stata doppiata da:\nCome doppiatrice \u00e8 sostituita da:"}
{"id": "2421932", "revid": "22475", "url": "https://it.wikipedia.org/wiki?curid=2421932", "title": "Cladonia ecmocyna", "text": "Cladonia ecmocyna \u00e8 una specie di lichene appartenente al genere Cladonia, dell'ordine Lecanorales.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi montani di tipo boreale a subartico di tipo subalpino, tanto da poter essere considerato un lichene circumpolare. Rinvenuta su suoli organici in mezzo a briofite, in depressioni del terreno con ancora un po' di neve, proprio nelle zone alpine italiane. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2421933", "revid": "716887", "url": "https://it.wikipedia.org/wiki?curid=2421933", "title": "Rifugio Bo\u00e8", "text": "Il rifugio Bo\u00e8 \u00e8 un rifugio delle Dolomiti situato nel comune di Canazei (TN), costruito alla fine dell'Ottocento e ora di propriet\u00e0 della Societ\u00e0 Alpinisti Tridentini, sezione del Club Alpino Italiano.\n\u00c8 posto al centro orografico del Gruppo del Sella, di faccia alla parete nord-ovest del Piz Bo\u00e8 e sullo spartiacque tra la val Mezd\u00ec (nel comune di Badia in Val Badia - Alto Adige) e la Val Lasties (nel comune di Canazei in val di Fassa - Trentino). Il paesaggio sull'altopiano \u00e8 quasi lunare.\nStoria.\nIl rifugio Bo\u00e8, come tutti i primi rifugi dolomitici, venne eretto dal D.\u00d6.A.V., precisamente dalla sezione di Bamberga. Per questo motivo inizialmente il rifugio prese il nome di \"capanna di Bamberga al Bo\u00e8\". Usc\u00ec devastato dall prima guerra mondiale e nel 1921 pass\u00f2 dalla societ\u00e0 alpinistica boema alla Societ\u00e0 degli alpinisti tridentini (SAT) assieme ad altri 13 rifugi. Venne ristrutturato da quest'ultima, torn\u00f2 in funzione nel 1924 e prese l'attuale nome di \"rifugio Bo\u00e8\". Successivamente il rifugio venne ampliato in diverse occasioni. Dal 1992 il rifugio \u00e8 stato dotato di un impianto per il trattamento e la depurazione biologica delle acque reflue in via sperimentale a cura del Servizio Opere igienico sanitarie della Provincia autonoma di Trento.\nNell'estate 2021, il rifugio riapre dopo tre anni di lavori di ristrutturazione e ampliamento seguendo i criteri di sostenibilit\u00e0. \nIl progetto ha avuto il fine di valorizzare la parte storica del rifugio, affiancandolo ad un volume tecnologicamente pi\u00f9 evoluto. \nAlta Via n\u00b0 2.\nL'alta via n. 2 (in tedesco \"H\u00f6henweg Nr. 2\"), detta \"via delle leggende\", \u00e8 un'alta via situata sulle Dolomiti che parte da Bressanone e arriva a Feltre. L'intero tragitto \u00e8 strutturato su 15 giorni di percorrenza, per un totale di circa 185\u00a0km e un dislivello totale di circa 11.000 metri.\nL'Alta via n. 2 passa per il rifugio Bo\u00e8. Per chi parte da Bressanone questo rifugio \u00e8 la quarta tappa dopo un tragitto di circa 20 ore ed essendo passati per il rifugio Genova, il rifugio Puez ed il rifugio Cavazza al Pisciad\u00f9. Per chi invece percorre l'alta via nel verso opposto questo rifugio \u00e8 la tredicesima tappa dopo un percorso di circa 54 ore ed essendo passati per 10 rifugi.\nAccessi.\nIl rifugio Bo\u00e8 \u00e8 situato sull'alta via n\u00ba2 e di questa \u00e8 un punto di pernottamento.\nIl rifugio, essendo situato sul Col Turound (vasto pianoro nel cuore del Gruppo di Sella, ai piedi del Piz Bo\u00e8) \u00e8 raggiungibile da moltissimi sentieri e molte vallate. I pi\u00f9 comuni sono:\nAscensioni.\nDal rifugio Bo\u00e8 si hanno diverse salite facili, non molto lunghe e di grande interesse panoramico:"}
{"id": "2421936", "revid": "399", "url": "https://it.wikipedia.org/wiki?curid=2421936", "title": "Sorbe", "text": ""}
{"id": "2421937", "revid": "295403", "url": "https://it.wikipedia.org/wiki?curid=2421937", "title": "Doc Lawson", "text": "Carriera.\nInizi\u00f2 a giocare a calcio a 14 anni, passando alla MISL una volta diplomato, e fu tra i giocatori che inaugurarono la lega con i Cincinnati Kids. Negli anni successivi si divise tra la lega indoor americana e le leghe calcistiche professionistiche con New York Arrows e New York Cosmos, prima di passare nel 1985 ai Dallas Sidekicks dove rimase sino al 1991 quando chiuse la carriera.\nCon la Nazionale maggiore ha collezionato 3 presenze, tutte nel mese di ottobre 1979, fece poi parte della Nazionale olimpica che si qualific\u00f2 ai Giochi della XXII Olimpiade; poi la selezione non prese parte ai Giochi. Con la Nazionale di calcio a 5 degli Stati Uniti al FIFA Futsal World Championship 1989 giunse terza, conquistando cos\u00ec il podio."}
{"id": "2421940", "revid": "278830", "url": "https://it.wikipedia.org/wiki?curid=2421940", "title": "Chloe Moretz", "text": ""}
{"id": "2421941", "revid": "767487", "url": "https://it.wikipedia.org/wiki?curid=2421941", "title": "Sylvestre Ntibantunganya", "text": "Ottavo Presidente della Repubblica del Burundi dal 6 aprile 1994 al 25 luglio 1996, nominato \"ad interim\" dopo la morte del predecessore e deposto da un colpo di Stato.\nBiografia.\nSylvestre Ntibantunganya nasce sulla collina di Nyamutobo nella zona di Nyabiraba nel comune di Gishubi in provincia di Gitega da famiglia hutu, il padre Barindambi Josefu e la madre Bakanibona Renatha, l'8 maggio 1956.\nDopo gli studi primari entra nel seminario minore di Mugera ed in seguito termina la formazione secondaria nel collegio Notre Dame di Gitega. Inizia la formazione universitaria iscrivendosi alla facolt\u00e0 di Filosofia e Lettere.\nNel 1979 interrompe gli studi in Burundi e si rifugia in Ruanda per sfuggire le persecuzioni che colpiscono gli hutu. In Ruanda si diploma in storia e geografia e nel 1983 rientra in Burundi trovando occupazione alla radio televisione nazionale. Partecipa alla fondazione del FRODEBU in clandestinit\u00e0, ma contemporaneamente assume cariche di nomina presidenziale in seno al partito UPRONA, partito che abbandoner\u00e0 definitivamente nel 1991 quando il FRODEBU esce dalla clandestinit\u00e0. Diviene cos\u00ec membro del comitato direttivo del partito e capo redattore de \"L'Aube de la d\u00e9mocratie\", l'organo del partito.\nIn seguito alle elezioni del 1993 viene eletto deputato nella circoscrizione di Gitega e con la formazione del governo di Sylvie Kinigi diviene ministro degli affari stranieri.\nDurante il colpo di Stato del 21 ottobre 1993 in cui venne assassinato il presidente Melchior Ndadaye, riesce a salvarsi rifugiandosi presso l'ambasciata di Francia a Bujumbura. In questa occasione venne uccisa da un gruppo di militari alla sua ricerca anche sua moglie Eus\u00e9bie Nshimirimana, dalla quale ha avuto tre figli\nIn seguito a questi drammatici avvenimenti, assume la guida del partito e viene eletto presidente dell'Assemblea nazionale. Secondo le disposizioni costituzionali, \u00e8 a questo titolo che assume \"ad interim\" la carica di Presidente della repubblica, dopo la morte del predecessore Cyprien Ntaryamira nell'incidente aereo a Kigali del 6 aprile 1994. Il 30 settembre 1994 la sua carica \u00e8 stata confermata in modo permanente.\nIn seguito al colpo di Stato del 25 luglio 1996, Ntibantunganya \u00e8 sostituito dal maggiore Pierre Buyoya alla carica di Presidente della repubblica.\nAttualmente \u00e8 senatore a vita in quanto anziano capo di Stato."}
{"id": "2421945", "revid": "28592", "url": "https://it.wikipedia.org/wiki?curid=2421945", "title": "Repubblica Sovietica", "text": ""}
{"id": "2421946", "revid": "28592", "url": "https://it.wikipedia.org/wiki?curid=2421946", "title": "Repubbliche Sovietiche", "text": ""}
{"id": "2421947", "revid": "228587", "url": "https://it.wikipedia.org/wiki?curid=2421947", "title": "B\u00f8lling-Aller\u00f8d", "text": "Il B\u00f8lling-Aller\u00f8d fu un periodo interstadiale caldo e umido posizionato durante gli stadi finali dell'ultimo periodo glaciale, nell'arco di tempo compreso tra 14.700 e 12.700 anni circa BP. Esso inizi\u00f2 con la fine del periodo freddo noto come Dryas antichissimo, e termin\u00f2 bruscamente con l'inizio del Dryas recente, un periodo di freddo che ridusse le temperature riportandole a valori prossimi ai livelli glaciale nel giro di un decennio.\nIn alcune regioni, un periodo di freddo noto come Dryas antico pu\u00f2 essere rilevato nel mezzo dell'interstadiale di B\u00f8lling-Aller\u00f8d. In queste regioni il periodo \u00e8 compreso tra l'oscillazione di B\u00f8lling, che raggiunse il suo picco massimo intorno ai 14.500 BP, e l'oscillazione di Aller\u00f8d, con un picco massimo pi\u00f9 vicino ai 13.000 BP.\nCulture umane.\nGli uomini tornarono di nuovo nelle foreste europee alla ricerca dei grandi mammiferi, iniziando a cacciarli in modo intensivo, portando alcuni di essi anche fino all'estinzione. Le loro culture furono le ultime del tardo Paleolitico superiore. I cacciatori magdaleniani risalirono il corso della Loira fino a raggiungere il bacino parigino, mentre nel bacino idrografico della Dordogna prevalsero i perigordiani. Gli epigravettiani dominavano l'Italia. Nel nord, si svilupparono la cultura amburghiana e quella di Federmesser. In questo periodo diverse altre culture si attestarono in Europa come la Lyngby, la Bromme, l'Ahrensburg e la Swideriana. Nel sud e nell'estremo oriente invece era gi\u00e0 iniziato il Neolitico. Nel medio oriente, la cultura pre-agricola Natufiana si stabil\u00ec intorno alle coste orientali del Mediterraneo per sfruttare i cereali selvatici, come farro e l'orzo distico. Nell'Aller\u00f8d essi iniziarono la coltivazione domesticata di queste piante.\nFlora.\nAll'inizio di questo periodo, i livelli del mare s'innalzarono di circa 100\u00a0m a causa della fusione glaciale. Il ghiaccio scopr\u00ec gran parte del Nord Europa e le foreste temperate si estesero in Europa dal 29\u00ba al 41\u00ba parallelo di latitudine. La vegetazione \"pionieristica\", come il \"Salix polaris\" e la \"dryas octopetala\", inizi\u00f2 a crescere nelle regioni che precedentemente erano troppo fredde per permettere la crescita di queste specie. Pi\u00f9 tardi, durante l'Aller\u00f8d, che prefigura per molti aspetti il clima attuale, in Eurasia prevalsero le foreste miste sempreverdi e le decidue, con queste ultime pi\u00f9 diffuse verso sud, proprio come al giorno d'oggi. Betulla, pioppo tremulo, abete, pino, larice e ginepro erano diffusi in modo estensivo, insieme alla quercia e al nocciolo. Le graminacee invece si potevano trovare nelle regioni con ambienti pi\u00f9 aperti e minore vegetazione arborea.\nFauna.\nIn questo periodo gli animali del tardo Pleistocene prima confinati nei refugia delle tre penisole iberica, italica e balcanica, iniziarono un processo di espansione verso nord. La genetica pu\u00f2 identificare la loro localizzazione generale studiando i gradi di consanguineit\u00e0 con l'attuale fauna europea. Gli animali che si cibavano di orzo erano capaci di spingersi in regioni pi\u00f9 settentrionali rispetto a quelle che avrebbero permesso la loro sopravvivenza durante i periodi pi\u00f9 freddi precedenti. Sono attestati i grandi mammiferi (renna, cavallo, saiga, antilope, bisonte, mammut lanoso e rinoceronte lanoso) che venivano cacciati dai primi uomini, come avveniva per l'ibex e il camoscio nelle regioni alpine. Da un capo all'altro della foresta pascolavano i cervi e si potevano vedere anche animali pi\u00f9 piccoli, come la volpe, il lupo, lepre e lo scoiattolo. Inizi\u00f2 anche la pesca del salmone. Quando questo periodo interstadiale termin\u00f2, con l'inizio del Dryas recente, molte di queste specie furono costrette a emigrare a sud o andarono incontro a un processo di graduale estinzione a livello regionale."}
{"id": "2421949", "revid": "830939", "url": "https://it.wikipedia.org/wiki?curid=2421949", "title": "Alexandroupoli", "text": ""}
{"id": "2421950", "revid": "729019", "url": "https://it.wikipedia.org/wiki?curid=2421950", "title": "Gran Premio di Francia 1986", "text": "Il Gran Premio di Francia 1986, \u00e8 stata l'ottava gara del campionato di Formula 1 del 1986, si \u00e8 disputato il 6 luglio sul Circuito Paul Ricard ed \u00e8 stato vinto da Nigel Mansell su Williams-Honda.\nNote.\n\"Salvo indicazioni diverse le classifiche sono tratte da \""}
{"id": "2421954", "revid": "92723", "url": "https://it.wikipedia.org/wiki?curid=2421954", "title": "Pace di Gumru", "text": ""}
{"id": "2421958", "revid": "1543377", "url": "https://it.wikipedia.org/wiki?curid=2421958", "title": "Tennis Channel Open 2008", "text": "Il Tennis Channel Open 2008 \u00e8 stato un torneo di tennis giocato sul cemento.\n\u00c8 stata la 21\u00aa edizione del Tennis Channel Open,che fa parte della categoria International Series nell'ambito dell'ATP Tour 2008.\nSi \u00e8 giocato al The Amanda &amp; Stacy Darling Memorial Tennis Center di Las Vegas in Nevada, \ndal 3 al 9 marzo 2008.\nCampioni.\nSingolare.\n Sam Querrey ha battuto in finale Kevin Anderson, 4\u20136, 6\u20133, 6\u20134\nDoppio.\n Julien Benneteau / Micha\u00ebl Llodra hanno battuto in finale Bob Bryan / Mike Bryan, 6\u20134, 4\u20136, 10\u20138"}
{"id": "2421962", "revid": "28592", "url": "https://it.wikipedia.org/wiki?curid=2421962", "title": "G\u00fcmr\u00fc", "text": ""}
{"id": "2421964", "revid": "196390", "url": "https://it.wikipedia.org/wiki?curid=2421964", "title": "Buena Vista Pictures Distribution Company, Inc.", "text": ""}
{"id": "2421965", "revid": "606039", "url": "https://it.wikipedia.org/wiki?curid=2421965", "title": "Bozzoli", "text": ""}
{"id": "2421966", "revid": "1305772", "url": "https://it.wikipedia.org/wiki?curid=2421966", "title": "Arturo di Sassonia-Coburgo-Gotha", "text": ""}
{"id": "2421970", "revid": "1318658", "url": "https://it.wikipedia.org/wiki?curid=2421970", "title": "Citt\u00e0 dell'Armenia", "text": "Questa \u00e8 una lista delle citt\u00e0 dell'Armenia ordinata in base alla popolazione dall'Istituto nazionale di statistica dell'Armenia (ArmStat). L'Armenia ha 46 comuni designati come comunit\u00e0 urbane ( \"k'aghak'ayin hamaynk'ner\" ) a partire dal 2017. Tuttavia, una citt\u00e0/paese (\u0584\u0561\u0572\u0561\u0584, \"k'aghak\"' ) in Armenia non \u00e8 definita in base alla dimensione della sua popolazione. Gli altri 457 comuni in Armenia sono considerati comunit\u00e0 rurali (\u0563\u0575\u0578\u0582\u0572\u0561\u056f\u0561\u0576 \u0570\u0561\u0574\u0561\u0575\u0576\u0584\u0576\u0565\u0580, \"gyughakan hamaynk'ner\" ). Due terzi della popolazione sono ora urbanizzati. Statisticamente, fino al 2017 il 63,6% degli armeni viveva nelle aree urbane rispetto al 36,4% che viveva nelle zone rurali. \nErevan, Gyumri e Vanadzor sono i tre pi\u00f9 grandi insediamenti urbani della repubblica, con una popolazione di oltre abitanti. Erano considerate \"citt\u00e0 di subordinazione repubblicana\" (\u0570\u0561\u0576\u0580\u0561\u057a\u0565\u057f\u0561\u056f\u0561\u0576 \u0565\u0576\u0569\u0561\u056f\u0561\u0575\u0578\u0582\u0569\u0575\u0561\u0576 \u0584\u0561\u0572\u0561\u0584\u0576\u0565\u0580) durante il periodo sovietico. Il resto delle citt\u00e0 ha una popolazione inferiore a abitanti.\nAgarak, Dastakert e Shamlugh sono state declassate da citt\u00e0 a villaggi in seguito alle riforme amministrative avvenute nel 2017. Pertanto non sono pi\u00f9 inclusi nell'elenco sottostante.\nElenco.\nFonte: Censimento del 2011; Stima del 2020 "}
{"id": "2421977", "revid": "486946", "url": "https://it.wikipedia.org/wiki?curid=2421977", "title": "Repubblica Democratica d'Armenia", "text": ""}
{"id": "2421981", "revid": "767487", "url": "https://it.wikipedia.org/wiki?curid=2421981", "title": "Andrius Jurk\u016bnas", "text": ""}
{"id": "2421983", "revid": "767487", "url": "https://it.wikipedia.org/wiki?curid=2421983", "title": "Arthur Moreira-Lima", "text": "Arthur intraprese lo studio del pianoforte all'et\u00e0 di sei anni e tre anni pi\u00f9 tardi era gi\u00e0 in grado di eseguire un concert\u00f2 di Mozart in pubblico.\nLa sua notoriet\u00e0 \u00e8 dovuta alla vittoria del secondo premio alla settima edizione del Concorso pianistico internazionale Fr\u00e9d\u00e9ric Chopin nel 1965, a Varsavia, classificandosi alle spalle di Martha Argerich.\nVinse inoltre in quel concorso due premi speciali: il premio del pubblico e quello per la miglior sonata.\n\u00c8 risultato vincitore del terzo premio anche al Concorso pianistico internazionale di Leeds e al Concorso internazionale \u010cajkovskij nel 1970.\nNegli anni 70, Lima ha registrato tutti i lavori di Fryderyk Chopin.\nNegli ultimi anni Lima ha viaggiato per il Brasile da nord a sud in un camion suonando in posti dove la musica classica \u00e8 raramente ascoltata."}
{"id": "2421987", "revid": "287204", "url": "https://it.wikipedia.org/wiki?curid=2421987", "title": "Andrius Jurkunas", "text": ""}
{"id": "2421989", "revid": "295403", "url": "https://it.wikipedia.org/wiki?curid=2421989", "title": "Mike Windischmann", "text": "Carriera.\nA livello giovanile ha iniziato all'et\u00e0 di sei anni, rimanendo fuori dal circuito del calcio scolastico ma praticandolo in club newyorkesi come Blau-Weiss Gottschee, S.C. Gjoa e Queens United. Diplomatosi, entra alla Adelphi University e nel giro delle nazionali giovanili, prese parte con la nazionale a stelle e strisce al Campionato mondiale di calcio Under-17 del 1985 e nello stesso anno all'Universiade, due anni dopo ripete l'esperienza dei Giochi Universitari e partecipa ai Giochi panamericani.\nNel 1988 inizia a calcare in maniera continuativa i palcoscenici con le nazionali maggiori statunitensi, pur avendo esordito con la nazionale gi\u00e0 nel 1984: fa parte della nazionale olimpica statunitense ai Giochi della XXIV Olimpiade, viene utilizzato nelle qualificazioni a Italia '90 di cui diventa capitano. Sempre nel 1989 viene nominato \"calciatore statunitense dell'anno\", partecipando poi con la Nazionale di calcio a 5 degli Stati Uniti al FIFA Futsal World Championship 1989, manifestazione in cui la nazionale statunitense giunge inaspettatamente terza, conquistando il podio.\nA Italia '90, la prima partecipazione statunitense dopo il 1950, la corsa termina al primo turno. Nello stesso anno Windischmann si ritira prematuramente dalla carriera agonistica a 25 anni con cinquanta presenze in nazionale ed un record di 36 partite consecutive giocate. Torner\u00e0 in campo per l'ultima volta con la maglia nazionale ad Hong Kong nel novembre del 1992 per guadagnare l'argento con la nazionale di calcio a 5 ai secondi mondiali FIFA."}
{"id": "2421990", "revid": "1543377", "url": "https://it.wikipedia.org/wiki?curid=2421990", "title": "Cladonia firma", "text": "Cladonia firma (Nyl.) Nyl. (1861), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dall'aggettivo latino \"firmus,a,um\", che significa \"solido, resistente, vigoroso, robusto\".\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato. Rinvenuta su suoli minerali ricchi di humus in spazi aperti e soleggiati in compagnia di piante grasse. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 di incerta attribuzione per quanto concerne la sezione di appartenenza; a tutto il 2008 non sono state identificate forme, sottospecie o variet\u00e0:"}
{"id": "2421994", "revid": "110157", "url": "https://it.wikipedia.org/wiki?curid=2421994", "title": "Irma la douce", "text": "Irma la Douce (Irma la dolce), \u00e8 un musical francese in due atti con libretto di Alexandre Breffort e musica di Marguerite Monnot del 1956.\nGenesi.\n\"Irma la dolce\" trae spunto da un atto unico di Alexander Breffort, \"Les Harengs terribles\" (\"Le aringhe terribili\"), rappresentato al Th\u00e9\u00e2tre de Poche di Bruxelles nel 1951-1952. \nTrama.\nLa commedia racconta la storia di uno studente di diritto, Nestor le Frip\u00e9 (\"Nestore lo sgualcito\"), che si innamora di una prostituta, conosciuta come \"Irma la dolce\", e ne diviene suo protettore.\nGeloso dei suoi clienti, si traveste da Oscar, anziano facoltoso disposto a pagare, anche per conversare solamente, che diventer\u00e0 suo unico cliente, ma Nestor, stanco di mantenere le sue due identit\u00e0, decide di uccidere il suo alter ego. Quando l'anziano Oscar scompare, viene accusato di omicidio e condannato al carcere, riuscendo a scappare riesce a provare la sua innocenza, resuscitando il suo alter ego Oscar.\nRappresentazioni.\nDopo aver proposto (senza successo) il ruolo di Irma a Juliette Gr\u00e9co e a Colette Der\u00e9al, Paul P\u00e9ri, marito di Marguerite Monnot, contatt\u00f2 e ingaggi\u00f2 Colette Renard. Venne messo in scena per la prima volta il 12 novembre 1956 al Th\u00e9\u00e2tre Gramont di Parigi, per la regia di Ren\u00e9 Dupuy.\nIl musical riscosse molto successo: in Francia rimase fra pi\u00f9 visti per quattro anni con un totale di 962 repliche.\nLa versione inglese, con il libretto di Julian More, David Heneker e Monty Norman, and\u00f2 in scena presso il Lyric Theatre di Londra, dal 17 luglio 1958, per la regia di Peter Brook, con Keith Michell (Nestor), Elizabeth Seal (Irma) e Clive Revill (Bob-the-Hotu), per un totale di repliche. La versione inglese utilizzava espressioni colloquiali francesi e parole gergali parigine dell'epoca, alimentando alcune frasi in \"franglais\".\nLa produzione londinese fu ripresa al Plymouth Theatre di New York a partire dal 28 settembre 1960 per un totale di 524 repliche.\nLa prima italiana, nella traduzione di Vittorio Gassman e Luciano Lucignani, \u00e8 andata in scena il 4 novembre 1958 al Teatro Alessandro Bonci di Cesena, con Anna Maria Ferrero (Irma la dolce), Alberto Bonucci (Nestore lo sgualcito), Gianni Bonagura, Carlo Hintermann, Vittorio Congia; regia di Vittorio Gassman, coreografie di Gisa Geert.\nAdattamenti.\nNel 1963 ne \u00e8 stato tratto il film \"Irma la dolce\" diretto da Billy Wilder. Questo adattamento cinematografico non \u00e8 un musical, sebbene alcuni motivi musicali originali riaffiorino nella colonna sonora, e ha come interpreti Jack Lemmon, Shirley MacLaine, Lou Jacobi e Grace Lee Whitney.\nRiconoscimenti.\nElizabeth Seal ha vinto il Tony Award 1961 per la Migliore attrice protagonista in un musical."}
{"id": "2422000", "revid": "1543377", "url": "https://it.wikipedia.org/wiki?curid=2422000", "title": "Formula Nippon 1996", "text": "La stagione 1996 della Formula Nippon fu disputata su 10 gare. Vi presero parte 15 differenti team, 28 differenti piloti, 3 differenti telaisti e 3 differenti motoristi.\nFu la prima stagione con questa nuova denominazione, sostituendo quella che fino all'anno precedente era la Formula 3000 giapponese.\nAl termine della serie di competizioni il titolo venne aggiudicato al pilota tedesco Ralf Schumacher alla guida di una monoposto dotata di telaio Reynard e motorizzazione Mugen-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR=ritirato NC=non classificato NS=non parte NQ=non qualificato"}
{"id": "2422004", "revid": "2043462", "url": "https://it.wikipedia.org/wiki?curid=2422004", "title": "Alexandra Duff", "text": "Genealogia e infanzia.\nIl padre di Alexandra era Alexander Duff, I duca di Fife (1840-1912), figlio di James Duff, 5\u00ba conte Fife (1814-1879). Essendo succeduto al padre come VI Conte di Fife, Alexander venne in seguito elevato a Duca di Fife e Marchese di Macduff tra i Pari del Regno Unito due giorni dopo il matrimonio, avvenuto nel 1889, con la principessa Luisa di Galles, figlia maggiore di Alberto Edoardo, principe di Galles (futuro re Edoardo VII) e di Alessandra di Danimarca.\nAlexandra nacque ad \"Eastern Sheen Lodge\", a Richmond, il 17 maggio 1891. Nel 1900, quando divenne ormai chiaro che i suoi genitori non avrebbero potuto pi\u00f9 avere un figlio maschio, la regina Vittoria rinomin\u00f2 Alexander Duff Duca di Fife e Conte di Macduff nella Par\u00eca del Regno Unito; questo secondo ducato includeva uno speciale rimando alla possibilit\u00e0 per le figlie del Duca ed i loro discendenti maschi, in assenza di eredi maschi, di ereditare il titolo.\nIn quanto bisnipote in linea femminile di un monarca britannico, la regina Vittoria appunto, Alexandra non aveva diritto di utilizzare il titolo di Principessa di Gran Bretagna o il trattamento di \"Altezza Reale\". Per questo motivo, alla nascita, ella era stata intitolata Lady Alexandra Duff, come era usanza per le figlie dei duchi. Quando nacque, Alexandra era quinta in linea di successione al trono britannico.\nPrincipessa Alexandra.\nIl 5 novembre 1905, re Edoardo VII diede alla madre di Alexandra il titolo di Principessa Reale; egli inoltre stabil\u00ec che Alexandra e sua sorella, Lady Maud Duff, fossero nominate Principesse di Gran Bretagna con il trattamento e gli attributi di \"Altezze\" e diritto di precedenza immediatamente successivo a quello degli altri membri della famiglia reale britannica con l'appellativo di \"Altezza Reale\".\nNel 1910 circa ella si fidanz\u00f2 segretamente con il principe Cristoforo di Grecia, figlio di Giorgio I e della regina Ol'ga, nata granduchessa di Russia. Dal momento che il padre di Cristoforo era uno dei fratelli minori della regina Alessandra, i due innamorati erano cugini. Il fidanzamento venne per\u00f2 interrotto quando i genitori dei due vennero a conoscenza della \"liaison\" e la disapprovarono.\nDuchessa di Fife.\nNel dicembre 1911 la famiglia Fife fece naufragio al largo delle coste del Marocco; bench\u00e9 essi si salvarono senza riportare conseguenze, il padre di Alexandra si ammal\u00f2 di pleurite, contratta probabilmente come conseguenza dell'incidente. Mor\u00ec quindi ad Assuan, in Egitto, il 22 gennaio 1912 e la principessa Alexandra gli succedette nel ducato, divenendo quindi Duchessa di Fife e Contessa di Macduff come suo proprio diritto.\nMatrimonio.\nIl 15 ottobre 1913 Alexandra spos\u00f2 il principe Arturo di Connaught, nella cappella reale di St. James's Palace, a Londra. Suo marito era l'unico figlio maschio del principe Arturo, duca di Connaught e Strathearn, che a sua volta era il terzo figlio della regina Vittoria e del principe consorte Alberto e, di conseguenza, fratello minore del nonno materno di Alexandra, re Edoardo VII. Dati questi legami famigliari, Arturo e Alexandra erano cugini (avevano lo stesso grado di parentela di Alexandra e Cristoforo di Grecia). Era questo il secondo matrimonio che si celebrava tra un principe ed una principessa del Regno Unito; il primo era stato quello del principe Guglielmo Federico, duca di Gloucester, con la principessa Maria.\nDopo il matrimonio, Alexandra venne in genere conosciuta con il titolo di \"S.A.R.\" Principessa Arturo di Connaught, Duchessa di Fife, in ossequio alla tradizione che una donna ricevesse il titolo ed il trattamento del marito.\nAssieme a suo marito, Alexandra esplet\u00f2 numerosi incarichi reali per conto di suo zio, re Giorgio V, ed in seguito per suo cugino, re Giorgio VI. Dal 1937 al 1949 ella prest\u00f2 servizio come consigliere di Stato.\nCarriera.\nDurante la Prima guerra mondiale, la Principessa prest\u00f2 servizio come infermiera presso il \"St. Mary's Hospital\" di Paddington; nel 1920, quando suo marito venne nominato Governatore generale dell'Unione Sudafricana, ella lo segu\u00ec a Pretoria e lavor\u00f2 presso alcuni ospedali locali. Al ritorno della coppia in Inghilterra ella continu\u00f2 a svolgere i propri impegni reali. Mor\u00ec a casa sua nel 1959, vicino a \"Primrose Hill\", a Londra, e venne sepolta nella cappella di \"Mar Lodge\", nell'Aberdeenshire.\nIl suo unico figlio ed erede apparente al ducato di Fife, Alastair Arthur, mor\u00ec ad Ottawa nel 1943, un anno dopo essere succeduto al nonno paterno nel titolo di 2\u00ba Duca di Connaught e Strathearn. Essendo premorto alla madre, il titolo di Duca di Fife pass\u00f2 al nipote di Alexandra, James George Alexander Bannerman Carnegie, Lord Carnegie, figlio di sua sorella minore, la principessa Maud, contessa di Southesk."}
{"id": "2422009", "revid": "767487", "url": "https://it.wikipedia.org/wiki?curid=2422009", "title": "Perdita Durango", "text": "Perdita Durango \u00e8 un film del 1997, diretto da \u00c1lex de la Iglesia, tratto dal romanzo \"59 Degrees and Raining: The Story of Perdita Durango\" dello scrittore statunitense Barry Gifford.\nTrama.\nPerdita Durango \u00e8 una donna solitaria e pericolosa, che incontra al confine tra Messico e Stati Uniti d'America Romeo Dolorosa, un rapinatore di banche che si fa credere uno stregone appartenente alla setta della Santer\u00eda. Con l'aiuto del suo assistente Adolfo (Screamin' Jay Hawkins) allestisce infatti dei riti vud\u00f9, ad uso di un gruppo di disperati che vogliono essere purificati.\nPerdita accetta di superare il confine con gli Stati Uniti insieme a Romeo. L\u00ec Romeo viene contattato dal cugino Reggie, che gli presenta il boss Santos. Questi chiede a Romeo di trasportare un camion pieno di embrioni umani, da utilizzare per l'industria cosmetica, fino a Las Vegas. Romeo accetta, prima per\u00f2 deve soddisfare la richiesta di Perdita, che vuole sequestrare due ragazzi per sacrificarli durante un rito.\nRomeo e Perdita scelgono le loro vittime, i fidanzati Estelle e Duane, e li portano in un ranch al confine con il Messico. L\u00ec i due ragazzi vengono torturati psicologicamente, quindi vengono stuprati dai due. Durante la cerimonia sacrificale irrompono gli ex soci traditi di Romeo, che ingaggiano una sparatoria. Perdita e Romeo riescono a fuggire, portandosi dietro Estelle e Duane. Il gruppo viene seguito in lontananza dall'agente Dumas, che subisce una serie di incidenti ma continua imperterrito a seguire i fuggitivi.\nVenuto a conoscenza del fatto, Santos ordina l'uccisione di Dumas e di Romeo. Incaricato dell'omicidio di quest'ultimo \u00e8 il cugino Reggie. Durante una sosta, Romeo si reca da Catalina, un boss al quale deve dei soldi. Facendogli credere di voler vendere Estelle, Romeo riacquista la sua fiducia, per poi ucciderlo selvaggiamente. Una volta arrivati a Las Vegas, Romeo si reca da un ex collega dei marine privo di un braccio. Perdita viene incaricata di controllare Estelle e Duane, mentre Romeo e l'ex marine si recano sul luogo della consegna. Perdita riesce a prendere le chiavi della stanza e libera Estelle e Duane, quindi si reca sul luogo della consegna.\nRomeo e Reggie concludono l'affare. Improvvisamente un uomo spara a Romeo, che viene difeso dall'ex marine, che muore durante la sparatoria. Romeo e Reggie hanno un ultimo confronto. Romeo volta le spalle a Reggie, che gli spara proprio mentre irrompe Perdita, che uccide a sua volta Reggie con una fucilata al petto, quindi fugge. Dumas arriva sul luogo, e si avvicina a Romeo. Il volto di Dumas viene sostituito da quello di Gary Cooper, protagonista del western \"Vera Cruz\", cult movie di Romeo durante la sua infanzia, che muore con il sorriso sulle labbra, mentre Perdita si aggira per le strade di Las Vegas piangendo.\nProduzione.\nInizialmente il film doveva essere diretto da Bigas Luna. Il cast del film doveva essere composto da Madonna nel ruolo di Perdita Durango e da Dennis Hopper nel ruolo dell'agente Dumas, mentre Javier Bardem era gi\u00e0 stato scelto per interpretare Romeo Dolorosa. Successivamente Madonna rifiut\u00f2 il ruolo. Per interpretare Perdita Durango fu cos\u00ec scelta Victoria Abril, mentre per i ruoli di Romeo Dolorosa e dell'agente Dumas furono scelti Johnny Depp e Ray Liotta. Quando Bigas Luna abbandon\u00f2 il progetto gli subentr\u00f2 \u00c1lex De la Iglesia, che scelse Rosie Perez per il ruolo di Perdita, Javier Bardem per quello di Romeo e James Gandolfini per quello di Dumas.\nDistribuzione.\nIn Italia \u00e8 stato distribuito nelle sale cinematografiche soltanto otto anni dopo, il 26 maggio 2005. In molti paesi \u00e8 stato tagliato dalla censura, per la sua violenza visiva e per alcuni suoi contenuti.\nCensura.\nIl film fu censurato in molti paesi e conosce molte versioni. Quella originale dura 126 minuti. In Italia il film usc\u00ec nelle sale cinematografiche otto anni dopo, tagliato di 20 minuti. La versione integrale \u00e8 stata comunque editata in DVD, distribuito dalla Cecchi Gori Group.\nColonna sonora.\nLa colonna sonora del film contiene i seguenti brani:"}
{"id": "2422015", "revid": "131358", "url": "https://it.wikipedia.org/wiki?curid=2422015", "title": "FK Belasica Geras Cunev", "text": ""}
{"id": "2422016", "revid": "125264345", "url": "https://it.wikipedia.org/wiki?curid=2422016", "title": "Castelvecchio (San Gimignano)", "text": "Castelvecchio di San Gimignano era un centro abitato situato nel comune di San Gimignano, oggi in rovina. Si pu\u00f2 raggiungere attraverso il sentiero segnalato dal CAI.\nStoria.\nL'area su cui sorge l'abitato di Castelvecchio risulta abitata gi\u00e0 in epoca etrusca, dove forse era situata una sorta di rupe sacra. In epoca romana la zona, lontana dalle principali vie di comunicazione, risulta disabitata. L'area fu nuovamente abitata tra la fine del VI secolo e l'inizio del VII. La zona della Valdelsa, in epoca longobarda ebbe un notevole sviluppo economico grazie al fatto di essere attraversata da un importante via di comunicazione che permetteva il collegamento del sud della Toscana con il Piemonte e la Lombardia attraverso il passo della Cisa, evitando cos\u00ec i territori in mano ai Bizantini. Su questa via di comunicazione si svilupp\u00f2 in seguito la via Francigena.\nIn epoca longobarda Castelvecchio risulta sede di una fortificazione. In seguito, nel XII secolo, Castelvecchio assunse l'attuale aspetto urbanistico e si costitu\u00ec in libero comune.\nPur essendo situato vicinissimo a San Gimignano, Castelvecchio era sottoposto, pi\u00f9 o meno liberamente, all'autorit\u00e0 del vescovo di Volterra. Questo stato di fatto era determinato dalle mire che San Gimignano aveva sul borgo. Per evitare di essere conquistati gli abitanti del borgo accettarono il protettorato volterrano. Non era solo un interesse militare, Volterra infatti aveva mira egemoniche nella zona ed era ben disposta ad aiutare militarmente ed economicamente un castello cos\u00ec strategico, per contrapporsi all'emergente potenza di San Gimignano. Questo stato di fatto dur\u00f2 fino al 1227.\nNonostante la pesante ingerenza volterrana al comune era garantito l'autogoverno. Il fatto di essere di fatto l'ago della bilancia tra Volterra e San Gimignano port\u00f2 il comune nel 1208 a dotarsi di un nuovo cassero e di una nuova cinta muraria. Dopo questi lavori Castelvecchio divenne una vera e propria cittadella fortificata con una struttura difensiva composta da un mastio e una cinta muraria di forma vagamente ellittica dal perimetro di circa 600 metri. All'interno delle mura erano ospitati vari edifici militari e religiosi.\nLe frequenti tensioni tra le due potenze vicine videro Castelvecchio al centro di conflitti militari ma la sua cittadella non venne mai espugnata tramite azioni militari ma solo dietro tradimenti. Nel 1250 vi fu un conflitto con gli abitanti di Camporbiano a causa di confini non rispettati. I Camporbianesi , aiutati da San Gimignano, ingannarono le sentinelle presentandosi come truppe guelfe, il partito a cui aderiva Castelvecchio, e penetrarono nel borgo mettendolo a ferro e a fuoco; della situazione ne approfitt\u00f2 San Gimignano prendendo possesso del borgo. Una seconda conquista Castelvecchio la sub\u00ec nel 1308. In quell'anno scoppi\u00f2 un nuovo conflitto violento tra San Gimignano e Volterra e i volterrani erano decisi a strappare il castello ai nemici. Il castello venne cinto di assedio ma il borgo e le truppe Sangimignanesi non solo resistettero ma costrinsero i nemici a spostarsi in capo aperto dove si tenne una battaglia che vide il successo di San Gimignano. Nei trattati di pace successivi il confine tra i due si attest\u00f2 a tre chilometri dal colle, sancendo ufficialmente il passaggio di Castelvecchio nel territorio Sangimignanese.\nPer Castelvecchio fu l'inizio della fine. Tutta la sua ricchezza derivava dal fatto di essere al confine tra i due contendenti; facendo da ago della bilancia riusciva a guadagnare da tutti e due. Tra il 1310 e il 1320 venne costruita la nuova fortezza di Castel San Gimignano che divenne il nuovo motivo di scontro tra i due contendenti lasciando Castelvecchio al suo destino. Fatale fu la peste del 1348 che decim\u00f2 la popolazione. Nel 1353 vivevano nel borgo solo poche decine di boscaioli e pastori. \nIn un tentativo di rivitalizzare il borgo nel 1450 venne ricostruita la torre del mastio ma neanche questo salv\u00f2 il paese. Nel 1452 la zona fu sconvolta da un terremoto che fece alcuni danni persino a Firenze, distante 40 chilometri in linea d'aria. All'inizio del XVII secolo Castelvecchio era ormai totalmente abbandonata.\nDescrizione.\nI ruderi di Castelvecchio sono ormai immersi nei folti boschi di cerri, querce e lecci. Le strade per raggiungerlo divenute ormai dei sentieri sono ricoperte di erbe e di muschi. Tutte le rovine sono circondate dal silenzio. Di questo borgo un tempo vitale oggi rimangono le fondamenta di diversi edifici che, da alcuni decenni, sono sottoposti a interventi di scavo non a carattere scientifico (con sistemi non stratigrafici). Sono cos\u00ec state rese visibili molte abitazioni, i resti di due mulini con le grandi macine in pietra, i magazzini e i forni. \nL'accesso al borgo avviene dalla torre del mastio dove un tempo era collocato il ponte levatoio e la porta di accesso. Il Mastio si presenta fortemente lesionato ed \u00e8 costituito da una massiccia torre a pianta quadrata. Dal mastio inizia quella che doveva essere la via principale del castello. Su di essa si affacciavano un po' tutte le abitazioni. \nLa via culmina presso la chiesa di San Frediano. La chiesa di San Frediano \u00e8 l'unica struttura del borgo ad aver conservato in piedi i muri perimetrali. \u00c8 ancora in piedi l'abside in cui \u00e8 possibile vedere le tracce degli affreschi realizzati nel 1275.\nNei pressi della chiesa \u00e8 anche una monumentale cisterna per la raccolta dell'acqua capace di contenere fino a 60.000 litri.\nTutto il borgo \u00e8 ancora racchiuso nelle mura del 1208. Le mura furono realizzate con la locale \"Pietra di Castelvecchio\", che veniva cavata nei pressi del paese; la \"pietra di Castelvecchio\" veniva esportata anche nei centri vicini. \nDelle torri facenti parte la cinta muraria restano in piedi la Torre Nord , inglobata nel mastio e la Torre Sud. Sia la Torre Nord che la Torre Sud sono state squarciate dai fulmini e dal passare del tempo. Nella parte sud-ovest del poggio \u00e8 ancora presente una torre che si \u00e8 conservata quasi intatta."}
{"id": "2422018", "revid": "154893", "url": "https://it.wikipedia.org/wiki?curid=2422018", "title": "Segno di punteggiatura", "text": ""}
{"id": "2422035", "revid": "393736", "url": "https://it.wikipedia.org/wiki?curid=2422035", "title": "AusNTM", "text": ""}
{"id": "2422039", "revid": "247222", "url": "https://it.wikipedia.org/wiki?curid=2422039", "title": "Beno\u00eet Tr\u00e9luyer", "text": "Carriera.\nDopo un esordio nel mondo dei motori con le moto, \u00e8 passato ai kart nel 1990. Il debutto nell'automobilismo avviene con la Formula Campus nel 1995, dopo essere stato finalista del volante Elf-A.C.O. nel 1994. Accede poi al campionato francese di Formula Renault (stagioni 1996 e 1997). Coglie la prima vittoria a Le Mans col team RenCar.\nNel 1998 passa al campionato di F3 francese con la scuderia Signature, cogliendo vittoria e pole position a Nogaro. Vince poi il Gran Premio di Pau di Formula 3, che riunisce i migliori piloti del continente, e termina la stagione terzo nel campionato nazionale.\nTr\u00e9luyer non riesce, nonostante i risultati, a passare in Formula 3000. Di conseguenza, decide di andare a correre in Giappone. Dal 2000 corre nel campionato nipponico di F3 con il team Inging, campionato che vince l'anno seguente con la Dome. Corre, nello stesso anno, anche nel Super GT, sempre per la Dome, in tre gare, al volante di una Honda NSX.\nNel 2002 passa alla Formula Nippon. Vicecampione nel 2003, conquista il titolo nel 2006. Nel 2007, Tr\u00e9luyer \u00e8 nuovamente vicecampione, a un punto dal suo compagno di scuderia, Tsugio Matsuda.\nCome molti altri piloti della Formula Nippon, Tr\u00e9luyer continua a disputare il Super GT. Pilota ufficiale Nissan dal 2002, nel 2006 si aggiudica la 1000\u00a0km di Suzuka (in equipaggio con J\u00e9r\u00e9mie Dufour e Kazuki Hoshino), la prova pi\u00f9 prestigiosa della stagione.\nNel 2008, Tr\u00e9luyer, assieme a Satoshi Motoyama, vince il campionato Super GT con una Nissan GT-R del team Nismo. Tr\u00e9luyer e Motoyama si aggiudicano la serie con tre vittorie su nove gare.\nDurante la 24 Ore di Le Mans 2009, Tr\u00e9luyer \u00e8 stato coinvolto in un incidente con la sua Peugeot 908 HDi FAP del team Pescarolo Sport. Il pilota \u00e8 stato trasportato al centro medico del circuito e poi dimesso.\nNel 2010 passa ad Audi piazzandosi secondo nella 24 Ore di Le Mans con l'Audi R15 plus e l'anno seguente, il 2011, raggiunge la vittoria nella 24 Ore di Le Mans con Audi R18 TDI. Tale vittoria viene bissata da Tr\u00e9luyer nel 2012 con l'Audi R18 e-tron quattro, affiancato come nelle due edizioni precedenti da Andr\u00e9 Lotterer e Marcel F\u00e4ssler. Lui e suoi compagni sono anche i primi ad aver vinto il titolo piloti del nuovo mondiale Endurance, il WEC, sempre nel 2012.\nDopo aver concluso la 24 Ore di Le Mans 2013 con un povero quinto posto, torna a vincere nel 2014 con gli stessi compagni di squadra."}
{"id": "2422045", "revid": "599013", "url": "https://it.wikipedia.org/wiki?curid=2422045", "title": "C\u00e9sar Far\u00edas", "text": "Carriera.\nAllenatore.\nInizi\u00f2 ad allenare il Nueva C\u00e1diz F\u00fatbol Club nel 1993, riuscendo a vincere la Segunda Divisi\u00f3n de Venezuela nel 1998. Nel 1999 gli viene assegnato l'incarico di allenare lo Zulianos F\u00fatbol Club, che nel 2002 porta in prima divisione.\nNel 2002 assume la guida del Trujillanos F\u00fatbol Club, terminando al terzo posto rimanendo imbattuto per 12 partite. Nel 2003 passa al Deportivo T\u00e1chira, chiudendo al secondo posto e ottenendo la qualificazione alla Coppa Libertadores 2004, in cui la sua squadra rimase imbattuta nella prima fase nel Gruppo 6, prima di essere eliminato ai quarti di finale. Nell'ottobre 2005 se ne and\u00f2 dal Deportivo T\u00e1chira per divergenze con la dirigenza firmando pochi giorni dopo con il Club Deportivo Mineros de Guayana, che port\u00f2 al terzo posto in campionato.\nIl 26 novembre 2007 la Federaci\u00f3n Venezolana de F\u00fatbol annuncia le dimissioni di Richard P\u00e1ez da commissario tecnico della nazionale, e il 18 dicembre C\u00e9sar Far\u00edas viene presentato dal presidente della FVF Rafael Esquivel Melo come nuovo allenatore della \"Vinotinto\".\nIl 6 giugno 2008 il Venezuela vinse contro il dopo 38 anni, con Far\u00edas che diventa il primo allenatore venezuelano a riuscire nell'impresa, interrompendo inoltre una striscia positiva che per la nazionale verdeoro durava da 17 partite.\nIl 18 luglio 2011 porta il Venezuela in semifinale di Copa Am\u00e9rica, chiudendo poi al quarto posto, miglior risultato di sempre per la Vinotinto."}
{"id": "2422050", "revid": "320578", "url": "https://it.wikipedia.org/wiki?curid=2422050", "title": "Correggio (citt\u00e0)", "text": ""}
{"id": "2422051", "revid": "436006", "url": "https://it.wikipedia.org/wiki?curid=2422051", "title": "University of Dublin", "text": ""}
{"id": "2422057", "revid": "599013", "url": "https://it.wikipedia.org/wiki?curid=2422057", "title": "C\u00e9sar Farias", "text": ""}
{"id": "2422059", "revid": "287204", "url": "https://it.wikipedia.org/wiki?curid=2422059", "title": "Cesar Farias", "text": ""}
{"id": "2422061", "revid": "339392", "url": "https://it.wikipedia.org/wiki?curid=2422061", "title": "Universit\u00e0 di Dublino", "text": ""}
{"id": "2422062", "revid": "131358", "url": "https://it.wikipedia.org/wiki?curid=2422062", "title": "Cercle Brugge K.S.V.", "text": ""}
{"id": "2422064", "revid": "599013", "url": "https://it.wikipedia.org/wiki?curid=2422064", "title": "Jason Byrne", "text": "Cugino di Robbie Keane, \u00e8 stato capocannoniere della Premier Division irlandese per quattro stagioni consecutive: 2003, 2004, 2005 e 2006.\nCarriera.\nBray Wanderers.\nByrne ha iniziato la sua carriera nel 1998 con il Bray Wanderers, dove ha segnato 7 gol in 15 presenze.\u00a0Nelle quattro stagioni successive ha segnato 49 gol in 128 presenze in campionato, nonostante un grave infortunio alla caviglia.\nShelbourne.\nIl 12 gennaio 2003, \u00e8 passato allo Shelbourne, segnando due gol alla sua partita d'esordio in campionato contro il Waterford United.\u00a0Il suo passaggio allo Shelbourne e i 21 gol segnati in quella stagione hanno aiutato la sua squadra ad arrivare ai vertici della classifica.\nIl 2004 lo ha visto riprendere da dove aveva lasciato, creando una buona intesa con Glen Fitzpatrick appena arrivato in squadra, 25 goal in 33 partite di campionato, ancora una volta lo Shelbourne vinse il titolo nazionale.\nNel 2005 altre 30 marcature tra tutte le competizioni, di cui 5 nelle qualificazioni di Champions League azioni e 22 in campionato. Byrne \u00e8 stato un giocatore chiave per lo Shelbourne anche per la conquista del titolo nella stagione 2006, 15 gol in 26 presenze.\nCardiff City.\nDopo la retrocessione dello Shelbourne a causa di irregolarit\u00e0 fiscali, Byrne ha firmato per Cardiff City. Il 17 gennaio 2007, al suo esordio contro il Wolverhampton, segna subito dopo essere entrato in campo al 62\u00ba minuto. Ha fatto diverse apparizioni accanto a Michael Chopra. Durante l'estate la rosa del Cardiff City aumenta con l'arrivo di Robbie Fowler, Jimmy Floyd Hasselbaink e Steve MacLean\u00a0e quindi si trov\u00f2 a dover lottare con una concorrenza molto ampia.\nBohemians.\nDopo una trattativa laboriosa, l'8 gennaio 2008, arriva a parametro zero e firma un contratto triennale per il Bohemians.\nByrne fa il suo debutto per contro i St Patricks Athletic il 14 marzo 2008 ed ha segnato il suo primo gol, su rigore, contro il Finn Harps il 28 marzo 2008.\u00a0Ha segnato una doppietta contro il Rhyl F.C. nella Coppa Intertoto 2008 . Ha contribuito alla vittoria del secondo titolo consecutivo, da parte dei Bohemians, segnando 22 volte in campionato compresa una clamorosa quadripletta contro il Dundalk il 1\u00ba maggio.\nDundalk.\nIl 4 dicembre 2010, Byrne ha firmato un contratto annuale per Dundalk insieme al compagno di squadra Mark Quigley.\nCarriera internazionale.\nByrne \u00e8 stato pi\u00f9 volte convocato nella nazionale maggiore, ma per scelta tecnica \u00e8 stato schierato solo per due spezzoni di partita.\nNel 1991 ha disputato due partite nel Mondiale Under-20 all'et\u00e0 di 13 anni, 3 mesi e 19 giorni, diventando cos\u00ec il pi\u00f9 giovane calciatore della storia ad aver partecipato a questa competizione."}
{"id": "2422070", "revid": "228587", "url": "https://it.wikipedia.org/wiki?curid=2422070", "title": "Nikolaj Rostov", "text": "Il conte Nikolaj Ili\u010d Rostov (russo: \u041d\u0438\u043a\u043e\u043b\u0430\u0439 \u0418\u043b\u044c\u0438\u0447 \u0420\u043e\u0441\u0442\u043e\u0432) \u00e8 un personaggio del romanzo \"Guerra e pace\" di Lev Tolstoj.\nRuolo nella storia.\n\u00c8 figlio del conte e della contessa Rostov ed \u00e8 fratello di Vera, Nata\u0161a e Petja. All'inizio della vicenda \u00e8 un giovane di 20 anni, che rinuncia ai suoi studi per servire la sua patria e lo zar, per il quale prova una grande ammirazione, arruolandosi come ussaro, dove incontrer\u00e0 il suo futuro amico Denisov. Immagina i grandi successi e la gloria, nonostante questa aspirazione sia bloccata quando cade e viene ferito in battaglia. In seguito Nikolaj rifiuta di usare i contatti della famiglia per migliorare la sua posizione nell'esercito, e cos\u00ec finisce sotto l'influenza di Dolochov.\nNikolaj \u00e8 inizialmente innamorato di sua cugina Sonja, la quale ricambia tale sentimento, e promette che l'avrebbe sposata, ma in seguito questo amore avr\u00e0 dei periodi pi\u00f9 forti e altri pi\u00f9 deboli, fino al punto che quando ottiene la licenza e torna a casa non le presta alcuna attenzione. Quando Dolochov fa una proposta di matrimonio a Sonja e quest'ultima rifiuta, Nikolaj \u00e8 facilmente condotto alla rovina finanziaria e sociale da Dolochov, che manipolandolo gli fa perdere grandi somme a carte. Successivamente, dopo aver salvato la ricca ereditiera Marja Bolkonskaja dai francesi, s'invaghisce di lei ed \u00e8 contraccambiato; cos\u00ec alla fine del romanzo la sposa nell'autunno del 1814 ripudiando in tal modo Sonja, e dalla loro unione ottengono quattro figli. Ci\u00f2 rende felici i Rostov, poich\u00e9 questo matrimonio salva l'intera famiglia dalla rovina finanziaria, cosa che non sarebbe potuta accadere se Nikolaj avesse sposato Sonja.\nCompare nei seguenti film tratti dal romanzo:"}
{"id": "2422076", "revid": "729019", "url": "https://it.wikipedia.org/wiki?curid=2422076", "title": "Gran Premio di Gran Bretagna 1961", "text": "Il Gran Premio di Gran Bretagna si \u00e8 svolto domenica 15 luglio 1961 sul circuito di Aintree. La gara \u00e8 stata vinta da Wolfgang von Trips seguito da Phil Hill e da Richie Ginther, tutti su Ferrari; si tratt\u00f2 inoltre dell'ultima tripletta ottenuta dalla scuderia di Maranello.\nGara.\nI risultati del GP sono stati i seguenti:"}
{"id": "2422078", "revid": "1543377", "url": "https://it.wikipedia.org/wiki?curid=2422078", "title": "Vito Cucco", "text": "Carriera.\nUtilizzato nel ruolo di giocatore di movimento, nella nazionale italiana ha disputato 9 gare, segnando due reti. Ha come massimo riconoscimento in carriera la partecipazione con la Nazionale di calcio a 5 dell'Italia al FIFA Futsal World Championship 1989 dove la nazionale azzurra \u00e8 giunta al secondo turno, rimanendo poi fuori dalle semifinali nel girone con Olanda, Belgio e Ungheria."}
{"id": "2422082", "revid": "1652635", "url": "https://it.wikipedia.org/wiki?curid=2422082", "title": "Venere de' Medici", "text": "La Venere de' Medici \u00e8 una statua greca ellenistica originale in marmo, e conservata nella Tribuna della Galleria degli Uffizi.\nStoria.\nLa statua, una \"Venus pudica\", si ispira, come le altre varianti del tema, all'\"Afrodite cnidia\" di Prassitele, con particolari similitudini con la \"Venere capitolina\". L'opera arriv\u00f2 a Roma in un momento imprecisato dell'antichit\u00e0 e forse decorava villa Adriana a Tivoli. Nel Rinascimento, con la febbre collezionistica delle grandi famiglie presenti in citt\u00e0, venne probabilmente acquistata dall'allora cardinale Ferdinando de' Medici per essere esposta a villa Medici, anche se la prima documentazione certa risale al 1638. Nel 1677 fu portata a Firenze da Cosimo III, che nonostante la sua reputazione di \"bigotto\", non si fece problemi a collocare la bella dea nuda nella Tribuna degli Uffizi. Da allora occup\u00f2 un posto di privilegio nella collezione di statue antiche della galleria.\nSimbolo della bellezza antica nel periodo neoclassico, fu ammirata da Napoleone, che chiese espressamente di vederla nel suo breve soggiorno in citt\u00e0 nel 1796. Dopo la conquista dell'Italia e il trasferimento di beni artistici a Parigi (1803), la Venere fu tra le prime opere a venire portate via dalle spoliazioni napoleoniche del Granducato di Toscana. (1803), ma venne recuperata con la Restaurazione (1815). I francesi dal 1821 si consolarono con l'arrivo della \"Venere di Milo\" al Louvre, che fu oggetto di una \"sponsorizzazione\" programmata dalle autorit\u00e0 per celebrarne la bellezza e far dimenticare la statua fiorentina, nonostante questa fosse monca degli arti. Gli italiani ci guadagnarono anche la \"Venere italica\" del Canova, che era stata scolpita proprio come risarcimento per Firenze, oggi conservata alla Galleria Palatina di Palazzo Pitti. \nJohn Ruskin descrisse la \"Venere de' Medici\" estasiato (\u00abuna delle pi\u00f9 pure ed elevate incarnazioni della donna mai concepite\u00bb), ma Charles Martin Robertson, in \"A History of Greek Art\" (1975) ne ridimension\u00f2 il valore artistico, appannandone la fama.\nDescrizione e stile.\nL'opera ritrae Venere al bagno, nella posizione \"pudica\". Sulla base si trova la firma di \"Cleomene, figlio di Apollodoro\", ma non \u00e8 chiaro se si tratti dell'autore originale o di un copista. La postura ricorda anche quella della \"Venere capitolina\". Sulla gamba sinistra sono appoggiati un amorino su delfino e un cigno, che servono ad aumentare la stabilit\u00e0 dell'insieme.\nEvidente \u00e8 la ricerca di una resa naturalistica e idealizzata del corpo femminile nudo, che all'epoca aveva messo in secondo piano i significati sacrali legati alla figura della dea nelle rappresentazioni anteriori. Durante il restauro del 2012 sono state ritrovate tracce dell'originaria doratura nei capelli e fori nei lobi, a cui dovevano essere appesi orecchini."}
{"id": "2422091", "revid": "122723064", "url": "https://it.wikipedia.org/wiki?curid=2422091", "title": "Raoul Albani", "text": "Carriera.\nGiocatore.\nCalcio.\nEsordisce all'et\u00e0 di 23 anni nella Lazio contro il il 28 settembre 1980, realizzando un goal. Realizza la sua seconda rete con la maglia della Lazio nella partita contro l'Atalanta del 19/10/1980 allo Stadio Olimpico. Termina il suo unico campionato di Serie B con la squadra romana totalizzando 7 presenze e 2 reti. Passa nella stagione successiva tra le file del e quindi al Frosinone, per poi alternarsi fra Trevignano e Maccarese, chiudendo in seguito la carriera da calciatore per intraprendere quella di giocatore di calcio a 5.\nCalcio a 5.\nUtilizzato nel ruolo di giocatore di movimento, nella Nazionale italiana di calcio a 5 ha disputato 29 gare, segnando 19 reti. Ha come massimo riconoscimento in carriera la partecipazione con la Nazionale di calcio a 5 al FIFA Futsal World Championship 1989 dove la nazionale azzurra \u00e8 giunta al secondo turno, rimanendo poi fuori dalle semifinali nel girone con Olanda, Belgio ed Ungheria.\nAllenatore.\nCalcio a 5.\nTerminata la carriera di giocatore di calcio a 5, principalmente in squadre di club romane, intraprende quella di allenatore delle formazioni di categoria. Intraprende la prima esperienza in Serie B alla guida della Rete Oro, per poi allenare squadre di maggior prestigio, quali Perugia e Cesena. Nelle stagioni 2005/2007 guida la Maran Spoleto che ha portato dalla Serie B alla Serie A; successivamente torna al Perugia (2007-08) rimanendovi per un anno. Tra il 2009 e il 2015 \u00e8 CT della Nazionale Under-21 di calcio a 5 dell'Italia. Dopo sei anni lascia la panchina degli \"azzurrini\" per tornare a guidare una squadra di club ovvero l'Orte, neopromosso in Serie A. Dopo appena alcune settimane, l'esclusione della societ\u00e0 dalla massima serie, con la contestuale ripartenza dalla serie B, sancisce il divorzio tra il tecnico e l'Orte.\nDirigente sportivo.\nDal 1983 al 1989 Albani \u00e8 stato responsabile del settore giovanile del Trevignano, formazione dilettantistica laziale."}
{"id": "2422092", "revid": "400694", "url": "https://it.wikipedia.org/wiki?curid=2422092", "title": "Los Angeles, California 5/18/98", "text": "Los Angeles, California 5/18/98 \u00e8 un bootleg del gruppo musicale statunitense Dream Theater, pubblicato nel 2003 dalla YtseJam Records.\nIl disco.\nSi tratta della prima uscita appartenente al catalogo \"Live Series\", e contiene l'intero concerto tenuto al gruppo il 18 maggio 1998 all'House of Blues di Los Angeles.\nAl concerto hanno partecipato in qualit\u00e0 di cantanti d'eccezione anche Ray Alder dei Fates Warning (in \"Pull Me Under\") e Bruce Dickinson degli Iron Maiden, con il quale hanno eseguito \"Perfect Strangers\" dei Deep Purple e tre brani degli Iron Maiden (\"The Trooper\", \"Where Eagles Dare\" e \"Killers\")."}
{"id": "2422097", "revid": "300067", "url": "https://it.wikipedia.org/wiki?curid=2422097", "title": "All-NBDL Team", "text": "L'All-NBDL Team \u00e8 il riconoscimento che ogni anno la NBA D-League conferisce ai migliori giocatori che si sono distinti nel corso della regular season."}
{"id": "2422098", "revid": "4711", "url": "https://it.wikipedia.org/wiki?curid=2422098", "title": "NBA D-League All-NBDL", "text": ""}
{"id": "2422106", "revid": "1543377", "url": "https://it.wikipedia.org/wiki?curid=2422106", "title": "Michel Trinquier", "text": "Biografia.\nHa cominciato a studiare la pittura da piccolo seguendo corsi alla scuola d'arte di Avignone dopo scuola. Nel 1961 ha ricevuto un premio dal \"Festival d'art dramatique d'Avignon\" per un'opera che si trova adesso nel mus\u00e9e Calvet in Avignone.\nMaggiori esposizioni.\nLibri.\nMichel Trinquier ha illustrato un libro di poesia con l'aiuto di Eug\u00e8ne Baboul\u00e8ne, Pierre Cayol, Herv\u00e9 Di Rosa e Pierre Fran\u00e7ois, les 81 po\u00e8mes de Claude Garcia-Forner, \"Rayon Bleu\""}
{"id": "2422107", "revid": "1543377", "url": "https://it.wikipedia.org/wiki?curid=2422107", "title": "Giovanni Roma (giocatore di calcio a 5)", "text": "Carriera.\nDopo aver praticato il calcio a 11, arrivando al Campionato Interregionale con la maglia dell', alla fine degli anni Ottanta passa al calcio a 5. Utilizzato nel ruolo di giocatore di movimento, nella nazionale italiana ha disputato 21 gare, segnando dodici reti. Ha come massimo riconoscimento in carriera la partecipazione con la Nazionale di calcio a 5 dell'Italia al FIFA Futsal World Championship 1989 dove la nazionale azzurra \u00e8 giunta al secondo turno, rimanendo poi fuori dalle semifinali nel girone con Olanda, Belgio e Ungheria.\nA livello di club, ha giocato con la BNL Calcetto con cui ha vinto il titolo 1991-92, il Torrino Sporting Club campione d'Italia 1993-94, per poi tornare alla BNL e vincere il tricolore di nuovo nel '95, '96 e '97, nella stessa ultima stagione vince l'European Champions Tournament 1995-1996.\nHa negli ultimi anni svolto la sua attivit\u00e0 sportiva nei campionati regionali, vincendo svariati campionati e coppe regionali contribuendo alle varie promozioni di compagini come: Settecamini, Villa Tiberia o Polaris sino ad approdare in serie D quest'anno alla Vigor Perconti."}
{"id": "2422108", "revid": "120053709", "url": "https://it.wikipedia.org/wiki?curid=2422108", "title": "Gran Premio di Germania 1961", "text": "Il Gran Premio di Germania 1961 si \u00e8 svolto domenica 6 agosto 1961 al N\u00fcrburgring. La gara \u00e8 stata vinta da Stirling Moss su Lotus seguito dai due piloti della Ferrari Wolfgang von Trips e Phil Hill. \nCon questa gara, che rappresentava il ritorno della Formula 1 in Germania dopo un anno di assenza e anche la XXIa edizione del Gran Premio d'Europa, venne tagliato il traguardo dei 100 gran premi da quello inaugurale in Gran Bretagna che diede il via al Campionato mondiale di Formula 1.\nGara.\nI risultati del GP sono stati i seguenti:"}
{"id": "2422109", "revid": "400694", "url": "https://it.wikipedia.org/wiki?curid=2422109", "title": "Tokyo, Japan 10/28/95", "text": "Tokyo, Japan 10/28/95 \u00e8 un bootleg del gruppo musicale statunitense Dream Theater, pubblicato nel 2004 dalla YtseJam Records.\nIl disco.\nSi tratta della seconda uscita appartenente al catalogo \"Live Series\", e contiene l'intero concerto tenuto al gruppo il 28 ottobre 1995 all'NHK Hall di Tokyo."}
{"id": "2422114", "revid": "1543377", "url": "https://it.wikipedia.org/wiki?curid=2422114", "title": "Wolfranco Crescenzi", "text": "Carriera.\nHa iniziato nel calcio a 11 disputando tre campionati di Serie C2 con l' tra il 1978 e il 1981. Passato al calcio a 5, ha disputato 12 gare nella Nazionale di calcio a 5 dell'Italia come portiere. Ha come massimo riconoscimento in carriera la partecipazione con la Nazionale al FIFA Futsal World Championship 1989 dove la nazionale azzurra \u00e8 giunta al secondo turno, rimanendo poi fuori dalle semifinali nel girone con Olanda, Belgio e Ungheria.\nTerminata la carriera di giocatore \u00e8 rimasto come dirigente nel mondo del futsal, nella stagione 2003/2004 ha ricoperto il ruolo di direttore sportivo della Lazio Calcio a 5."}
{"id": "2422117", "revid": "1543377", "url": "https://it.wikipedia.org/wiki?curid=2422117", "title": "Juan Fuenmayor", "text": "Carriera.\nClub.\nFuenmayor ha iniziato a giocare a calcio nell'Uni\u00f3n Atl\u00e9tico Maracaibo, in Venezuela. Con questa squadra, nel 2005, ha vinto il campionato nazionale. Nel 2008 \u00e8 passato allo Zulia, dove \u00e8 rimasto per una sola stagione. Dopo aver giocato tre partite dei play-off, \u00e8 passato al V\u00e5lerenga, con cui ha firmato un contratto valido fino all'estate 2010. Ha debuttato per il V\u00e5lerenga, in partite ufficiali, nella Superfinalen contro lo Stab\u00e6k, persa per tre a uno. L'esordio in campionato \u00e8 arrivato il 21 marzo 2009, nel pareggio per uno a uno contro l'Aalesund, per effetto delle reti di Bengt S\u00e6ternes e Peter Kopteff.\nNel V\u00e5lerenga, viene schierato come terzino sinistro, alternandosi con Freddy dos Santos. Nel 2010 \u00e8 tornato in patria, al Deportivo Anzo\u00e1tegui.\nNazionale.\nHa debuttato per il il 29 marzo 2005, nella partita valida per le qualificazioni al contro la , persa tre a uno. Per tre anni, non \u00e8 mai stato impiegato in Nazionale: \u00e8 tornato a vestire la maglia della sua selezione il 9 settembre 2008, nella sconfitta per due a zero contro il ."}
{"id": "2422118", "revid": "1543377", "url": "https://it.wikipedia.org/wiki?curid=2422118", "title": "Alessandro Pomposelli", "text": "Biografia.\nAnche la figlia Arianna, nata nel 1991, \u00e8 una giocatrice di calcio a 5: cresciuta fin dall'et\u00e0 di 6 anni nella scuola calcio \"Virtus Roma Ciampino\" gestita dal padre , \u00e8 arrivata a giocare in serie A con la maglia del Montesilvano.\nCarriera.\nIniziata la carriera come calciatore nelle giovanili della Lazio e in seguito nel (Serie C2) e nell' (Campionato Interregionale), passa poi al calcio a 5 venendo utilizzato nel ruolo di giocatore di movimento. Nella Nazionale italiana di calcio a 5 ha disputato 16 gare, segnando anche tre reti. Ha come massimo riconoscimento in carriera la partecipazione con la Nazionale al FIFA Futsal World Championship 1989 dove la compagine azzurra \u00e8 giunta al secondo turno, rimanendo poi fuori dalle semifinali nel girone con i Paesi Bassi, Belgio e Ungheria.\nTerminata la carriera di giocatore, Pomposelli ha intrapreso quella di allenatore di formazioni giovanili e femminili come la Virtus Roma Ciampino e la Brillante Roma."}
{"id": "2422123", "revid": "767487", "url": "https://it.wikipedia.org/wiki?curid=2422123", "title": "Tim Burroughs", "text": ""}
{"id": "2422124", "revid": "287204", "url": "https://it.wikipedia.org/wiki?curid=2422124", "title": "Pacific Life Open 2008", "text": "L'Indian Wells Masters 2008 (conosciuto anche come \"Pacific Life Open\" per motivi di sponsorizzazione) \u00e8 stato un torneo di tennis giocato sul cemento. \u00c8 stata la 32\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2008, e della Tier I nell'ambito del WTA Tour 2008. Sia il torneo maschile che quello femminile si sono giocati all'Indian Wells Tennis Garden di Indian Wells in California, dal 10 al 23 marzo 2008.\nCampioni.\nSingolare maschile.\n Novak \u0110okovi\u0107 ha battuto in finale Mardy Fish 6\u20132, 5\u20137, 6\u20133\nSingolare femminile.\n Ana Ivanovi\u0107 ha battuto in finale Svetlana Kuznecova 6\u20134, 6\u20133\nDoppio maschile.\n Jonathan Erlich / Andy Ram hanno battuto in finale Daniel Nestor / Nenad Zimonji\u0107 6\u20134, 6\u20134\nDoppio femminile.\n Dinara Safina / Elena Vesnina hanno battuto in finale Zi Yan / Jie Zheng 6\u20131, 1\u20136, 10\u20138"}
{"id": "2422126", "revid": "174925", "url": "https://it.wikipedia.org/wiki?curid=2422126", "title": "Foujita", "text": ""}
{"id": "2422127", "revid": "1305772", "url": "https://it.wikipedia.org/wiki?curid=2422127", "title": "Harry Harris", "text": "Esistono pi\u00f9 persone di nome Harry Harris:"}
{"id": "2422129", "revid": "729019", "url": "https://it.wikipedia.org/wiki?curid=2422129", "title": "Tisztaberek", "text": "Tisztaberek \u00e8 un comune dell'Ungheria di 665 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422130", "revid": "287204", "url": "https://it.wikipedia.org/wiki?curid=2422130", "title": "Amore e guerra (Enrico Ruggeri)", "text": "Amore e guerra \u00e8 un album di Enrico Ruggeri, pubblicato nel 2005. Nel libretto, oltre ai testi, sono presenti anche dei commenti alle canzoni.\nL'ultimo brano, \"Il fantasista\", \u00e8 una bonus-track, cover latino-americana dell'omonimo pezzo contenuto nell'album \"Domani \u00e8 un altro giorno\" del 1997."}
{"id": "2422132", "revid": "110157", "url": "https://it.wikipedia.org/wiki?curid=2422132", "title": "Tivadar", "text": "Tivadar \u00e8 un comune dell'Ungheria di 228 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422133", "revid": "767487", "url": "https://it.wikipedia.org/wiki?curid=2422133", "title": "Tornyosp\u00e1lca", "text": "Tornyosp\u00e1lca \u00e8 un comune dell'Ungheria di 2707 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422134", "revid": "767487", "url": "https://it.wikipedia.org/wiki?curid=2422134", "title": "Tunyogmatolcs", "text": "Tunyogmatolcs \u00e8 un comune dell'Ungheria di 2636 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422135", "revid": "295403", "url": "https://it.wikipedia.org/wiki?curid=2422135", "title": "James Gabarra", "text": "Carriera.\nGiocatore di movimento, partecip\u00f2 con la Nazionale di calcio a 5 degli Stati Uniti al FIFA Futsal World Championship 1989, dove la nazionale statunitense giunse inaspettatamente terza, conquistando il podio. Al FIFA Futsal World Championship 1992 ad Hong Kong gli statunitensi migliorarono ancora il loro piazzamento, cogliendo il loro miglior risultato di sempre con la conquista della medaglia d'argento dopo la finale persa per 4-1 contro il . Gabarra venne convocato anche quattro anni dopo per il mondiale di Spagna, dove i vicecampioni in carica si fermarono inaspettatamente al primo turno."}
{"id": "2422136", "revid": "110157", "url": "https://it.wikipedia.org/wiki?curid=2422136", "title": "Tuzs\u00e9r", "text": "Tuzs\u00e9r \u00e8 un comune dell'Ungheria di 3373 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422137", "revid": "52076", "url": "https://it.wikipedia.org/wiki?curid=2422137", "title": "Maestro Olof", "text": "Mastro Olof \u00e8 un dramma in cinque atti del drammaturgo svedese August Strindberg.\nScritto nel 1872, questo dramma racconta la vicenda di Olaus Petri, nella sua battaglia protestante contro la Chiesa cattolica romana. Strindberg lo riscrisse molte volte."}
{"id": "2422140", "revid": "1543377", "url": "https://it.wikipedia.org/wiki?curid=2422140", "title": "Gyula Visnyei", "text": "Carriera.\nGi\u00e0 calciatore statunitense, ha partecipato alle qualificazioni per il Campionato mondiale di calcio 1978 dove gli Stati Uniti falliscono la qualificazione. Giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422142", "revid": "767487", "url": "https://it.wikipedia.org/wiki?curid=2422142", "title": "T\u00faristv\u00e1ndi", "text": "T\u00faristv\u00e1ndi \u00e8 un comune dell'Ungheria di 771 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422143", "revid": "767487", "url": "https://it.wikipedia.org/wiki?curid=2422143", "title": "Spencer Dunkley", "text": ""}
{"id": "2422144", "revid": "729019", "url": "https://it.wikipedia.org/wiki?curid=2422144", "title": "T\u00farricse", "text": "T\u00farricse \u00e8 un comune dell'Ungheria di 674 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2422147", "revid": "293377", "url": "https://it.wikipedia.org/wiki?curid=2422147", "title": "Brent Goulet", "text": "Come calciatore, ha partecipato con la nazionale olimpica statunitense al torneo di calcio ai Giochi della XXIV Olimpiade a Seul, e successivamente alle qualificazioni positive ad Italia '90 pur non venendo selezionato per prendere parte alla fase finale. Come giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422151", "revid": "339392", "url": "https://it.wikipedia.org/wiki?curid=2422151", "title": "Maria Sole (cantante)", "text": ""}
{"id": "2422152", "revid": "436907", "url": "https://it.wikipedia.org/wiki?curid=2422152", "title": "When Dream and Day Reunite", "text": "When Dream and Day Reunite \u00e8 un bootleg del gruppo musicale statunitense Dream Theater, pubblicato nel 2005 dalla YtseJam Records.\nDescrizione.\nTerza uscita appartenente al catalogo \"Live Series\", contiene l'intera esecuzione del primo album \"When Dream and Day Unite\" avvenuta il 6 marzo 2004 al Pantages Theatre di Los Angeles per celebrare i 15 anni dalla sua pubblicazione. Al termine dell'esecuzione dell'album, i Dream Theater hanno eseguito i brani \"To Live Forever\" e \"\" insieme al primo cantante Charlie Dominici e all'ex-tastierista Derek Sherinian (quest'ultimo ha partecipato soltanto all'esecuzione di \"Metropolis\").\nIl 3 dicembre 2021 il disco verr\u00e0 ripubblicato in edizione rimasterizzata e con una nuova copertina, oltre alla sua commercializzazione anche nei formati vinile e digitale."}
{"id": "2422157", "revid": "164044", "url": "https://it.wikipedia.org/wiki?curid=2422157", "title": "Henning Hauger", "text": "Biografia.\n\u00c8 il fratello minore di Andreas Hauger, anch'egli calciatore.\nCarriera.\nClub.\nHauger ha iniziato la carriera con la maglia dello Stab\u00e6k. Ha debuttato nell'Eliteserien il 21 aprile 2003, sostituendo Tryggvi Gu\u00f0mundsson nel successo per 4-1 sull'Odd Grenland. Nella stagione successiva, il suo spazio \u00e8 aumentato. Il 1\u00ba agosto 2004 ha segnato la prima rete nella massima divisione norvegese, nel pareggio per 1-1 contro l'HamKam. Lo Stab\u00e6k, per\u00f2, \u00e8 retrocesso al termine della stagione. Hauger ha contribuito comunque all'immediata promozione della squadra con 30 partite e una rete, non saltando cos\u00ec neanche un incontro.\nLo Stab\u00e6k ha disputato poi due stagioni che hanno portato prima al 5\u00ba posto finale in campionato e, l'anno successivo, al 2\u00ba. Hauger ha giocato 26 partite e ha messo a segno 3 reti nel campionato 2008, conclusosi con il successo del suo club, e ha sfiorato il \"double\" con la sconfitta nella finale del Norgesmesterskapet 2008, per mano del V\u00e5lerenga.\nHa successivamente contribuito alla vittoria nella Superfinalen 2009, sempre contro il V\u00e5lerenga.\nIl 1\u00ba luglio 2011 \u00e8 passato ai tedeschi dell'Hannover 96. Ha firmato un contratto dalla durata quadriennale, con il tecnico Mirko Slomka che ne ha motivato l'acquisto con la volont\u00e0 di trovare un centrocampista con esperienza internazionale. Ha esordito nella Bundesliga il 6 agosto, subentrando a S\u00e9rgio Pinto nella vittoria per 2-1 sull'Hoffenheim. \u00c8 rimasto in squadra per una stagione, in cui ha alternato apparizioni in prima squadra a quelle con la squadra riserve, militante in Regionalliga.\nIl 31 agosto 2012 \u00e8 passato in prestito al Lillestr\u00f8m fino al termine della stagione in corso. Ha debuttato il 1\u00ba settembre, subentrando ad Espen S\u00f8g\u00e5rd nella sconfitta casalinga per 1-2 contro il Fredrikstad. Il 31 dicembre successivo, il suo prestito \u00e8 terminato. Ha disputato 9 presenze nel corso di quella stagione.\nIl 4 gennaio 2013 \u00e8 passato agli svedesi dell'Elfsborg, a cui si \u00e8 legato con un contratto dalla durata triennale. L'esordio nella massima divisione locale \u00e8 arrivato il 1\u00ba aprile, nel pareggio per 2-2 contro l'AIK. Il 23 maggio successivo ha trovato la prima rete, nel successo interno per 6-0 sul Brommapojkarna. Il 1\u00ba luglio 2015 ha rinnovato il contratto che lo legava al club fino al 2019. Ha totalizzato 115 presenze e 2 reti tra tutte le competizioni.\nIl 26 gennaio 2017 ha fatto ufficialmente ritorno in Norvegia, firmando un contratto triennale con lo Str\u00f8msgodset. Ha esordito in squadra in data 2 aprile, quando \u00e8 stato schierato titolare nel 3-1 inflitto all'Haugesund. Ha chiuso la stagione a quota 27 presenze, tra campionato e coppa.\nDopo un anno di inattivit\u00e0, il 5 gennaio 2021 ha firmato un contratto biennale con il B\u00e6rum.\nNazionale.\nHauger ha giocato 14 partite per la . Ha debuttato il 17 gennaio 2005, nella vittoria per 2-1 contro la Cina, in amichevole. Ha esordito poi nella Nazionale maggiore il 26 gennaio 2006, sostituendo Magne Hoseth nella sconfitta per 2-1 sul .\nStatistiche.\nPresenze e reti nei club.\n\"Statistiche aggiornate al 18 gennaio 2021.\""}
{"id": "2422158", "revid": "767487", "url": "https://it.wikipedia.org/wiki?curid=2422158", "title": "Chris Whitney", "text": ""}
{"id": "2422160", "revid": "1442080", "url": "https://it.wikipedia.org/wiki?curid=2422160", "title": "Peter Vermes", "text": "Carriera.\nClub.\nIn giovane et\u00e0 inizia a giocare a calcio per la Delran High School, al diploma nel 1983 ha gi\u00e0 nel suo palmares ben 109 reti, tanto da farlo inserire per \"The Star-Ledger\" tra i dieci migliori giocatori di calcio delle High School del New Jersey. Passato al Loyola College in Maryland, e successivamente al Rudgers College dove porta la squadra a livelli nazionali giungendo secondo nella classifica del giocatore dell'anno 1987, il rutgers vince il suo primo NCAA Tournament in 26 anni di attivit\u00e0.\nAlla laurea, le sirene dell'Europa lo portano dapprima in Ungheria al R\u00e1ba ETO FC nel 1989, poi al FC Volendam nel 1990, torna poi negli States dove rimane poco per ripartire e giungere al UE Figueres in seconda divisione spagnola, rimanendovi sino al 1995, terminata l'avventura iberica, torna in patria per aiutare il lancio della Major League Soccer dove rimane sino al ritiro avvenuto nel 2002.\nNazionale.\nIn nazionale ha esordito nel 1988 collezionando poi ben 67 presenze ed undici reti, ha partecipato alle qualificazioni dei mondiali 1990 e 1998, al torneo olimpico per i Giochi della XIV Olimpiade, ai mondiali di Italia 1990 ed alla CONCACAF Gold Cup 1991. Come giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422161", "revid": "1318658", "url": "https://it.wikipedia.org/wiki?curid=2422161", "title": "Harry Harris (regista)", "text": "\u00c8 stato anche uno dei registi pi\u00f9 prolifici nella serie \"Gunsmoke\" (1961-1966), dove diresse ben 64 episodi."}
{"id": "2422162", "revid": "1543377", "url": "https://it.wikipedia.org/wiki?curid=2422162", "title": "Peter Smith", "text": "Giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422166", "revid": "599013", "url": "https://it.wikipedia.org/wiki?curid=2422166", "title": "A.J. Lachowecki", "text": "Giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422167", "revid": "729019", "url": "https://it.wikipedia.org/wiki?curid=2422167", "title": "Pasqua (dramma)", "text": "Pasqua (in svedese \"P\u00e5sk\") \u00e8 un dramma del drammaturgo svedese August Strindberg.\nScritto nel 1900, racconta la vicenda della famiglia Heist, di cui il capofamiglia \u00e8 in carcere, mentre i figli e la moglie si trovano alle prese con un creditore, Lindkvist, che cerca di ottenere da loro quanto gli \u00e8 dovuto. Dramma anomalo di Strindberg per il finale felice, nel quale il creditore cancella i debiti che la famiglia ha verso di lui per ricambiare un gesto di gentilezza avuto in passato dal capofamiglia."}
{"id": "2422169", "revid": "599013", "url": "https://it.wikipedia.org/wiki?curid=2422169", "title": "Josh Grant", "text": ""}
{"id": "2422170", "revid": "287204", "url": "https://it.wikipedia.org/wiki?curid=2422170", "title": "Software libero pensiero libero - Volume primo", "text": "Software libero pensiero libero \u00e8 un saggio di Richard Stallman pubblicato in Italia da Stampa Alternativa in due volumi separati nel 2003 e 2004.\nQuesto libro, primo di due volumi, raccoglie gli scritti e gli interventi di Richard Stallman, l'ideatore del movimento del software libero e del progetto GNU, qui raccolti in volume per la prima volta.\nUna selezione dei suoi saggi che analizzano le dinamiche pi\u00f9 attuali dell'era digitale, tra etica e legge, business e software, libert\u00e0 individuale e societ\u00e0 trasparente. Dagli abusi del copyright alla necessit\u00e0 del copyleft (permesso d'autore) fino ai pericoli dei brevetti sul software.\nLa traduzione \u00e8 a cura di Bernardo Parrella e del gruppo traduttori italiani del progetto GNU.\nI capitoli.\nIl libro, con introduzione di Bernardo Parrella, \u00e8 suddiviso in due parti.\nLicenza.\nIl libro \u00e8 stato rilasciato con licenza copyleft e quindi \"si consente la copia letterale e la distribuzione di uno o di tutti gli articoli di questo libro, nella loro integrit\u00e0, a condizione che su ogni copia sia mantenuta la citazione del copyright e questa nota\".\nIl libro \u00e8 liberamente scaricabile dal sito del progetto GNU: \"Software libero Pensiero libero Volume primo\"."}
{"id": "2422172", "revid": "17204", "url": "https://it.wikipedia.org/wiki?curid=2422172", "title": "Kinect", "text": ""}
{"id": "2422174", "revid": "1543377", "url": "https://it.wikipedia.org/wiki?curid=2422174", "title": "Application-specific instruction-set processor", "text": "ASIP \u00e8 una tipologia di processori realizzati per risolvere uno specifico problema. Questa specializzazione del nucleo del processore permette di ottenere un compromesso tra la flessibilit\u00e0 fornita da una CPU general-purpose e le prestazioni di un ASIC.\nAlcune ASIP hanno un set di istruzioni configurabile. Solitamente i nuclei sono divisi in due parti: una parte a logica \"statica\" che definisce un set di istruzioni minimale ed una a logica \"configurabile\" che pu\u00f2 essere usata per definire nuove istruzioni. La logica configurabile pu\u00f2 essere programmata sia \"a caldo\" come in una FPGA che durante la creazione del chip."}
{"id": "2422177", "revid": "767487", "url": "https://it.wikipedia.org/wiki?curid=2422177", "title": "Trond Erik Bertelsen", "text": "Carriera.\nClub.\nHa iniziato a giocare nelle giovanili del Lura. Nel 2001, ha sostenuto un provino con gli inglesi dell'Aston Villa, ma non \u00e8 andato a buon fine. Ha successivamente giocato per l'Haugesund, per passare poi, nell'inverno 2004, al Fredrikstad, diventando cos\u00ec uno dei primi acquisti del tecnico Egil Olsen.\nIl nome di Bertelsen \u00e8 stato avvicinato al Viking gi\u00e0 nell'estate 2007, dove avrebbe dovuto sostituire il veterano Thomas Pereira. Il calciatore ha espresso felicit\u00e0 per la possibilit\u00e0 di tornare nel distretto di J\u00e6ren e giocare, quindi, al Viking. Il trasferimento \u00e8 per\u00f2 saltato a causa di un infortunio al ginocchio di Bertelsen, che ha messo a rischio addirittura la sua carriera. Fredrikstad e Viking, per\u00f2, hanno trovato un accordo nel caso in cui il giocatore avesse recuperato completamente dall'infortunio.\nCon la sua perfetta ripresa, il trasferimento si \u00e8 concretizzato e Bertelsen \u00e8 passato al Viking. Si \u00e8 svincolato al termine del campionato 2014. Il 18 febbraio 2015 ha firmato un contratto biennale con il Sandnes Ulf, formazione appena retrocessa nella 1. divisjon.\nNazionale.\nBertelsen ha esordito a soli diciannove anni nella : il suo primo incontro \u00e8 stato con il , il 10 ottobre 2003. Ha giocato con la selezione giovanile fino al 2006 e l'ultima partita in cui \u00e8 stato impiegato \u00e8 stata quella contro l', il 16 agosto.\nHa debuttato per la il 26 gennaio 2006, nell'incontro amichevole contro il , in cui gli scandinavi sono stati sconfitti per due a uno.\nStatistiche.\nPresenze e reti nei club.\n\"Statistiche aggiornate al 27 aprile 2017.\""}
{"id": "2422179", "revid": "125685886", "url": "https://it.wikipedia.org/wiki?curid=2422179", "title": "Bruce Murray", "text": "Carriera.\nLa sua carriera di calciatore nel periodo del college lo ha fatto entrare nel \"College Team of the Century\" da parte della rivista Soccer America Magazine. In Europa ha giocato sia in Svizzera che nelle squadre inglesi del Millwall FC e dello Stockport County. Con la nazionale ha esordito nel 1985 ed ha chiuso la carriera nel 1993 collezionando 86 presenze e 21 reti, partecipando al torneo di calcio ai Giochi della XXIV Olimpiade ed alle qualificazioni ad Italia 1990, alla fase finale del mondiale ha disputato tutte e tre le partite della nazionale statunitense.\nCome giocatore di movimento, partecipa con la Nazionale di calcio a 5 degli Stati Uniti al FIFA Futsal World Championship 1989 dove la nazionale statunitense giunge inaspettatamente terza, conquistando il podio. Si tratta del risultato pi\u00f9 importante della sua carriera di giocatore di calcio a 5."}
{"id": "2422184", "revid": "1915706", "url": "https://it.wikipedia.org/wiki?curid=2422184", "title": "Gemifloxacina", "text": "La gemifloxacina \u00e8 un antibiotico a largo spettro che appartiene alla classe dei chinoloni di quarta generazione. Il composto viene utilizzato nel trattamento delle riacutizzazioni delle broncopneumopatie croniche ostruttive e nei soggetti affetti da polmonite.\nFarmacodinamica.\nCome tutti i chinoloni il composto agisce interrompendo la replicazione delle molecole dell'acido deossiribonucleico nei batteri. Ci\u00f2 avviene grazie alla inibizione selettiva di due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV. Questi due enzimi sono fondamentali per la cellula batterica, regolando i processi di duplicazione, trascrizione e riparazione dell'acido deossiribonucleico (DNA) nei batteri.\nLa molecola \u00e8 dotata di un ampio spettro di azione, molto simile a quello di altri composti della stessa classe (ad esempio la ciprofloxacina). Risulta in particolare attiva contro Streptococcus pneumoniae, Haemophilus influenzae, Haemophilus parainfluenzae, Moraxella catarrhalis, Mycoplasma pneumoniae, Chlamydia pneumoniae e Klebsiella pneumoniae.\nPer quanto attiene ai germi sopra elencati si segnala che la molecola sembra pi\u00f9 attiva, in vitro, di altri fluorchinoloni contro S. pneumoniae, mentre \u00e8 meno attiva della ciprofloxacina contro molte Enterobacteriacee e Pseudomonas aeruginosa.\nFarmacocinetica.\nA seguito di somministrazione per via orale la gemifloxacina viene rapidamente assorbita dal tratto gastrointestinale. La concentrazione plasmatica di picco (Cmax) viene raggiunta entro 0,5-2 ore dall'assunzione. \nLa contemporanea assunzione di cibo diminuisce la concentrazione di picco dell'antibiotico di circa il 12 %, ma questa riduzione \u00e8 considerata clinicamente irrilevante.\nNell'organismo il composto si distribuisce in tutti i fluidi e tessuti corporei, in particolare a livello polmonare e dell'albero respiratorio. Il legame con le proteine plasmatiche si aggira intorno al 60-70%.\nLa gemifloxacina \u00e8 metabolizzata solo in misura minima a livello della ghiandola epatica e la sua biotrasformazione non sembra coinvolgere gli isoenzimi del citocromo P450. Il composto viene eliminato per il 36% circa attraverso le urine e per il 61% viene escreto nelle feci come farmaco immodificato e metaboliti. L'emivita farmacologica \u00e8 di circa 7 ore (con un range, variabile da soggetto a soggetto, fra le 4 e le 12 ore).\nUsi clinici.\nLa gemifloxacina \u00e8 indicata per il trattamento di diverse infezioni causate da germi senisbili, ed in particolare nei soggetti affetti da riacutizzazione di BPCO e polmonite acquisita in comunit\u00e0 (da moderata a grave).\nEffetti collaterali e indesiderati.\nNel corso del trattamento con gemifloxacina sono stati segnalati effetti avversi a carico del tratto digerente (dispepsia, nausea, vomito, dolore addominale, diarrea e, raramente, colite pseudomembranosa), dell'apparato cardiovascolare (allungamento dell'intervallo QT, tachiaritmie sopraventricolari, episodi sincopali) e del sistema nervoso (cefalea, vertigine, insonnia). \nSono stati segnalati anche effetti indesiderati di tipo dermatologico (prurito, orticaria, rash cutaneo, eritema multiforme, ed una certa tendenza all'incremento del tempo di protrombina e dell'INR, con conseguente maggiore facilit\u00e0 a sviluppare emorragie.\nAnche la gemifloxacina, cos\u00ec come altri chinoloni, pu\u00f2 associarsi a tendinopatia, che infatti \u00e8 stata segnalata nella fase postmarketing. Le forme pi\u00f9 gravi di tendinopatia associate con l'uso di fluorchinoloni consistono nella rottura di tendini, che per la maggior parte dei casi coinvolgono il tendine di Achille.\nI fluorochinoloni, e tra questi la gemifloxacina, possono causare artropatia e osteocondrosi in animali giovani e non ancora completamente sviluppati di diverse specie.\nControindicazioni.\nLa molecola \u00e8 controindicata nei soggetti con ipersensibilit\u00e0 nota al principio attivo, ad altri fluorchinoloni o molecole chimicamente correlate, oppure ad ogni altro eccipiente contenuto nella formulazione farmaceutica.\nDosi terapeutiche.\nNei soggetti adulti con riesacerbazione acuta batterica di bpco, cos\u00ec come in quelli affetti da polmonite acquisita in comunit\u00e0 (da moderata a severa), il dosaggio generalmente consigliato \u00e8 pari a 320\u00a0mg al giorno, per un periodo di trattamento variabile da 5 a 7 giorni. Nei soggetti affetti da grave insufficienza renale (clearance della creatinina inferiore a 30 ml/min), il dosaggio deve essere prudenzialmente ridotto a 160\u00a0mg ogni 24 ore."}
{"id": "2422185", "revid": "1543377", "url": "https://it.wikipedia.org/wiki?curid=2422185", "title": "Eisstadion Biel", "text": "L'Eisstadion Biel, detto anche Stade de Glace, \u00e8 un palazzetto per l'hockey su ghiaccio situato a Bienne, in Svizzera, che ospita le partite casalinghe della squadra locale, l'EHC Biel.\nCostruita nel 1973, ha raggiunto il picco massimo di spettatori nel 1975 con tifosi presenti, mentre attualmente il limite \u00e8 di circa posti a sedere."}
{"id": "2422187", "revid": "1846411", "url": "https://it.wikipedia.org/wiki?curid=2422187", "title": "MTV (Australia)", "text": "MTV \u00e8 una rete televisiva australiana che si occupa della trasmissione di programmi rivolti principalmente ad un pubblico giovane.\nStoria.\nMTV come blocco su Nine Network.\nIl marchio \"MTV\" ha debuttato in Australia nell'aprile 1987 come show musicale del canale televisivo Nine Network. Il programma \u00e8 stato prodotto per sei anni ed era condotto da Richard Wilkins; andava in onda il venerd\u00ec e il sabato notte. Consisteva in un mix di video musicali e interviste a musicisti e cantanti.\nARC Music Television.\nARC Music Television ha visto il suo lancio nel 1996, tre anni dopo la fine di MTV su Nine Network. Dopo un anno di trasmissione, ARC entra in contatto con MTV Networks negli Stati Uniti: l'accordo tra le aziende porter\u00e0 alla nascita di MTV Australia.\nRilancio come canale autonomo.\nDopo cinque mesi dall'annuncio ufficiale della nascita di MTV Australia, la rete viene rilanciata su Optus Television il 20 marzo 1997 per poi allontanarsene e diventare parte dell'allora MTV International, oggi Viacom International Media Networks. Inizialmente il canale produce show locali ma dopo i tagli ai costi di produzione verranno trasmessi soprattutto programmi importati dalla versione statunitense.\nNel 2004 MTV Australia passa a Foxtel, sulla tv via cavo. Nello stesso anno nasce MTV Networks Australia e si ricomincia con la produzione di programmi locali: il 10 settembre 2004 viene cos\u00ec lanciata la versione australiana di Total Request Live. Le produzioni locali sono in continua crescita e il 3 marzo 2005 vengono inaugurati gli MTV Australia Music Awards.\nAlla fine del 2006 MTV annuncia un nuovo show originale, \"The Lair\", la cui premi\u00e8re viene trasmessa il 26 gennaio 2007 in diretta dal Metro Theatre.\nProgrammazione.\nGran parte della programmazione \u00e8 importata da MTV USA e MTV Europe. Tra i programmi di intrattenimento figurano \"Pimp My Ride\", \"Life of Ryan\", \"Laguna Beach\", \"The Hills\" e \"Room Raiders\". Il programma principale tra quelli prodotti localmente \u00e8 \"The Lair\", nato da un format originale australiano, che prevede interviste e performance live di artisti australiani e internazionali. I programmi basati sulla musica rappresentano il 50% delle trasmissioni di MTV Australia, mentre l'altra met\u00e0 \u00e8 coperta dagli show di intrattenimento e dai reality."}
{"id": "2422201", "revid": "773636", "url": "https://it.wikipedia.org/wiki?curid=2422201", "title": "Chiesa dei Santi Frediano e Giovanni", "text": "La chiesa dei Santi Frediano e Giovanni si trova, allo stato di rudere, nell'abitato di Castelvecchio nel comune di San Gimignano, in provincia di Siena, diocesi di Volterra\nStoria.\nLa chiesa \u00e8 citata per la prima volta in un documento di papa Celestino II datato 3 marzo 1144; in quel documento Castelvecchio e la sua chiesa vengono citati quali pertinenze dei canonici volterrani. Altra testimonianza risale al 1140 quando al vescovo di Volterra Odalmario Adimari venne donato il castello di Castelvecchio con la corte; il castello venne confermato dall'imperatore Arrigo VI al vescovo di Volterra Ildebrando nel 1196. Nel 1182 al pievano di San Gimignano, il papa Lucio III, conferm\u00f2 tutti i beni che la sua chiesa aveva in Castelvecchio.\nLa chiesa di Castelvecchio \u00e8 anche citata in una bolla di Papa Onorio III datata 2 agosto 1220; in quel caso la chiesa \u00e8 definita \"canonica de castelloveteri senza il nome del santo\".\nUn atto datato 23 dicembre 1260 risulta rogato in \"castroveteri in domo canonice\", da quel documento si scopre il nome del priore Ildebrandino; nel 1284 risulta il priore Bindo. Nelle decime del 1276 la chiesa di Castelvecchio \u00e8 chiamata \"Sancti Johannis de Castroveteri\" mentre in quelle del 1302 non viene citato il nome del santo. La chiesa appare anche nei censimenti del 1318 e del 1336; in entrambe le occasioni risulta che alla chiesa spettava una parte del grano prodotto dalla fattoria di Ulignano.\nIn un documento datato 28 settembre 1338 un certo Niccolino dei Cattani di Casaglia si dice patrono della chiesa e invoca la nomina di un nuovo priore per la chiesa dei Santi Giovanni e Frediano a Castelvecchio. Questa \u00e8 la prima volta in cui la chiesa viene citata con il doppio nome dei santi; probabilmente in passato esistevano nel castello di Castelvecchio due chiese distinte poi riunite.\nLa chiesa ebbe una visita pastorale il 3 dicembre 1413; in quell'occasione il vescovo di Volterra annotava: \nDai registri parrocchiali del 1551 risulta che a Castelvecchio abitavano sessantuno persone. La chiesa ebbe un'altra visita apostolica nel 1576 e in quell'occasione risulta unita alla prepositura di San Gimignano fin dal 1569. I francescani chiesero di potersi insediare nella chiesa nel 1581 ma la loro richiesta non venne accolta. I poderi appartenenti alla chiesa vennero venduti nel 1712 alla famiglia Cepparelli ma un anno dopo, il vescovo di Volterra, dichiar\u00f2 nulla la vendita.\nDai registri della parrocchia nel 1745 risulta che abitassero 63 persone nel suo territorio. La parrocchia di Castelvecchio venne ufficialmente smembrata nel 1781 dal vescovo di Volterra Alessandro Galletti e venne unita alla chiesa di Sensano per poi successivamente essere unita a quella di San Donato.\nLa chiesa venne officiata fino alla prima met\u00e0 del XIX secolo per poi essere totalmente abbandonata.\nArchitettura.\nLa chiesa dei Santi Frediano e Giovanni \u00e8 l'unico edificio di Castelvecchio ad aver mantenuto le pareti perimetrali in tutta loro altezza. Si tratta di una chiesa ad unica navata, a pianta rettangolare con abside.\nEsterno.\nLe pareti perimetrali presentano una muratura in pietra calcarea dove sono evidenti i segni di integrazioni successiva.\nLa facciata presenta un portale con arco a tutto sesto sovrastato da una lunetta e dall'architrave monolitico; in facciata \u00e8 presente anche una piccola feritoia a forma di croce ed un'apertura del tutto simile si trova sopra al catino dell'abside. L'abside in origine era affrescata (gli affreschi furono realizzati nel 1275 ed oggi nel catino sopravvivono delle tracce) ed \u00e8 dotata di una monofora a doppio sguancio. Nel fianco nord dell'edificio \u00e8 posta una porta che permetteva l'accesso alla sacrestia, della quale oggi rimangono solo le fondazioni e i segni del tetto nella fiancata della chiesa. Il fronte sud dell'edificio \u00e8 aperto da un portale che probabilmente era l'entrata laterale; tale portale \u00e8 sovrastato da un piccolo arco a tutto sesto e anche da una finestrella rettangolare oggi tamponata.\nLungo tutta la sommit\u00e0 delle pareti sono rimaste le mensole su cui si appoggiava la gronda.\nInterno.\nL'interno dell'edificio presenta alcune tracce del pavimento realizzato in mattoni. Sul fianco nord \u00e8 rimasto un altare in pietra. Poco prima del fu altare maggiore \u00e8 stato scoperto un vano a pianta rettangolare sottostante il pavimento.\nPer evitare ulteriori crolli, tutta la chiesa \u00e8 stata oggetto di un consolidamento statico realizzato a mezzo di tiranti allo scopo di evitare il distacco delle pareti"}
{"id": "2422203", "revid": "1543377", "url": "https://it.wikipedia.org/wiki?curid=2422203", "title": "Eishalle Herti", "text": "L'Eishalle Herti, detto anche Eisstadion Herti, \u00e8 stato il pi\u00f9 importante stadio per hockey su ghiaccio di Zugo, in Svizzera, e ha ospitato per quarantatr\u00e9 anni le partite casalinghe della squadra locale, l'EV Zug.\nInaugurata nel 1967, in principio poteva accogliere tifosi, mentre negli ultimi anni poteva contenere solo persone. Nel 2010 fu ufficializzata la costruzione di un nuovo impianto per adeguarlo agli standard pi\u00f9 moderni, la Bossard Arena, costruita sopra la vecchia Herti, abbattuta il 10 maggio."}
{"id": "2422204", "revid": "263989", "url": "https://it.wikipedia.org/wiki?curid=2422204", "title": "Eisstadion Herti", "text": ""}
{"id": "2422208", "revid": "729019", "url": "https://it.wikipedia.org/wiki?curid=2422208", "title": "Gran Premio degli Stati Uniti d'America 1961", "text": "Il Gran Premio degli Stati Uniti 1961 si \u00e8 svolto domenica 8 ottobre 1961 sul circuito di Watkins Glen. La gara \u00e8 stata vinta da Innes Ireland su Lotus (prima ed unica vittoria in carriera), seguito da Dan Gurney su Porsche e da Tony Brooks su Cooper.\nFu una gara alla quale la Scuderia Ferrari decise di non prender parte, in quanto ancora in lutto per la scomparsa di Wolfgang von Trips avvenuta nel precedente gran premio.\nGara.\nI risultati del GP sono stati i seguenti:"}
{"id": "2422212", "revid": "106908", "url": "https://it.wikipedia.org/wiki?curid=2422212", "title": "Port Authority (album)", "text": "Port authority \u00e8 un album di Marco Polo pubblicato nel 2007."}
{"id": "2422213", "revid": "287204", "url": "https://it.wikipedia.org/wiki?curid=2422213", "title": "Armando Bini", "text": "Nato in Piazza delle Vettovaglie a Pisa giovanissimo svolse il mestiere di idraulico. Fortuitamente ebbe dei primi rudimenti musicali da una maestra di musica, la prof.ssa Antoni, che lo indirizz\u00f2 per prima al canto e lo incoraggi\u00f2 allo studio della musica.\nRecatosi a Milano per il servizio militare, ebbe l'occasione di debuttare presso il Teatro Carcano nel 1914, nel ruolo di \"Fernando\" della \"Favorita\" di Donizetti. Sempre presso questo teatro, nello stesso anno, come da richiesta degli organizzatori si esib\u00ec anche nel Don Pasquale e nel \"Barbiere di Siviglia \" di Rossini, nel ruolo di \"Almaviva\".\nDa qui una carriera che lo porter\u00e0 a cantare in numerosi teatri d'Italia, tra cui: Firenze (Teatro Nazionale), Catania (Teatro Pacini, \"Duca di Mantova\" nel \"Rigoletto\", \"Don Alvaro\" ne \"La forza del destino\", \"Nemorino\" nel\"l'Elisir d'amore\" e il \"Conte\" ne \"Il barbiere di Siviglia\"), Milano (Teatro Lirico) nel 1917, Novara (Teatro Coccia) nel 1922 nella Traviata, Bari (Teatro Margherita e Teatro Petruzzelli nel '38), Rovigo, Chioggia, Adria, Prato, Loreto. Nel 1926 alla Fenice di Venezia si esib\u00ec in Madama Butterfly a fianco della famosa cantante Carmen Melis il soprano che sarebbe stata poi, l'insegnante della grande Renata Tebaldi e di Adriana Maliponte. Nel 1929 fu protagonista in Madama Butterfly al Coccia di Novara al fianco del soprano Teiko Kiwa. Nella sua Pisa, al Teatro Verdi nel 1931, fu ottimo interprete di \"Pinkerton\", sempre in Butterfly, con protagonista il soprano Tamaki Miura la prima giapponese al mondo ad interpretare il personaggio di Cio-Cio-San. Sempre a Pisa fu attivo anche al Teatro Politeama in diverse produzioni.\nSi esib\u00ec anche all'estero, \"Rodolfo\" ne La boh\u00e8me a Bastia in Corsica nel 1920 e in una tourn\u00e9e nei Paesi Bassi, dove fu insignito ad Amsterdam del Cavalierato del Regno dei Paesi Bassi grazie ai successi ottenuti con La Traviata al Teatro Paleis di Amsterdam ed al Groote Schouwburg di Rotterdam nel 1921\nAlcune delle sue ultime recite lo videro nel 1951 interprete secondario nel \"Barbiere di Siviglia\" di Rossini, al Knightshall di Malta, nel ruolo di \"Fiorello\", a fianco del grande Tito Gobbi (Figaro), Pasquale Lombardo (Bartolo), Ezio De Giorgi (Almaviva) e Tina Vannoni (Rosina). Direttore Alfredo Strano.\nCuriosit\u00e0 e aneddoti.\nIl pubblico pisano, in occasione di un concerto in suo onore, in segno di ammirazione, gli don\u00f2 un bastone con il pomo d'oro ed un portafoglio con 1500 Lire.\nA Desenzano del Garda, ospite della signora Amundsen, zia del grande esploratore Roald Amundsen, in un grande gal\u00e0-concerto vocale, cadde malamente e si frattur\u00f2 una spalla, cos\u00ec fu costretto a restare per due anni fuori dalle scene.\nAl Politeama di Palermo nel 1931, scritturato per tre rappresentazioni, ne effettu\u00f2 ben quattordici col seguente programma: Barbiere, Cavalleria, Lucia e Traviata ottenendo entusiastici successi di pubblico e di critica. Scrivono i giornali dell'epoca: \" Il pubblico di Palermo ha mostrato d'apprezzare moltissimo la sua voce chiara, il suo scandito fraseggio e l'arte scenica ricca di esperienza e di effetto, suscitando grandi entusiasmi e vivissime dimostrazioni d'ammirazione con richieste insistenti di bis ed applausi a scena aperta ed al finire di ogni atto"}
{"id": "2422214", "revid": "33751", "url": "https://it.wikipedia.org/wiki?curid=2422214", "title": "Stadio dell'Accademia militare del Cairo", "text": "Lo stadio dell'Accademia militare del Cairo () \u00e8 uno stadio calcistico del Cairo situato nel distretto di Nozha, nella zona nord-est della capitale egiziana. Ha una capienza totale di posti. \nInaugurato nel 1989 e intitolato all'Accademia militare egiziana perch\u00e9 inizialmente in uso a studenti e militari della scuola, fu tra le sei sedi della Coppa delle nazioni africane 2006, svoltasi in Egitto, e nel 2009 fu ristrutturato in vista del campionato mondiale di calcio Under-20, alcune partite del quale si sono svolte nell'impianto. Prima della ristrutturazione lo stadio aveva 28 500 posti.\nIncontri di rilievo.\nCampionato mondiale di calcio Under-20 2009.\nTra il 25 settembre e il 1\u00ba ottobre 2009 si sono tenute in questo stadio le seguenti partite del campionato mondiale Under-20:"}
{"id": "2422216", "revid": "1543377", "url": "https://it.wikipedia.org/wiki?curid=2422216", "title": "St. Galler Kantonalbank Arena", "text": "La St. Galler Kantonalbank Arena, conosciuta in passato come Eishalle Lido, \u00e8 il pi\u00f9 importante stadio per hockey su ghiaccio di Rapperswil-Jona, in Svizzera, e ospita le partite casalinghe della squadra locale, i Rapperswil-Jona Lakers.\nInaugurata nel 1987, \u00e8 in grado di ospitare circa spettatori. Nel 2005, insieme alla ristrutturazione societaria, fu rinnovato anche lo stadio, e la famosa societ\u00e0 di carte di credito Diners Club finanzi\u00f2 i lavori con 1,5 milioni di franchi, la pista venne rinominata \"Diners Club Arena\". Nel 2016 la banca cantonale di San Gallo diviene il nuovo sponsor principale della pista e il nome dell'impianto cambia in St. Galler Kantonalbank Arena."}
{"id": "2422217", "revid": "599013", "url": "https://it.wikipedia.org/wiki?curid=2422217", "title": "Kevin Thompson", "text": ""}
{"id": "2422219", "revid": "697352", "url": "https://it.wikipedia.org/wiki?curid=2422219", "title": "Abner Chiarafonte Duck", "text": ""}
{"id": "2422221", "revid": "486946", "url": "https://it.wikipedia.org/wiki?curid=2422221", "title": "Al Salam Stadium", "text": ""}
{"id": "2422222", "revid": "768068", "url": "https://it.wikipedia.org/wiki?curid=2422222", "title": "Gloria Banditelli", "text": "Biografia.\nDopo aver studiato al Conservatorio di Perugia, nel 1979 vince il Concorso del Teatro Sperimentale di Spoleto, debuttando nella \"Cenerentola\" di Gioachino Rossini e \"Didone ed Enea\" di Henry Purcell.\nFigura di riferimento nella prassi d'esecuzione barocca, affianca all'attivit\u00e0 concertistica quella operistica e quella didattica. \u00c8 specialista nel repertorio barocco e annovera collaborazioni con direttori quali Jordi Savall, Ren\u00e9 Jacobs, Fabio Biondi, Rinaldo Alessandrini, Fabio Bonizzoni, Gabriel Garrido, Antonio Florio.\nHa sostenuto sulla scena operistica ruoli di primo piano quali Sesto nella \"Clemenza di Tito\", la Zingara nel \"Turco in Italia\", Ottavia nell'\"Incoronazione di Poppea\", la messaggera nell'\"Orfeo\" di Claudio Monteverdi, Maffio Orsini nella \"Lucrezia Borgia\".\nHa preso parte inoltre, in ruoli di alto comprimariato, ad ulteriori esecuzioni operistiche di spicco, interpretando ruoli quali Emilia nell'\"Otello\" verdiano a fianco di Pl\u00e1cido Domingo e Mirella Freni, Teresa nella \"Sonnambula\" a fianco di Edita Gruberov\u00e1, Tisbe nella \"Cenerentola\" e Berta nel \"Barbiere di Siviglia\" con Cecilia Bartoli, Zulma nell'\"Italiana in Algeri\" con Marilyn Horne, il musico nella \"Manon Lescaut\" diretta da Riccardo Muti, ripetutamente Marcellina nelle \"Nozze di Figaro\" mozartiane. \nSi \u00e8 esibita in festival internazionali e nei maggiori teatri italiani ed esteri quali il La Scala, il La Fenice, il Teatro Comunale di Firenze, il Teatro Comunale di Bologna, l'Opera di Roma, sotto la direzione, tra gli altri, di Claudio Abbado, Riccardo Muti, Carlos Kleiber, Gianandrea Gavazzeni, Lorin Maazel, Peter Maag.\nCronologia.\nDi seguito si riporto l'elenco di alcune delle pi\u00f9 significative prestazioni di Gloria Banditelli.\nNel 1980 in giugno \u00e8 la terza ninfa nella prima rappresentazione nel Teatro della Pergola di Firenze dell'\"Euridice\" di Giulio Caccini e in dicembre \u00e8 \"fant\u00f4me-voix de la m\u00e8re\" nella ripresa nel Teatro Comunale di Firenze dei \"Racconti di Hoffmann\" con Arleen Auger, Catherine Malfitano, Neil Shicoff, Sesto Bruscantini ed Angelo Nosotti.\nNel 1982 \u00e8 Tisbe nella prima rappresentazione della \"Cenerentola\" con Enzo Dara diretta da Claudio Abbado, Emilia nella prima di \"Otello\" con Pl\u00e1cido Domingo e Mirella Freni diretta da Carlos Kleiber al Teatro alla Scala di Milano e la baronessa Aspasia in \"La pietra del paragone\" nella trasferta scaligera ad Edimburgo.\nNel 1983 \u00e8 la baronessa Aspasia nella prima di \"La pietra del paragone\" alla Piccola Scala e Maffio Orsini in \"Lucrezia Borgia\" al Teatro La Fenice di Venezia.\nNel 1984 \u00e8 Zulma nell\"'Italiana in Algeri\" con Marilyn Horne e Samuel Ramey a Venezia e Berta nella prima del \"Barbiere di Siviglia\" con Frederica von Stade, Leo Nucci e Ruggero Raimondi diretta da Claudio Abbado alla Scala.\nNel 1985 \u00e8 Jean in \"Le portrait de Manon\" di Jules Massenet al Teatro Malibran per La Fenice.\nAncora per la Scala nel 1986 \u00e8 la voce del falcone nella prima di \"La donna senz'ombra\" con \u00c9va Marton diretta da Wolfgang Sawallisch e Teresa nella \"Sonnambula\" con William Matteuzzi, nel 1987 Marcellina nelle \"Nozze di Figaro\" diretta da Riccardo Muti, nel 1988 la tessitrice nella \"Fiaba dello zar Saltan\" al Teatro Lirico di Milano ed Ernestina in \"L'occasione fa il ladro\" con Luciana Serra e nel 1989 Marcellina nella prima delle \"Nozze di Figaro\" con Cheryl Studer e Ferruccio Furlanetto e Ninetta nei \"Vespri siciliani\" con Giorgio Zancanaro, Chris Merritt, Furlanetto e la Studer diretta da Muti il 7 dicembre nella serata d'inaugurazione della stagione d'opera, trasmessa da Rai 2, di cui esiste un DVD.\nNel 1988 \u00e8 Maffio Orsini nella ripresa nel Teatro Donizetti di Bergamo di \"Lucrezia Borgia\" con Vincenzo La Scola.\nNel 1991 canta nel \"Requiem\" di Wolfgang Amadeus Mozart nel Duomo di Vienna con Cecilia Bartoli diretta da Georg Solti.\nNel 1992 alla Scala diretta da Lorin Maazel \u00e8 un musico in \"Manon Lescaut\" ripresa dalla Rai di cui esiste un DVD e la berg\u00e8re/la chatte/l'\u00e9cureuil/un p\u00e2tre in \"L'Enfant et les sortil\u00e8ges\" con Jennifer Larmore, Ewa Podle\u015b e Sumi Jo.\nNel 1993 \u00e8 Tisbe nella ripresa nel Teatro Comunale di Firenze della \"Cenerentola\", \u00e8 Fatima in \"Oberon\" diretta da James Conlon alla Scala e Marcellina nelle \"Nozze di Figaro\" con Bryn Terfel diretta da Muti al Wiener Staatsoper.\nNel 1994 \u00e8 messaggera nell\"'Orfeo\" a Venezia.\nPer la Scala nel 1997 \u00e8 Zaida in \"Il turco in Italia\" diretta da Riccardo Chailly e nella trasferta al Teatro Ponchielli di Cremona e nel 1998 \u00e8 un musico nella prima di \"Manon Lescaut\" con Maria Guleghina diretta da Muti.\nA Salisburgo nel 1998 \u00e8 Holofernes in \"Juditha triumphans devicta Holofernis barbarie\" con I Solisti Veneti diretta da Claudio Scimone.\nNel 1999 a Venezia canta \"Acht franz\u00f6sische Lieder\" (un arrangiamento di Hans Werner Henze dai Lieder per pianoforte di Richard Wagner).\nNel 2000 \u00e8 Larina in \"Eugenio Onegin\" con Ram\u00f3n Vargas e Furlanetto al Teatro Comunale di Firenze ripresa dalla RAI.\nNel 2003 per La Fenice canta nel \"Gloria\" di Antonio Vivaldi nel concerto di Natale nella Basilica di San Marco diretta da Scimone."}
{"id": "2422223", "revid": "88740", "url": "https://it.wikipedia.org/wiki?curid=2422223", "title": "Monastero degli Olivetani", "text": ""}
{"id": "2422227", "revid": "115549", "url": "https://it.wikipedia.org/wiki?curid=2422227", "title": "HNK Rijeka", "text": ""}
