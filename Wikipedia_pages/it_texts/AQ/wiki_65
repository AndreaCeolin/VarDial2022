{"id": "2553464", "revid": "123717942", "url": "https://it.wikipedia.org/wiki?curid=2553464", "title": "Tagesschau (Rai S\u00fcdtirol)", "text": "Tagesschau \u00e8 il telegiornale in lingua tedesca trasmesso dalla sede Rai di Bolzano, filiale sudtirolese del servizio pubblico radiotelevisivo italiano.\nStoria.\nNel 1966 la Rai, su indicazione del governo italiano, decise di istituire un programma televisivo in lingua tedesca da diffondere in Alto Adige, cos\u00ec da andare incontro, almeno parzialmente, alle istanze che giungevano dall'opinione pubblica e dalla politica della provincia, che da circa un decennio richiedevano la libera ricezione dei canali televisivi austriaci, elvetici e tedeschi, rivendicando tale diritto come fondamentale per la tutela della cultura locale. \nElemento cardine delle cosiddette \"Versuchssendungen in deutscher Sprache\" (\"trasmissioni sperimentali in lingua tedesca\", le prime a carattere \"regionale\" nella storia della televisione italiana ed europea) del Rai Sender Bozen, inizialmente fissate in un'ora in fascia preserale sul Secondo Canale (da diffondersi prima della regolare programmazione nazionale), era il telegiornale delle ore 20:00, battezzato analogamente agli omologhi delle stazioni germanofone \"Tagesschau\". \nEsso per\u00f2 non sarebbe stato un \"bollettino regionale\" sul modello dei gazzettini radiofonici o dei futuri TG Regione (che sarebbero arrivati tredici anni dopo), ma un notiziario completo, con pagina nazionale, esteri e sport. Ai fini di tale esigenza era inevitabile prevedere che la redazione dovesse avere accesso al canale Eurovision News (la rete televisiva in bassa frequenza tramite la quale le emittenti associate all'Unione europea di radiodiffusione si scambiavano i filmati), i cui allacciamenti erano, per ragioni di costo, limitati ai soli centri di produzione Rai di Roma e Milano. In virt\u00f9 di ci\u00f2, nonch\u00e9 della volont\u00e0 aziendale e governativa di tenere questo nuovo \"prodotto\" sotto attento controllo, la redazione centrale e lo studio di trasmissione del \"Tagesschau\" furono stabiliti nella capitale d'Italia e subordinati alla direzione del Telegiornale.\nTra la fine del 1965 e l'inizio del 1966 parte del personale impiegato alla sede Rai di Bolzano (all'epoca attiva solo per la produzione radiofonica, che dal 1945 avveniva parallelamente in italiano, tedesco e ladino) fu, con pochissimo preavviso e praticamente senza nessuna preparazione, inviato al CPTV romano di via Teulada per costituire il \"gruppo di lavoro\" del programma tedesco. Per il telegiornale furono \"scritturati\" e trasferiti a Roma gli speaker Aldo Parmeggiani e Uwe Ladinser e i giornalisti Fritz Scrinzi, Franz Von Walther e Kurt Andrich, coadiuvati dalle segretarie Auguste Resch Boesso, Johanna Simeaner e Ingeborg Haan Consiglio. A Bolzano venne costituita altres\u00ec una redazione distaccata con i giornalisti Paul Pichler e Robert P\u00f6der.\nIl meccanismo di lavoro che deriv\u00f2 da tale sistema a \"doppia gamba\" era farraginoso: la redazione di Bolzano doveva infatti inviare i propri servizi a mediante ponte radio in bassa frequenza a Roma, ove si procedeva al montaggio e all'assemblaggio con i servizi ivi prodotti. Il notiziario veniva quindi messo in onda dalla capitale: il medesimo ponte radio inviava il segnale ai trasmettitori altoatesini, tramite i quali il programma veniva effettivamente irradiato.\nLa difficolt\u00e0 era acuita dall'impreparazione tecnica di quasi tutto il personale all'uso del \"medium\" televisivo (che dovette essere \"imparato facendo\"), dal doversi rapportare con personale tecnico (cameramen, montatori, registi) italiano e perlopi\u00f9 incapace di comprendere il tedesco, nonch\u00e9 nondimeno dal dipendere da capiredattori italiani, nelle persone di Tullio Armani a Bolzano e Ivo Butturini (poi sostituito da Biagio Agnes) a Roma, i quali avevano poca sensibilit\u00e0 per le esigenze delle minoranze linguistiche e non di rado s'ingerivano nella scaletta del telegiornale tedesco per imporre l'inserimento di determinate notizie (perlopi\u00f9 del cosiddetto \"pastone politico\" sulle attivit\u00e0 del governo).\nSuperate le difficolt\u00e0 iniziali e vinta la diffidenza dei colleghi italiani (alcuni dei quali avevano guardato con sospetto gli operatori altoatesini, collegandoli sbrigativamente alla delicata situazione della loro provincia, all'epoca interessata da attentati e da una feroce lotta politica per la conquista dell'autonomia provinciale), il personale tedesco si ambient\u00f2 abbastanza agevolmente in quel di Roma e nell'ambiente Rai: Uwe Ladinser, che pure non era giornalista, fu per qualche tempo rappresentante sindacale della redazione del Telegiornale e inizi\u00f2 a collaborare come corrispondente per l'agenzia di stampa tedesca DPA. Aldo Parmeggiani invece venne cooptato nella redazione tedesca di Radio Vaticana, che gli permise di realizzare il praticantato giornalistico e di iscriversi all'albo professionale.\nTra gli anni 1970 e 1980, grazie anche all'avvento di Piero Agostini come caporedattore, la redazione di lingua tedesca inizi\u00f2 a godere di una maggiore autonomia: nel 1977 avvenne quindi il distacco dalla redazione italiana e la nomina di un caporedattore autonomo, nella persona di Hansj\u00f6rg Kucera. A seguito dell'ottenimento dell'autonomia provinciale altoatesina, concessa nel 1972, si inizi\u00f2 inoltre a chiedere che la redazione del \"Tagesschau\" fosse integralmente trasferita a Bolzano. La pressione in tal senso si intensific\u00f2 nel 1979 a seguito del passaggio del programma tedesco sulla Terza Rete a carattere regionale, per la quale tutte le redazioni locali della Rai iniziarono a produrre e trasmettere i propri telegiornali dalle proprie sedi. Oltre ai costi legati alla doppia redazione (che nei momenti di massimo lavoro contava fino a cinque giornalisti), il continuo ricorso ai ponti radio tra Bolzano e Roma costringeva il personale a lavorare in tempi strettissimi: non di rado, non essendo terminato per tempo il montaggio, alcuni servizi venivano passati direttamente dalla bassa frequenza alla diretta, con un'inevitabile riduzione della qualit\u00e0 audio-video e il costante rischio di \"black-out\" del segnale. Tuttavia il personale di stanza a Roma, parte del quale vi risiedeva ininterrottamente dal 1966, era ormai tanto ben radicato nella capitale da rifiutare categoricamente la prospettiva di un rientro a Bolzano.\nIl \"Tagesschau\" inoltre, come tutto il palinsesto televisivo in lingua tedesca (negli anni 1970 progressivamente sviluppatosi ben oltre la singola ora dei primi anni), scontava la difficile convivenza con i segnali nazionali delle reti Rai: quando infatti il Sender Bozen trasmetteva, il normale segnale della Seconda Rete prima e della Terza Rete poi diventava irricevibile su tutto il territorio di competenza. Se nei primi anni di esercizio questa caratteristica non era stata un problema, ch\u00e9 la Seconda Rete televisiva trasmetteva in orari diversi rispetto al programma tedesco, l'estensione del palinsesto nazionale a quasi tutte le ore del giorno aveva iniziato a causare sovrapposizioni. I telespettatori di lingua italiana presero dunque a protestare contro \"l'invadenza\" del programma tedesco: le lamentele si facevano ancor pi\u00f9 vibranti allorch\u00e9 il Sender Bozen \"copriva\" la messa in onda di grandi eventi, soprattutto sportivi e dello spettacolo. La direzione generale della Rai in pi\u00f9 occasioni chiese al \"Tagesschau\" di andare in onda in orari diversi cos\u00ec da limitare questa problematica, ma la redazione in molti casi si rifiut\u00f2, evidenziando come l'orario fisso di messa in onda fosse un punto fermo per la credibilit\u00e0 del telegiornale e la fidelizzazione del pubblico. Fu questo, la sera del 7 dicembre 1986, a porre la struttura televisiva Rai in lingua tedesca al centro delle polemiche, allorch\u00e9 l'inizio delle trasmissioni regionali and\u00f2 a \"coprire\" sul territorio di competenza un atto dell'opera \"Nabucco\", \"prima\" della stagione del Teatro alla Scala di Milano proposta in diretta su Raitre. Nei giorni successivi diversi quotidiani nazionali tra cui il \"Corriere della Sera\", \"Il Sole 24 ORE\" e \"Il Giornale\" attaccarono il Sender Bozen e la redazione del \"Tagesschau\", accusandoli di aver perpetrato un atto deliberato di chiara matrice anti-italiana; il caporedattore Kucera sment\u00ec categoricamente una tale lettura, affermando che i telespettatori altoatesini avevano comunque potuto seguire l'opera nella sua integralit\u00e0 grazie alla differita della ZDF (ricevibile grazie alla rete RAS).\nNel 1990 si ottenne un primo passo verso la soluzione dei suddetti problemi, con il trasferimento a Bolzano della prerogativa della messa in onda delle notizie di carattere regionale, mentre a Roma rimasero esteri e nazionale. Allo scopo si adott\u00f2 la conduzione del telegiornale in collegamento simultaneo da due studi, uno bolzanino, l'altro al CPTV romano di Saxa Rubra, da dove il rispettivo conduttore lanciava il blocco di notizie di propria competenza. Sempre nel 1990 fu attivata la Terza Rete bis, \"sdoppiando\" il segnale di Raitre sul territorio altoatesino, cos\u00ec da mettere a disposizione del Sender Bozen un canale su cui irradiare il proprio programma senza interferire con il palinsesto Rai nazionale.\nFu poi il caporedattore Hugo Seyr, successore di Kucera, a riuscire nel 1992 a spostare tutta la produzione telegiornalistica presso la sede Rai di Bolzano e a far chiudere lo studio e la sede di Roma, il cui personale fu in parte prepensionato, in parte destinato ad altri incarichi in seno alla Rai e in parte usc\u00ec dall'azienda. Nella capitale rimasero solo due corrispondenti, Aldo Parmeggiani e Oktavia Brugger. Alloch\u00e9 Parmeggiani scelse di passare definitivamente a Radio Vaticana, la Brugger prosegu\u00ec in autonomia fino al 2012, quando fu sostituita da Ulrike van den Driesch. Fino al 1994 l'ufficio di corrispondenza dovette comunque continuare ad occuparsi quasi in esclusiva del confezionamento delle pagine nazionali ed estere del \"Tagesschau\", finch\u00e9 anche la sede Rai altoatesina non venne a sua volta allacciata all'Eurovisione.\nLa dismissione della redazione romana comport\u00f2, peraltro, un completo \"turnover\" per quanto concerne i conduttori, con l'uscita di scena dei \"volti storici\" (prepensionati, dimessi o destinati ad altri incarichi) e l'avvento di nuovi \"mezzibusti\", tra i quali la prima donna (Leonore Scrinzi, figlia del fu Fritz Scrinzi), il creativo Gerd Staffler (gi\u00e0 autore di diversi reportage giornalistici di grande impatto, che ottenne una certa celebrit\u00e0 per le proprie variopinte ed estrose cravatte) e Georg Schedereit (gi\u00e0 dipendente del BBC World Service, che introdusse altres\u00ec gli appuntamenti quotidiani con la rassegna stampa).\nNel 1999 all'edizione delle 20:00 fu affiancata una seconda edizione, trasmessa alle ore 22:10 (\"Tagesschau 10 nach 10\"), atta a concludere i programmi della struttura in lingua tedesca.\nDal 2013, previo completamento della digitalizzazione della sede Rai di Bolzano, la trasmissione avviene nel formato d'immagine .\nProgrammazione.\nIl Tagesschau va in onda quotidianamente dalla sede Rai di Bolzano in due edizioni, alle ore 20:00 e alle 22:10, sul canale \"Rai 3 bis\" (che consente la trasmissione dei programmi dedicati alla provincia di Bolzano senza sovrapporsi ai canali nazionali). La rete di ripetitori consente la sua diffusione in Trentino-Alto Adige e nel Veneto settentrionale, con overspill lungo i confini col Tirolo Settentrionale ed Orientale, con la Lombardia, il Friuli Venezia Giulia e la Svizzera. Ogni edizione si apre con i titoli, che presentano le tre notizie principali del giornale, per poi seguire scalette diverse a seconda dell'orario.\nEdizione ore 20:00.\nIn apertura vengono presentate le notizie di interesse nazionale ed internazionale (tra 5 e 7 minuti), per poi passare a quelle di interesse regionale e infine alla cultura e allo sport (dal luned\u00ec al sabato). In conclusione vengono proposte le previsioni del tempo per l'Alto Adige. La domenica, al termine del telegiornale, lo sport \u00e8 trattato pi\u00f9 diffusamente all'interno della rubrica \"Sport am Sonntag\" (\"Lo sport della domenica\").\nEdizione ore 22:10.\nL'edizione \"10 nach 10\" propone in apertura le notizie di rilevanza locale (tra 13 e 15 minuti), per poi passare a quelle nazionali ed internazionali (in genere viene presentato un servizio sulla notizia di cartello, mentre le altre vengono lette in breve). In conclusione vi \u00e8 la pagina sportiva e il meteo.\nIn caso di eventi eccezionali la scaletta viene modificata, dando maggior spazio all'evento di primario interesse.\nMeteo.\nLa rubrica dedicata alle previsioni del tempo per la Provincia di Bolzano conclude ogni edizione del \"Tagesschau\". \u00c8 sempre introdotta dalle immagini del giorno di uno dei comuni altoatesini (proposti a rotazione), del quale il conduttore legge le condizioni atmosferiche del giorno appena trascorso. A seguire vengono lette le temperature massime e minime registrate a Bolzano. Questo peculiare \"cappello\" venne introdotto nel 1990: in origine era inserito in apertura di telegiornale e il suo scopo precipuo era ritardare di qualche istante il \"vero\" inizio del notiziario, cos\u00ec da permettere agli studi di Bolzano e Roma di perfezionare il collegamento.\nLa rubrica vera e propria al venerd\u00ec \u00e8 condotta da un membro dell'Ufficio meteorologico provinciale, collegato da uno studio a parte, mentre per il resto della settimana viene presentata da una voce fuori campo. Le previsioni forniscono i dati meteo del Centro Europa, per poi focalizzarsi sulla Provincia autonoma di Bolzano, offrendo una copertura di tre giorni.\nSigla.\nLa sigla del Tagesschau adotta come jingle una melodia arrangiata elettronicamente, che riprende le prime note del \"S\u00fcdtirollied\".\nAltre produzioni.\nLa redazione produce anche degli speciali monotematici sull'attualit\u00e0, chiamati \"Tagesschau Spezial\", oltre a tutti i programmi di approfondimento giornalistico e di informazione di Rai S\u00fcdtirol."}
{"id": "2553470", "revid": "287204", "url": "https://it.wikipedia.org/wiki?curid=2553470", "title": "Moog Music", "text": "La Moog Music Inc. \u00e8 una societ\u00e0 statunitense con sede ad Asheville, Carolina del Nord, produttrice di strumenti musicali elettronici. La societ\u00e0 che porta attualmente questo nome \u00e8 la seconda di appartenenza di Robert Moog, dopo quella fallita nel 1993.\nR.A. Moog Co. e la prima Moog Music.\nLa prima societ\u00e0 di propriet\u00e0 di Robert Moog fu fondata a Trumansburg come \"R.A. Moog Co.\" nel 1953 e costruiva piccoli modelli di Theremin e, pi\u00f9 tardi, sintetizzatori analogici modulari in varie configurazioni. Nel 1972 la societ\u00e0 cambi\u00f2 nome in \"Moog Music\" e divent\u00f2 una tra le pi\u00f9 famose societ\u00e0 produttrici di sintetizzatori di tutti i tempi. Tra i prodotti pi\u00f9 famosi vi \u00e8 il Minimoog model D, uno dei primi sintetizzatori portatili caratterizzato dall'unione nello stesso strumento di motore sonoro e tastiera, distribuito come prodotto \"appetibile\" anche a musicisti non ricchi e divenuto oggi uno dei sintetizzatori pi\u00f9 ricercati al mondo.\nDopo essere diventata Moog Music, la societ\u00e0 cambi\u00f2 pi\u00f9 volte propriet\u00e0 sino a venire assorbita dalla \"Norlin\" che prima ancora aveva acquistato la societ\u00e0 produttrice di chitarre Gibson. Negli anni settanta la Norlin produsse con il marchio \"Moog\" svariati sintetizzatori che per\u00f2 non ebbero lo stesso successo di quelli prodotti da Robert Moog.\nA causa di ci\u00f2, la societ\u00e0 cominci\u00f2 ad avere problemi finanziari che portarono nel 1977 all'abbandono da parte di Robert Moog e nel 1986 alla bancarotta. Nonostante un vano tentativo di salvarla, la societ\u00e0 chiuse ufficialmente i battenti nel 1993.\nLa nuova Moog Music Inc..\nRobert Moog rientr\u00f2 nell'industria musicale con una compagnia chiamata \"Big Briar\", che produceva mini-theremin con il marchio di \"Etherwave\". La Big Briar espanse progressivamente il suo range di produzione fino a stringere un accordo di collaborazione con la Bomb Factory, al fine di sviluppare plug-in digitali per Pro Tools.\nNel 2002 Robert Moog riacquist\u00f2 i diritti per il marchio Moog Music, dopo una battaglia legale con Don Martin della \"Norlin\", che al momento dell'acquisizione era diventato detentore dei diritti sul marchio. Un'altra compagnia, \"Moog CE\", che vendeva moduli di espansione per i prodotti degli anni '70, accett\u00f2 di cambiare il proprio nome per aiutare la Moog Music a rientrare nel mercato.\nIl primo prodotto della nuova societ\u00e0 fu il Minimoog Voyager, versione ammodernata del celebre Minimoog, uscita nel 2004. L'anno successivo Robert Moog mor\u00ec per un tumore al cervello.\nNel 2006 venne messo in commercio il Little Phatty, nuovo sintetizzatore a due oscillatori e due anni pi\u00f9 tardi la societ\u00e0 lanci\u00f2 la Moog Guitar, una chitarra elettrica innovativa, mai davvero apprezzata dal mercato.\nNel corso degli anni successivi la Moog si dedic\u00f2, oltre alla produzione degli avveniristici pedali effetto \"Moogerfooger\", allo sviluppo ulteriore delle due serie: \"Minimoog Voyager\" e \"Phatty\". La prima con varie versioni di materiali e colori, due moduli di espansione, una versione \"Old School\" priva di preset e MIDI, un modulo montabile a rack e infine il modello \"XL\", con tastiera a 5 ottave e una patch-bay; la seconda con l'aggiornamento del Little Phatty alle versioni \"Stage\" e Stage II, seguite dai modelli Sub Phatty, Sub 37 e l'attuale Subsequent 37.\nNel 2014, in occasione del 50\u00ba anniversario dell'azienda, Moog produsse a sorpresa alcuni esemplari dei grandi modulari degli anni '70 in maniera completamente fedele ai progetti originali, partendo da alcuni cloni del sistema personale di Keith Emerson chiamato \"EMMS\", per poi costruire diversi Model 15, System 35 e 55, IIIc e IIIp.\nDue anni pi\u00f9 tardi il progetto di riedizione di strumenti mitici del passato si estese al Minimoog model D, di cui furono costruite diverse centinaia di esemplari, anche qui in modo maniacalmente identico all'originale, coinvolgendo addirittura alcune aziende produttrici di componenti che nel frattempo avevano cessato l'attivit\u00e0 da diversi decenni. Al progetto originale furono aggiunte alcune funzionalit\u00e0, tra cui un LFO dedicato e la connettivit\u00e0 MIDI, che rendono la recente riedizione ancora pi\u00f9 appetibile del modello degli anni '70.\nForti dello studio dei vecchi sintetizzatori che portarono il nome di Moog nella leggenda, dal 2015 i progettisti dell'azienda inizano a guardare con favore al mondo della musica elettronica contemporanea: con l'uscita del Mother-32 Moog inizia a dedicarsi a una serie di prodotti pi\u00f9 semplici ma mirati alla produzione musicale di quegli anni, dando maggiore importanza all'espandibilit\u00e0 e all'interconnettivit\u00e0 con i sintetizzatori modulari, prevalentemente Eurorack di cui il Mother-32 pu\u00f2 diventare un vero e proprio modulo, e a funzionalit\u00e0 pi\u00f9 al passo con la cultura musicale degli anni 2010, mantenendo invariate, se non migliorando, le qualit\u00e0 leggendarie dei suoi sintetizzatori, quali la sonorit\u00e0 del filtro passa-basso e la forma molto musicale degli inviluppi.\nSeguendo questi principi, negli anni successivi escono il DFAM (Drummer From Another Mother), sintetizzatore pensato per produrre sequenze ritmiche o percussive, e il Grandmother, strumento a tastiera che eredita gli elementi del motore sonoro direttamente dalle esperienze dei modulari e del Minimoog model D.\nL'azienda di Robert Moog, la \"Moog Music\", \u00e8 diventata a giugno del 2015 di co-propriet\u00e0 dei suoi 62 dipendenti, come era nelle volont\u00e0 del suo fondatore."}
{"id": "2553481", "revid": "533647", "url": "https://it.wikipedia.org/wiki?curid=2553481", "title": "Altofonte", "text": "Altofonte (\"U Parcu\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nNon molto distante dal capoluogo, circa 12\u00a0km, \u00e8 situato alle pendici del \"monte Moarda\", e si affaccia sulla vallata chiamata \"Conca d'Oro\". Prevalentemente collinare, il territorio si presta bene alla coltivazione estensiva di olivi e alberi da frutto come nespole, ciliegie ed agrumi. Sul territorio \u00e8 presente un affluente del fiume Oreto; \u00e8 possibile osservare il torrente nei pressi di Via Piano Modicano, Via IV Novembre e in prossimit\u00e0 del campo sportivo \"Don Pino Puglisi\".\nClima.\nL'inverno ad Altofonte \u00e8 molto mite: le minime di gennaio e febbraio si attestano intorno ai 9/10 gradi. Le massime sui 14/15 gradi. L'estate \u00e8 generalmente calda ma ventilata, e le temperature possono raggiungere anche i 40\u00a0\u00b0C.\nStoria.\nIl centro del comune \u00e8 ricordato per essere stato residenza e centro di caccia del re normanno Ruggero II, e da ci\u00f2 prese il nome di Parco (Parcu) in uso fino al 1930 e poi cambiato in Altofonte. Il palazzo Ruggeriano, nato come castello di caccia estivo \u00e8 situato in un luogo caratterizzato da un paesaggio montuoso, ricco di acque e di selvaggina. Fu trasformato, prima, nel 1307, da Federico II D'Aragona in Abbazia per i monaci cistercensi, poi nel 1633, nella chiesa Madre del paese ad opera dell'abate cardinale Scipione Borghese. Dalla seconda met\u00e0 in poi del Seicento nacque un agglomerato abitativo, con il conseguente formarsi del comune di Parcu due secoli e mezzo dopo, agli inizi dell'Ottocento, come ci testimonia il Questionario posto con circolare del 28 settembre 1829. Giuseppe Garibaldi pernott\u00f2 per una notte nel 1860 nel palazzo \"Palazzo Vernaci\", durante il suo viaggio per l'unificazione dell'Italia. Il nome Parco o S.M. D'Altofonte \u00e8 gi\u00e0 presente nella cartografia del geografo francesce Guillaume Delisle del 1717. Il 13 dicembre 1957, in seguito a forti venti, croll\u00f2 una parte del collegio delle suore di Maria, usato come scuola materna. Morirono 8 bambine, una suora, una mamma e i feriti furono una decina. Il comune rese omaggio alle vittime con la statua posta nel cimitero comunale, a perenne ricordo della tragedia, creando uno spazio ricreativo per bambini sul Monte Calvario noto oggi come \"\"Parco Robinson\".\nLa notte tra il 29 e il 30 agosto 2020 un devastante incendio doloso ha distrutto larga parte del bosco secolare del Monte Moarda (o Moharda), particolarmente apprezzato dai residenti. Le fiamme hanno provocato anche ingenti danni nelle zone abitate limitrofe al bosco e si sono spinte fino al territorio di Piana degli Albanesi.\nMonumenti e luoghi d'interesse.\nArchitetture religiose.\nIl paese presenta numerose chiese, tra le quali:\nArchitetture civili.\nFontane.\nNB: numerose fontane minori sono presenti sul territorio altofontino, alcune ancora oggi operative ed altre chiuse dalla municipalit\u00e0 nel corso degli anni.\nAree naturali.\nSorgenti.\nStrutture sportive\nEconomia.\nL'economia \u00e8 basata soprattutto sull'agricoltura e sull'artigianato. Rilevante \u00e8 il settore agricolo per la produzione di agrumi, uva, olive, mandorle e frutta. Si produce olio extravergine d'oliva molto pregiato. A quest'ultimo veniva dedicata ogni anno la \"Sagra dell'olio\" che si svolgeva tra novembre e dicembre. La maggior parte dei lavoratori di Altofonte \u00e8 occupata in altre attivit\u00e0 soprattutto nel settore secondario e terziario: l'artigianato, le imprese edili ed il piccolo commercio. Per le maestranze locali, una volta soprattutto, esistevano gli artigiani che soddisfacevano i beni di prima necessit\u00e0 tra cui fornai, bottegai, sarti, falegnami, fabbri, ferrai, ciabattini, carbonai ecc.\nInfrastrutture e trasporti.\nGrazie ad uno svincolo sulla SS 624 Altofonte \u00e8 facilmente raggiungibile da Palermo.\nFino agli anni trenta il comune era dotato di una propria stazione ferroviaria (collocata in Via Case Stazione, poco lontana dal campetto di calcio), facente parte della vecchia linea ferroviaria a scartamento ridotto che, dalla Stazione di Palermo Lolli, giungeva fino a Camporeale, mai entrata in funzione poich\u00e9 con la caduta del Fascismo non fu mai conclusa la posa dei binari. Oggi, la cosiddetta \"Linea Ferrata\", trasformata in strada a doppio senso, unisce Altofonte con alcuni comuni limitrofi.\nLa cosiddetta \"SP 18\", interrotta a causa di uno smottamento accorso nell'aprile del 2013 in seguito ad un violento nubifragio, nella primavera del 2015 \u00e8 stata ripristinata ed aperta al traffico veicolare, garantendo un percorso alternativo e pi\u00f9 veloce alla SS 624 per raggiungere il comune montano di Piana degli Albanesi e gli altri limitrofi.\nAttualmente il comune \u00e8 servito da tre diverse compagnie di trasporti urbani su gomma: AST e AMAT che collegano rispettivamente Altofonte, la frazione di Piano Maglio con Palermo la prima; Piano Maglio, Villagrazia e la stazione centrale di Palermo la seconda. Invece le Autolinee Giordano collegano Altofonte con Monreale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nFino al 1930 fu chiamato \"Parco\". Nel comune di Altofonte sono state girate alcune scene del film \"Il muro di gomma\" di Marco Risi. Per\u00f2 nel film non figura il nome della cittadina, bens\u00ec quello di un altro comune calabrese (Castelsilano) dove, per motivi scenici, non \u00e8 stato possibile girare. \u00c8 possibile osservare due inquadrature nella pellicola di Risi: quella iniziale, al minuto 80' circa, che riprende il cimitero comunale di Altofonte e la successiva, al minuto 82' circa, in cui si scorge la piazza Falcone e Borsellino Magistrati ed il palazzo municipale.\nAltofonte ha associazioni religiose che risalgono ad un periodo compreso tra il Seicento e la met\u00e0 del Settecento. Durante il periodo pre o post pasquale, la Pro Loco di Altofonte ed altre Associazioni, organizzavano la Passione e la Via Crucis, rappresentante gli ultimi giorni di vita del Cristo. La rappresentazione avveniva per le vie del paese e infine su per il vicino Monte Calvario.\nStessa sorte ha subito la cosiddetta \"Mostra Mercato dei prodotti artigianali e dell'Olio Nuovo del Parco\", sospesa."}
{"id": "2553484", "revid": "1788047", "url": "https://it.wikipedia.org/wiki?curid=2553484", "title": "Vrane\u0161tica", "text": " \nVrane\u0161tica (in macedone \"\u0412\u0440\u0430\u043d\u0435\u0448\u0442\u0438\u0446\u0430\") \u00e8 un comune urbano della Repubblica di Macedonia di 1.322 abitanti (dati 2002). La sede comunale \u00e8 nella localit\u00e0 omonima\nSociet\u00e0.\nEvoluzione demografica.\nIn base al censimento del 2002 gli abitanti sono cos\u00ec suddivisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2553485", "revid": "409613", "url": "https://it.wikipedia.org/wiki?curid=2553485", "title": "Galuchat", "text": "Il Galuchat \u00e8 la pelle, conciata, di squalo \"Scyliorhinus canicula\" detto anche gattuccio o di . Per via del suo alto costo di produzione \u00e8 utilizzata per il rivestimento di oggetti di prestigio. La pelle di Galuchat \u00e8 un tipo di pelle molto dura e resistente e pu\u00f2 durare molto a lungo nel tempo.\nPrende il nome dal suo primo utilizzatore, Jean-Claude Galuchat un artigiano francese morto nel 1774 che era a servizio di re Luigi XV. "}
{"id": "2553488", "revid": "1442080", "url": "https://it.wikipedia.org/wiki?curid=2553488", "title": "International Tennis Championships 1994 - Singolare", "text": "Il singolare dell'International Tennis Championships 1994 \u00e8 stato un torneo di tennis facente parte dell'ATP Tour.\nTodd Martin era il detentore del titolo.\nLuiz Mattar ha battuto in finale Jamie Morgan 6-4, 3-6, 6-3."}
{"id": "2553490", "revid": "767487", "url": "https://it.wikipedia.org/wiki?curid=2553490", "title": "Il Cenerentolo", "text": "Il Cenerentolo (\"Cinderfella\") \u00e8 un film comico del 1960, parodia della classica favola di \"Cenerentola\", diretto da Frank Tashlin e interpretato da Jerry Lewis nella parte del \"Cenerentolo\". Usc\u00ec nelle sale statunitensi il 16 dicembre 1960 distribuito dalla Paramount Pictures.\nTrama.\nFreddie \u00e8 un ragazzo buono e onesto che viene maltrattato continuamente dalla matrigna e dai suoi due fratellastri. Un giorno per\u00f2, il suo Padrino Fatato si adopera per trasformare il maldestro ragazzo in un affascinante scapolo, cos\u00ec da permettergli di conquistare la sua Principessa Azzurra.\nProduzione.\n\"Il Cenerentolo\" venne girato tra il 19 ottobre e il 15 dicembre del 1959.\nCuriosit\u00e0.\nNella scena del ballo, quando Lewis arriva nel salone, c'\u00e8 una ripresa di Jerry che sale velocemente una scalinata. Lewis sal\u00ec la scala in appena 7 secondi e arrivato in cima, collass\u00f2 al tappeto. Immediatamente fu portato all'ospedale dove venne tenuto sotto una tenda a ossigeno per quattro giorni interi. Tutto questo ritard\u00f2 le riprese del film di circa due settimane.\nDistribuzione.\nLa Paramount avrebbe voluto far uscire il film durante l'estate, ma Lewis lo considerava un film per famiglie e volle che la sua uscita fosse posticipata al Natale successivo. L'unico modo per far accettare allo studio fu la promessa di Lewis di produrre velocemente una nuova pellicola da fare uscire in estate. Lewis accett\u00f2 e scrisse, produsse e diresse \"Ragazzo tuttofare\" in quattro settimane nel febbraio 1960, mentre si esibiva in alcune serate al night club del Fountainbleau Hotel di Miami Beach. Il film usc\u00ec il 20 luglio 1960.\nColonna sonora.\nL'album della colonna sonora del film venne pubblicato dalla DOT Records (DLP 38001).\nDoppiaggio italiano.\nIl film fu doppiato in Italia dalla CDC l'anno seguente rispetto all'uscita americana, vale a dire nel 1961, ricorrendo alla classica voce di Carlo Romano perfetta come sempre per Jerry Lewis ed avvalendosi di altri talenti quali Vinicio Sofia (Ed Wynn), Wanda Tettoni (Judith Anderson), Gualtiero De Angelis (Henry Silva), Giuseppe Rinaldi (Robert Hutton), Maria Pia Di Meo (Anna Maria Alberghetti) e Fiorella Betti (Nola Thorp). Negli anni ottanta/novanta il film \u00e8 stato mediocremente ridoppiato, ma oggi circola nuovamente con il suo doppiaggio d'epoca, sia in TV che nel DVD originale. \u00c8 interessante notare come nel doppiaggio d'epoca di questo film Fiorella Betti doppi Cenerentola, lo stesso personaggio cui dar\u00e0 la voce nel 1967 per il ridoppiaggio della Cenerentola disneyana.\nAdattamento a fumetti.\nIn Italia il film ebbe anche un adattamento a fumetti pubblicato nel 1961 su \"il Vittorioso\" con testi di Pietro Salvatico e disegni di Antonio Sciotti."}
{"id": "2553491", "revid": "1494169", "url": "https://it.wikipedia.org/wiki?curid=2553491", "title": "Family Business", "text": ""}
{"id": "2553492", "revid": "514736", "url": "https://it.wikipedia.org/wiki?curid=2553492", "title": "Presidenti dell'India", "text": "I presidenti dell'India (Devanagari \u0930\u093e\u0937\u094d\u091f\u094d\u0930\u092a\u0924\u093f, \"rashtrapati\", cio\u00e8 \"signore del reame\") si sono succeduti a partire dal 1950.\nLa residenza ufficiale del presidente \u00e8 denominata Rashtrapati Bhavan (che in sanscrito significa \"casa del presidente\" o \"residenza presidenziale\"), la cui entrata principale (Gate 35) \u00e8 situata in Prakash Vir Shastri Avenue (gi\u00e0 North Avenue, nel distretto di Nuova Delhi.\nLa decisione di costruire l'edificio, che doveva servire da residenza per il vice-re dell'India, fu presa nel 1911 e i lavori affidati all'architetto Edwin Landseer Lutyens."}
{"id": "2553493", "revid": "830939", "url": "https://it.wikipedia.org/wiki?curid=2553493", "title": "Mario Zuccarini", "text": "Biografia.\nMario Zuccarini fu sostanzialmente un autodidatta: dopo studi tecnici (diplomato nel 1939 all'ITIS di Chieti, specializzazione \"Elettricisti\") e il servizio militare durante la seconda guerra mondiale (sottotenente del Genio sul fronte russo, decorato con la croce al merito di guerra), nel 1945 fu assunto dall'Amministrazione provinciale di Chieti come addetto alla distribuzione di libri nella biblioteca \"Camillo De Meis\", ma successivamente divenne vice bibliotecario e infine bibliotecario. Come bibliotecario, Zuccarini svolse fra l'altro un'intensa opera di ricercatore storico, organizz\u00f2 la biblioteca universitaria della Facolt\u00e0 di Lettere e Filosofia dell'Universit\u00e0 degli Studi \"Gabriele d'Annunzio\" e ricopr\u00ec incarichi di responsabilit\u00e0 nell'Associazione Italiana Biblioteche. \nPubblic\u00f2 numerosi lavori di bibliografia e di storiografia degli Abruzzi, per i quali nel 1975 divenne socio della Deputazione di storia patria negli Abruzzi, di cui nel 1985 fu nominato fra i deputati. Fu inoltre segretario dell'\"Istituto abruzzese per la storia d'Italia dal Fascismo alla Resistenza\".\nZuccarini negli anni ottanta fu membro della Commissione consultiva della Pinacoteca \u00abBarbella\u00bb di Chieti. Svolse anche una intensa attivit\u00e0 giornalistica collaborando con la RAI, l'ANSA e altre testate. Fu varie volte consigliere e assessore comunale della Democrazia Cristiana. Nel 1974 fu nominato Soprintendente del \u00abTeatro Marrucino\u00bb di Chieti (carica rivestita sino al 1996). Durante questo ventennio svilupp\u00f2 moltissimo la produzione teatrale e culturale del Teatro con attivit\u00e0 di ricerca, organizzazione di mostre, pubblicazione di volumi sulla storia del Teatro, l'apertura della Scuola di recitazione, l'istituzione della biblioteca di specializzazione teatrale. Gli \u00e8 intitolato un premio per il teatro in dialetto abruzzese.\nInoltre a Chieti, gli \u00e8 dedicata la piazzetta della storica esedra a peschieria, davanti all'ex seminario diocesano."}
{"id": "2553497", "revid": "830939", "url": "https://it.wikipedia.org/wiki?curid=2553497", "title": "Bartolomeo Bona", "text": "Biografia.\nBona nacque a Nizza Monferrato, cittadina allora della provincia di Alessandria, oggi di quella di Asti.&lt;br&gt;\nLaureato in legge, entr\u00f2 a vent'anni nella Magistratura raggiungendo rapidamente il grado di consigliere della Corte d'appello. Dopo essere stato deputato al Parlamento, venne fatto senatore nel 1854. Primo Segretario di Stato per gli Affari Interni, nella carriera amministrativa ben presto ebbe l'incarico di Intendente Generale delle Strade Ferrate allora create. Nel 1853 fu nominato Direttore Generale dei Lavori Pubblici, poi Segretario Generale dello stesso dicastero divenendone infine Ministro dal 19 novembre 1857 al 19 luglio 1859 sotto la presidenza di Cavour di cui godette la stima e l'amicizia.&lt;br&gt;\nPoco prima della battaglia di Solferino, servendosi dei trasporti ferroviari, in meno di ventiquattr'ore riun\u00ec sul campo l'esercito francese che la mattina era disseminato in vari punti del Piemonte e della Liguria. Dopo la vittoria, ottenne da Napoleone III il riconoscimento del sostanziale contributo alla vittoria francese grazie al perfetto funzionamento dei servizi ferroviari e telegrafici.\nDopo l'armistizio di Villafranca riassunse la Direzione Generale delle Strade Ferrate Statali che tenne fino al 1862 allorch\u00e9 fu nominato Direttore Generale della Societ\u00e0 Italiana per le Strade Ferrate Meridionali, nata nel 1862. Si occup\u00f2 pure di arte, scienze ed opere scientifiche. Instancabile lavoratore, dal carattere rigoroso, mor\u00ec a Firenze il 3 febbraio 1876.\nStudi recenti.\nIn occasione del 150\u00b0 dell'Unit\u00e0 d'Italia, Bartolomeo Bona \u00e8 stato oggetto di una ricerca su documenti conservati all'Archivio di Stato di Torino:\nPatrizia Deabate, \"Bartolomeo Bona e il monumento a lui dedicato a Nizza Monferrato\", in \"Quaderni dell'Erca\", Anno 17, n. 30 (Dic. 2010), p.\u00a016-40."}
{"id": "2553502", "revid": "599013", "url": "https://it.wikipedia.org/wiki?curid=2553502", "title": "Grzegorz Gwiazdowski", "text": "Carriera.\nDopo un anno da stagista nella Cofidis, anno in cui ottenne la vittoria nel Grand Prix Cristal Energie, Gwiazdowski corse da professionista per quattro anni, dal 1998 al 2001; ottenne tre successi, il pi\u00f9 importante dei quali fu sicuramente quello nel Campionato di Zurigo del 1999, inatteso trionfo che lo consacr\u00f2 come primo ciclista polacco capace di vincere una prova di Coppa del mondo.\nChiuse la carriera prematuramente, a soli ventisette anni, per motivi di salute (soffriva infatti di dolore cronico alle articolazioni)"}
{"id": "2553507", "revid": "287204", "url": "https://it.wikipedia.org/wiki?curid=2553507", "title": "Cathal Crobdearg Ua Conchobair", "text": "Era il figlio pi\u00f9 giovane del re supremo d'Irlanda Tairrdelbach mac Ruaidri Ua Conchobair.\nSuccesse la prima volta al fratellastro Conchobar M\u00e1enmaige e poi al figlio di quest'ultimo, Cathal Carragh Ua Conchobair (1199-1201/1202). Si trov\u00f2 a fronteggiare gli invasori normanni. Fond\u00f2 l'abbazia di Ballintubber nel 1215. Sul trono gli succedette il figlio Aed."}
{"id": "2553511", "revid": "1305772", "url": "https://it.wikipedia.org/wiki?curid=2553511", "title": "Within", "text": ""}
{"id": "2553513", "revid": "767487", "url": "https://it.wikipedia.org/wiki?curid=2553513", "title": "Gary Sundgren", "text": "Biografia.\nUno dei suoi quattro figli, Daniel Sundgren, gioca anch'esso nell'AIK come terzino. Anche suo nipote Mikael Backlund \u00e8 uno sportivo professionista, essendo un hockeista su ghiaccio militante nella NHL.\nCarriera.\nClub.\nLa carriera di Gary Sundgren \u00e8 iniziata e si \u00e8 svolta in gran parte nell'AIK, squadra in cui ha debuttato nel 1988. Nel giorno del suo 25\u00ba compleanno ha segnato la rete che ha assicurato la vittoria dell'Allsvenskan 1992 all'ultima giornata, con il diagonale della definitiva vittoria per 2-3 sul campo del Malm\u00f6 FF.\nNel 1997 \u00e8 approdato ne La Liga spagnola al Real Zaragoza, rimanendovi per cinque anni e vincendo nel frattempo la Coppa del Re 2000-2001. Al termine della stagione 2001-2002, conclusa con la retrocessione del club aragonese, Sundgren \u00e8 ritornato al suo vecchio club, l'AIK, per terminare la carriera professionistica a 36 anni.\nSuccessivamente \u00e8 sceso in campo per due brevi parentesi nelle serie minori.\nNazionale.\nTra il 1994 e il 2002 Sundgren ha collezionato 30 presenze con la nazionale maggiore, partecipando anche ai campionati europei 2000 disputati tra Belgio e Paesi Bassi."}
{"id": "2553514", "revid": "599013", "url": "https://it.wikipedia.org/wiki?curid=2553514", "title": "Far from the Madding Crowd", "text": ""}
{"id": "2553516", "revid": "391073", "url": "https://it.wikipedia.org/wiki?curid=2553516", "title": "Coudenhove-Kalergi", "text": ""}
{"id": "2553517", "revid": "357043", "url": "https://it.wikipedia.org/wiki?curid=2553517", "title": "Giovanni Bartolomeo Bona", "text": ""}
{"id": "2553518", "revid": "73125", "url": "https://it.wikipedia.org/wiki?curid=2553518", "title": "William A. Bradfield", "text": ""}
{"id": "2553520", "revid": "1602064", "url": "https://it.wikipedia.org/wiki?curid=2553520", "title": "Mazda R360", "text": "La R360 \u00e8 stata la prima vera autovettura (anche se \u00e8 considerata una vettura Keicar) prodotta dalla casa automobilistica giapponese Mazda.\nIl contesto.\nLa R360 era una coup\u00e9 avente una configurazione due porte e due posti. Venne presentata nel 1960 e proposta ad un prezzo di \u00a5 300.000 dell'epoca. Aveva un interasse di 1.753 cm ed il peso era di 380 kg. Era dotata di un motore bicilindrico a V posteriore raffreddato ad aria di 356 cm\u00b3 di cilindrata. La potenza era di 16 hp (12 kW). La vettura era in grado di raggiungere la velocit\u00e0 massima di 84 km/h e la trasmissione era del tipo manuale a quattro marce o a due marce se automatica. Le sospensioni anteriori e posteriori erano del tipo a barre di torsione.\nA pochi anni dalla presentazione della R360 la Mazda aveva conquistato gran parte del mercato delle keicar in Giappone. Nel 1962 venne presentato il modello \"P360 Carol\", una vettura con posti 2+2 che nel 1964 verr\u00e0 proposta anche con carrozzeria decappottabile.\nLa produzione della R360 si concluder\u00e0 dopo 6 anni.\nB360 pick-up.\nIl \"B360\" era un veicolo commerciale con carrozzeria pick-up basato su componenti della R360 coup\u00e9. Utilizzava lo stesso motore da 356\u00a0cm\u00b3 ma sistemato nella parte anteriore del mezzo. La trazione era sempre posteriore. Le sospensioni erano, come su molti pick-up, con assale rigido posteriore e balestre. Nel 1964 il motore verr\u00e0 sostituito con quello della Carol, un quattro cilindri in linea dalla cilindrata di 358\u00a0cm\u00b3.\nNel 1967 il mezzo verr\u00e0 sostituito dall'E360\nNe fu prodotta una versione destinata all'esportazione, il B600, che utilizzava una versione del bicilindrico a V con cilindrata portata a 577\u00a0cm\u00b3."}
{"id": "2553521", "revid": "1305772", "url": "https://it.wikipedia.org/wiki?curid=2553521", "title": "C Velorum", "text": "Le designazioni di Bayer c Velorum e C Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553522", "revid": "391073", "url": "https://it.wikipedia.org/wiki?curid=2553522", "title": "Kalergi", "text": ""}
{"id": "2553523", "revid": "1543377", "url": "https://it.wikipedia.org/wiki?curid=2553523", "title": "Stella Artois Championships 1994", "text": "Il Queen's Club Championships 1994 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba.\n\u00c8 stata la 92\u00aa edizione del Queen's Club Championships, che fa parte della categoria ATP World Series nell'ambito dell'ATP Tour 1994. Si \u00e8 giocato al Queen's Club di Londra, dal 6 al 13 giugno 1994.\nCampioni.\nSingolare.\n Todd Martin ha battuto in finale Pete Sampras 7\u20136 (7\u20134), 7\u20136 (7\u20134)\nDoppio.\n Jan Apell / Jonas Bj\u00f6rkman hanno battuto in finale Todd Woodbridge / Mark Woodforde 5\u20137, 7\u20136, 6\u20134"}
{"id": "2553528", "revid": "73125", "url": "https://it.wikipedia.org/wiki?curid=2553528", "title": "Gustav Sp\u00f6rer", "text": ""}
{"id": "2553531", "revid": "599013", "url": "https://it.wikipedia.org/wiki?curid=2553531", "title": "Schiacciamento (pena di morte)", "text": "Lo schiacciamento era una forma di esecuzione capitale che veniva effettuata con diversi metodi.\nModalit\u00e0.\nNel pi\u00f9 comune, detto \"peine forte et dure\", il condannato veniva fatto sdraiare per terra e legato, quindi si accumulavano dei pesi sul suo corpo fino a provocarne la morte. Un altro metodo era la \"pressatura\", in cui il condannato era posto tra due lastre di pietra; sulla lastra superiore si mettevano dei pesi, provocando lo schiacciamento del corpo e la morte. Presso alcuni popoli il condannato veniva schiacciato con animali; i mongoli usavano i cavalli, mentre in India era in uso lo schiacciamento da elefante.\nNella letteratura.\nUn caso di esecuzione per mezzo di questa tortura mortale \u00e8 descritto ne \"L'uomo che ride\" di Victor Hugo."}
{"id": "2553533", "revid": "436907", "url": "https://it.wikipedia.org/wiki?curid=2553533", "title": "The Whirlwind (album)", "text": "The Whirlwind \u00e8 il terzo album in studio del supergruppo statunitense Transatlantic, pubblicato il 23 ottobre 2009 dalla Inside Out Music.\nDescrizione.\nSi tratta del primo album in studio del gruppo pubblicato dopo la riunione avvenuta nello stesso anno. Contiene l'omonima \"The Whirlwind\", una suite moderna di quasi 78 minuti e divisa in 12 atti.\nL'album \u00e8 stato pubblicato in tre versioni: standard, speciale e deluxe. La versione speciale contiene un CD aggiuntivo che racchiude otto brani registrati dal gruppo nel 2009 (quattro brani inediti e quattro cover), mentre quella deluxe contiene anche un DVD che racchiude il making of di \"The Whirlwind\"."}
{"id": "2553534", "revid": "287204", "url": "https://it.wikipedia.org/wiki?curid=2553534", "title": "Sonda di tensione a laser", "text": "La sonda di tensione a laser \u00e8 un sistema di acquisizione di tensioni in forma grafica basato sul laser che viene utilizzato per eseguire l'analisi guasti sui circuiti integrati a piastrine senza adduttori. Il dispositivo che deve essere analizzato viene decapsulato per esporre la superficie di silicio. Il substrato di silicio viene assottigliato meccanicamente usando un attrezzo di assottigliamento. Il dispositivo assottigliato viene poi montato su un tavolino traslatore e collegato ad una sorgente di sollecitazione elettrica. Le misurazioni dei segnali sono eseguite attraverso il lato posteriore del dispositivo dopo avere effettuato l'assottigliamento del substrato. Il dispositivo in corso di sondaggio deve venire stimolato elettricamente usando uno schema di prova iterativo, con un impulso di scatto di riferimento fornito alla sonda. Il funzionamento della sonda di tensione a laser \u00e8 come quello di un oscilloscopio.\nTeoria di funzionamento.\nLo strumento misura segnali voltmetrici variabili nelle regioni di diffusione dei dispositivi. La ripresa dell'immagine del dispositivo viene effettuata tramite l'uso di un microscopio a laser a scansione. La sonda a fascio laser impiega due laser per compiere sia la ripresa dell'immagine sia l'acquisizione del grafico. Un laser viene utilizzato per acquisire dal dispositivo l'immagine o grafico, mentre l'altro laser fornisce un riferimento che pu\u00f2 essere utilizzato per sottrarre i rumori indesiderati dai dati del segnale in corso di acquisizione. Su un dispositivo elettricamente attivo, lo\nstrumento monitorizza le variazioni di fase del campo elettromagnetico circondante un segnale che \u00e8 applicato ad una giunzione sotto esame.\nLo strumento ottiene il grafico della tensione in funzione del tempo monotorizzando la interazione tra la luce laser e le variazioni del campo elettrico attraverso la giunzione p-n. Quando il laser raggiunge la superficie del silicone, una certa quantit\u00e0 di detta luce viene rinviata. La quantit\u00e0 di luce laser riflessa dalla giunzione viene campionata nel tempo in vari punti. Il campo elettromagnetico variabile alla giunzione p-n ha effetto sulla quantit\u00e0 di luce laser che viene rinviata. Tracciando le variazioni nella luce laser riflessa in funzione del tempo, \u00e8 possibile costruire una forma d'onda del segnale alla giunzione. Mentre il modulo di prova continua ad essere iterato, vengono acquisite misurazioni successive e mediate con le precedenti. Nel corso di un periodo di tempo, l'esecuzione di queste medie delle misurazioni d\u00e0 luogo ad una forma d'onda sempre pi\u00f9 raffinata. Il risulta \u00e8 un grafico che \u00e8 rappresentativo del segnale elettrico presente nella giunzione p-n."}
{"id": "2553535", "revid": "486946", "url": "https://it.wikipedia.org/wiki?curid=2553535", "title": "Svedese di Finlandia", "text": ""}
{"id": "2553536", "revid": "599013", "url": "https://it.wikipedia.org/wiki?curid=2553536", "title": "Daniel Sj\u00f6lund", "text": "Carriera.\nClub.\nSj\u00f6lund \u00e8 cresciuto nelle \u00c5land, isole appartenenti di fatto alla Finlandia ma svedesi per quanto riguarda la lingua ufficiale. Nelle \u00c5land ha svolto le giovanili nel Finstr\u00f6ms Kamraterna, poi \u00e8 approdato all'IFK Mariehamn, squadra del capoluogo.\nDopo una breve parentesi in Svezia al Brommapojkarna \u00e8 approdato in Inghilterra, prima al West Ham all'et\u00e0 di soli 16 anni e poi al , senza collezionare presenze in campionato in entrambi i casi. \u00c8 cos\u00ec tornato in Svezia, questa volta al Djurg\u00e5rden, squadra di cui ha fatto parte per dieci anni dal 2003 al 2012 collezionando pi\u00f9 di 200 presenze in campionato, prima di passare all'\u00c5tvidaberg dove invece \u00e8 rimasto due anni.\nNel 2015 \u00e8 passato all'IFK Norrk\u00f6ping diventando da subito vice-capitano. La squadra ha concluso sorprendentemente la stagione con la conquista dello scudetto, e Sj\u00f6lund ha contribuito con 28 presenze e due reti. \u00c8 rimasto al Norrk\u00f6ping fino al termine dell'Allsvenskan 2018: in occasione dell'ultima gara casalinga, ovvero la penultima giornata di campionato, \u00e8 entrato in campo al 92' minuto per poi realizzare il gol vittoria due minuti dopo (sua prima rete stagionale), permettendo alla squadra di continuare la rincorsa al titolo nazionale poi sfumato all'ultima giornata.\nNel 2019 \u00e8 ritornato alle native isole \u00c5land con il passaggio ai finlandesi di lingua svedese dell'IFK Mariehamn, per quella che sarebbe stata la sua ultima stagione da giocatore prima del ritiro.\nNell'agosto del 2020 \u00e8 ritornato in attivit\u00e0 seppur a livelli molto pi\u00f9 bassi, con l'ingaggio da parte dell'FC \u00c5land che militava in Kolmonen ovvero il quarto livello del calcio finlandese.\nNazionale.\nDal 2003 al 2012 ha collezionato 37 presenze con la maglia della nazionale maggiore finlandese."}
{"id": "2553544", "revid": "304657", "url": "https://it.wikipedia.org/wiki?curid=2553544", "title": "Dizionario biografico degli italiani", "text": "Il Dizionario biografico degli italiani (sigla DBI) \u00e8 un dizionario biografico edito dall'Istituto dell'Enciclopedia italiana, pubblicato in cento volumi dal 1960 al dicembre 2020; raccoglie circa 40\u00a0000 biografie di altrettanti italiani illustri dal V secolo all'epoca contemporanea, con voci firmate e fornite di ricca bibliografia, disponibili anche in rete.\nStoria.\nL'iniziativa editoriale fu ideata nel 1925 sul modello di analoghe opere come l\u2019\"Allgemeine Deutsche Biographie\" in tedesco (nel 1912 in 56 volumi), o il \"Dictionary of National Biography\" in inglese (in 60 volumi). S'intendeva raccogliere delle voci biografiche su italiani defunti considerati meritevoli di esser ricordati in quanto ascesi agli onori della storia, vissuti in un lunghissimo intervallo temporale: dalla caduta dell'Impero romano d'Occidente a oggi. Come direttore della Treccani, Giovanni Gentile affid\u00f2 il compito di coordinare il gigantesco lavoro redazionale a Fortunato Pintor, a cui presto fu affiancato Arsenio Frugoni; nel 1959 la direzione fu assunta da Alberto Maria Ghisalberti, seguito da Massimiliano Pavan nel 1985, Fiorella Bartoccini e Mario Caravale nel 1990, il solo Mario Caravale nel 1999, Raffaele Romanelli dal 2012.\nIl primo volume apparve nel 1960, alla vigilia del primo centenario dell'Unit\u00e0 d'Italia. Erano occorsi circa quindici anni per organizzare un enorme schedario di personaggi storici, da cui furono estratti 40\u00a0000 italiani meritevoli di esser ricordati in una voce a loro singolarmente dedicata. Nel dicembre 2020 \u00e8 stato pubblicato il suo centesimo volume che si chiude con Giuseppe Zurlo, l'ultimo in ordine alfabetico degli italiani illustri. Sono usciti talora degli aggiornamenti: per esempio, nel 1988 \u00e8 uscito un volume di supplemento relativo alle lettere A-C, contenente voci su personaggi morti prima del 1985. Col tempo sono state inserite anche personalit\u00e0 nate fuori dal territorio nazionale ma molto influenti nella penisola, come Daniel Bovet, nato in Svizzera, o Cathy Berberian, nata negli Stati Uniti d'America.\nNel 1995, per iniziativa di Rita Levi Montalcini, si organizz\u00f2 la digitalizzazione dell'Enciclopedia Treccani e del Dizionario biografico. Nel marzo 2011 venne predisposto il nuovo portale di accesso, insieme alla versione in linea dell'Enciclopedia Treccani, con una presentazione solenne in occasione del 150\u00ba anniversario dell'Unit\u00e0 d'Italia: l'evento segnava un'apertura alle nuove tecnologie della comunicazione. La comparsa della rete e le difficolt\u00e0 finanziarie fece nascere fin dagli anni novanta del '900 il proposito di smettere la pubblicazione a stampa dell\u2019opera, ovvero di una sua prosecuzione, ridotta e semplificata, solo online; l'iniziativa fu tuttavia sventata dalla mobilitazione degli storici e del pubblico colto. Nel 2010 fu compilato l'elenco delle voci, dalla lettera M fino alla Z al fine della loro inclusione nei volumi futuri. \nIl completamento dell'opera pone il problema del suo aggiornamento. Nel dicembre 2020 il consiglio di amministrazione della Treccani non aveva ancora indicato le linee di possibili sviluppi."}
{"id": "2553545", "revid": "729019", "url": "https://it.wikipedia.org/wiki?curid=2553545", "title": "Coron (isola)", "text": "Coron \u00e8 una delle isole dell'arcipelago delle Calamian nel Mar Cinese Meridionale che appartiene alle Filippine. \u00c8 la pi\u00f9 piccola delle principali isole delle Calamian con una superficie di 71\u00a0km\u00b2 ed una popolazione di circa 2.500 abitanti (2007).\nAmministrativamente Coron e suddivisa fra i Baranggay di Cabugao e Banuang Daan che appartengono alla Municipalit\u00e0 di Coron nella Provincia di Palawan.\nLa popolazione di Coron appartiene all'etnia dei Calamian Tagbanua, una popolazione distinta dai Tagbanua che vivono sull'isola di Palawan. La loro lingua \u00e8 il Calamian Tagbanwa."}
{"id": "2553547", "revid": "287204", "url": "https://it.wikipedia.org/wiki?curid=2553547", "title": "Carsten Borchgrevink", "text": "Biografia.\nFiglio dell'avvocato nobiluomo Henrik Christian Borchgrevink e dell'inglese Anne Ridley, emigr\u00f2 da giovane in Australia, dove ottenne una cattedra di geografia e Storia delle scienze naturali all'Universit\u00e0 di Sydney. Fece il primo viaggio in Antartide al seguito di una spedizione di caccia alla balena nel mare di Ross nel 1894-95. La spedizione era organizzata dal norvegese naturalizzato australiano Henryk Bull.\nNel gennaio 1895 Borchgrevink, il capitano della nave Leonard Kristensen, Henryk Bull e altri cinque membri dell'equipaggio sbarcarono a Capo Adare, primi uomini a mettere piede sul continente antartico.\nAl ritorno in Australia Borchgrevink tenne conferenze a Melbourne e a Sydney su questo viaggio, ma in seguito a polemiche e controversie con Henryk Bull lasci\u00f2 l'Australia e si rec\u00f2 a Londra, dove fece un resoconto del viaggio in Antartide presso la sede dell\"'International Geographical Congress\".\nLa spedizione \"Southern Cross\".\nBorchgrevink torn\u00f2 una seconda volta in Antartide con la spedizione Southern Cross, finanziata dall'editore londinese Sir John Newnes. Componenti della spedizione, chiamata ufficialmente \"British Antarctic Expedition\" erano 29 uomini, in maggioranza norvegesi (tra cui due Sami incaricati di occuparsi dei cani da slitta), due britannici e il meteorologo belga-australiano Louis Bernacchi, che aveva preso parte alla spedizione Scott del 1901-1904. Il gruppo sbarc\u00f2 a Capo Adare in febbraio 1899 e si mise subito all'opera per costruire una capanna di legno, la prima costruzione edificata in Antartide, tuttora esistente.\nLa nave \"Southern Cross\" fece quindi rotta verso la Nuova Zelanda, mentre Borchgrevink e altri nove uomini si preparavano a trascorrere l'inverno australe in Antartide. Tra questi vi erano 5 scienziati (tra cui un meteorologo e uno zoologo), un medico, un cuoco e due Sami, oltre a circa 70 cani da slitta. In gennaio del 1900 la nave torn\u00f2 sul posto per cercarli. Lo zoologo della spedizione, Nicolai Hanson, non sopravvisse all'inverno. Le cause della morte non sono certe, ma vi sono alte probabilit\u00e0 che a provocarla sia stato lo scorbuto, dovuto alla mancanza di vitamina C.\nBorchgrevink studi\u00f2 l'estensione e il movimento del fronte di ghiaccio nella parte settentrionale della baia di Ross, che chiam\u00f2 \"The Barrier\", oggi chiamata Barriera di Ross. Con un gruppo di uomini riusc\u00ec ad attraversare la barriera in corrispondenza della baia delle Balene, una via che gi\u00e0 Roald Amundsen aveva indicato come di importanza cruciale per l'ingresso nel nuovo continente. Utilizzarono i cani per spingersi pi\u00f9 a sud, stabilendo un nuovo record per il punto pi\u00f9 meridionale raggiunto dall'uomo (vedi la voce \"Farthest South \"), stimato alla latitudine di 78\u00b050' Sud.\nDopo il ritorno in Australia in marzo del 1900, Borchgrevink fu fortemente criticato da diversi membri della spedizione per la sua mancanza di autorit\u00e0, che aveva causato a detta loro molti inconvenienti. In seguito ottenne il comando di una spedizione in Martinica.\nIl figlio del fratello Johann, Otto Borchgrevink (1889-1966), fu capitano di nave e leader della spedizione baleniera 1930-31 che consent\u00ec di cartografare le coste dell'Antartide dal 51\u00b030\u2032E al 59\u00b00\u2032E, tra cui il Mount Borchgrevink, 2390 metri.\nRiconoscimenti.\nNel 1930 Carsten Borchgrevink ricevette la \"Patron's Medal\" della Royal Geographical Society per il suo contributo alla conoscenza dell'Antartide. Ricevette riconoscimenti e ricompense anche dagli Stati Uniti e la Norvegia lo insign\u00ec dell'Ordine Reale Norvegese di Sant'Olav e dell'Ordine della Bandiera Danese."}
{"id": "2553551", "revid": "436907", "url": "https://it.wikipedia.org/wiki?curid=2553551", "title": "Live in Europe (Transatlantic)", "text": "Live in Europe \u00e8 il secondo album dal vivo del supergruppo statunitense Transatlantic, pubblicato il 4 novembre 2003 dalla Inside Out Music.\nDescrizione.\nContiene il concerto tenuto dal gruppo il 12 novembre 2001 allo 013 Club di Tilburg, durante il tour di supporto al secondo album in studio \"Bridge Across Forever\". Riguardo a \"Live in Europe\", Neal Morse ha dichiarato: \nIl concerto, oltre ad essere stato pubblicato in formato doppio CD, \u00e8 stato filmato e pubblicato su DVD, il cui secondo disco raccoglie un documentario, una galleria fotografica e un'esecuzione del brano dei Pink Floyd \"Shine On You Crazy Diamond\"."}
{"id": "2553552", "revid": "1318658", "url": "https://it.wikipedia.org/wiki?curid=2553552", "title": "F Velorum", "text": "Le designazioni di Bayer f Velorum e F Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553554", "revid": "729019", "url": "https://it.wikipedia.org/wiki?curid=2553554", "title": "Diego Cuesta Silva", "text": "Biografia.\nCresciuto nel Bella Vista, nel quale fece le giovanili, ebbe un breve periodo anche al La Salle, durante il quale esord\u00ec in Nazionale, con la quale vinse il campionato sudamericano 1983; dal 1985 al San Isidro Club, mente era ancora uno studente di medicina, vinse il primo dei suoi sei titoli di campione URBA un anno pi\u00f9 tardi.\nPrese parte a tre Coppe del Mondo consecutive: nel 1987 in Australia e Nuova Zelanda, nel 1991 in Inghilterra e nel 1995 in Sudafrica, disputandovi in totale 8 incontri; vinse, ancora, sei campionati sudamericani, l'ultimo nel , anno del suo ultimo incontro internazionale, a Buenos Aires contro la nel corso della Coppa Latina.\nNel 1998 cess\u00f2 definitivamente l'attivit\u00e0 agonistica per dedicarsi a tempo pieno a quella di medico cardiologo.\nOpera presso l'Istituto di malattie cardiovascolari di Bella Vista (provincia di Buenos Aires), e lavora in un gruppo internazionale di studio sull'ipertensione."}
{"id": "2553561", "revid": "36426", "url": "https://it.wikipedia.org/wiki?curid=2553561", "title": "Castello di Malmantile", "text": ""}
{"id": "2553565", "revid": "104458", "url": "https://it.wikipedia.org/wiki?curid=2553565", "title": "Famiglia indoeuropea", "text": ""}
{"id": "2553566", "revid": "1573940", "url": "https://it.wikipedia.org/wiki?curid=2553566", "title": "Belfast Giants", "text": "I Belfast Giants sono una squadra di hockey su ghiaccio di Belfast, Irlanda del Nord, che milita nella Elite Ice Hockey League. Le partite casalinghe sono giocate alla SSE Odyssey Arena di Belfast.\nInizialmente membri della ora defunta Superleague, i Giants vinsero il campionato 2001-02 e furono i campioni dei play-off 2002-03. Con la fine della Superleague i Giants si trovarono ad affrontare gravi problemi finanziari, con un debito di 600.000 sterline e la minaccia di finire in liquidazione.\nCon la creazione della Elite Ice Hockey League (EIHL) nella stagione 2003-04, i Giants sopravvissero e finirono al 4\u00ba posto. L'anno seguente furono finalisti, perdendo contro i Coventry Blaze, e furono finalisti nella Cross-over League Cup, con le squadre della British National League.\nNel 2005 i Giants riuscirono nell'impresa di mettere sotto contratto la stella della NHL e campione olimpico Theo Fleury. Al suo debutto contro gli Edinburgh Capitals i Giants vinsero 11-2, con tripletta di Fleury e quattro assist. Altri giocatori ex-NHL hanno militato nella squadra di Belfast: Paul Kruse, Jason Ruff, Paxton Schulte e Jason Bowen.\nMigliori marcatori.\n\"Note: GP = Partite giocate, G = Goal, A = Assist, Pts = Punti\""}
{"id": "2553567", "revid": "287204", "url": "https://it.wikipedia.org/wiki?curid=2553567", "title": "Stella Artois Championships 1994 - Singolare", "text": "Il singolare del Stella Artois Championships 1994 \u00e8 stato un torneo di tennis facente parte dell'ATP Tour.\nMichael Stich era il detentore del titolo, ma \u00e8 stato battuto nel 3\u00ba turno da Jamie Morgan.\nTodd Martin ha battuto in finale 7\u20136 (7\u20134), 7\u20136 (7\u20134) Pete Sampras.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2553568", "revid": "1543377", "url": "https://it.wikipedia.org/wiki?curid=2553568", "title": "A pi\u00f9 voci", "text": "A pi\u00f9 voci \u00e8 un album raccolta di Mario Lavezzi, pubblicato dall'etichetta discografica RCA il 20 febbraio 2009.\nL'album, messo in commercio dopo la partecipazione di Lavezzi al Festival di Sanremo 2009 insieme ad Alexia con il brano \"Biancaneve\", comprende brani interpretati dal cantautore con altri artisti noti."}
{"id": "2553570", "revid": "883940", "url": "https://it.wikipedia.org/wiki?curid=2553570", "title": "A Velorum", "text": "Le designazioni di Bayer a Velorum e A Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553572", "revid": "3115", "url": "https://it.wikipedia.org/wiki?curid=2553572", "title": "Alexander Brandon", "text": "Ha composto musica tracker principalmente per videogiochi prodotti da Epic Games e altri giochi che si basano sulla loro tecnologia: \"Unreal\", \"Unreal Tournament\", \"Deus Ex\", \"Tyrian\", \"Jazz Jackrabbit 2\" e il gioco incompleto e mai completato Jazz Jackrabbit 3D.\nAlla fine degli anni novanta lavor\u00f2 in diversi gruppi musicali che componevano colonne sonore in formato MOD, tra cui Kosmic Free Music Foundation.\nBrandon \u00e8 stato Audio Director presso la compagnia di sviluppo di giochi Obsidian Entertainment.. Dal febbraio 2009 lavora con Heatwave Interactive.\nSoprannomi.\nNella sua carriera di compositore di musica tracker, Alex ha assunto vari soprannomi: nel 1995 firmava la sua musica con il nome \"Chromatic Dragon\", alla fine dello stesso anno cambi\u00f2 il nome in \"Siren\", nella met\u00e0 del 1996 cambi\u00f2 il nome in \"Sandman\" (lavorando con la Kosmic Foundation), e alla fine del 1996 cambi\u00f2 il nome ancora in \"Siren\".\nVi sono altri due o tre musicisti tracker che usano il soprannome Sandman indipendentemente.\nDiscografia.\nThe AtmosphereS albums generally contain ambient music, one of Brandon's major composing styles. \"Era's End\" showcases several other styles including pop and rock."}
{"id": "2553575", "revid": "287204", "url": "https://it.wikipedia.org/wiki?curid=2553575", "title": "Michiel van den Bos", "text": "Ha composto musica primariamente per videogiochi basati su tecnologia prodotta da Epic Games. Inizi\u00f2 a comporre musica sul Commodore 64 e sull'Amiga prima di creare musica professionalmente. Il primo progetto a cui ha collaborato \u00e8 \"Age of Wonders\", e in seguito ha composto musica per \"Unreal\", \"Unreal Tournament\" e \"Deus Ex\". "}
{"id": "2553577", "revid": "15756", "url": "https://it.wikipedia.org/wiki?curid=2553577", "title": "Regno del Funan", "text": "Funan (in cinese: o ) \u00e8 la denominazione con cui le cronache cinesi indicano a partire dal III secolo d.C. un'entit\u00e0 politica pre-Angkoriana estesa dal delta del Mekong alla penisola malese. Sono ad essa correlati i ritrovamenti archeologici di \u00d3c Eo ed Angkor Borei, che ne erano i centri pi\u00f9 importanti.\nIl nome autoctono del regno che i Cinesi definirono Funan \u00e8 sconosciuto: alcune ipotesi come Nakhor Phnom restano ancora incerte, visto che la parola cinese \"Funan\" pu\u00f2 certamente derivare dal Khmer \"bhn\u00e0m\" o \"vhn\u00e0m\" (moderno: \"phn\u00f2m\"), ma anche semplicemente dal suffisso \"n\u00e0n\", che indica semplicemente il Sud.\nStoria.\nNonostante insediamenti umani nell'area siano stati riscontrati a partire dal IV secolo a.C., si ritiene che il regno del Funan sia effettivamente sorto nel I secolo d.C. in territorio oggi vietnamita sul delta del Mekong, in un'area che permetteva la pesca e la coltivazione del riso, fattori essenziali per l'economia del regno. Il Funan doveva tuttavia la sua prosperit\u00e0 soprattutto al commercio, visto che il regno occupava una posizione nodale per il commercio marittimo tra India e Cina, considerato anche il fatto che le turbolenze politiche e dinastiche presenti in Cina nel III secolo avevano reso meno sicura la Via della Seta e le altre strade di comunicazione attraverso la terraferma.\nIl Funan \u00e8 considerato il primo tra i \"regni indianizzati\" del Sudest asiatico. Con questa definizione si indicano quelle entit\u00e0 statuali sorte nella regione e rispondenti agli stimoli della civilizzazione che ebbe luogo nell'India settentrionale nel millennio precedente. A differenza di altre civilizzazioni avvenute, ad esempio, in Europa ad opera dell'Impero Romano, l'indianizzazione del Sudest Asiatico fu un processo molto pi\u00f9 lento e graduale, visto che manc\u00f2 ogni forma di dominio diretto. Nonostante questo elemento, la religione, il pensiero politico, la letteratura, la mitologia e l'arte indiana penetrarono nei secoli le culture autoctone, divenendone parte integrante. La religione, la cultura, la corte, la struttura e l'ordinamento politico furono ispirati ai modelli indiani, la lingua di corte era il sanscrito, furono adottate le Leggi di Manu e fu introdotto un alfabeto basato sulla scrittura indiana. Dall'India furono inoltre importate tecniche d'irrigazione pi\u00f9 avanzate e si svilupparono anche tecniche di drenaggio dell'acqua.\nSe il ruolo dell'India nella cultura e nella storia del Funan fu indubitabilmente centrale, resta il fatto che dobbiamo ai cinesi la conoscenza delle notizie storiche pervenuteci. Le notizie pi\u00f9 antiche sono quelle riportate nel \"S\u0101ngu\u00f3 zh\u00ec\" (\"Storia dei tre regni\"), opera annalistica redatta nel 289 d.C. da Ch\u00e8n Sh\u00f2u (233-297), in cui sono ricordate due ambascerie funanesi intorno agli anni 225-230 e 243.\nUn'opera annalistica cinese pi\u00f9 tarda (la \"Storia della dinastia Li\u00e1ng\" o \"Li\u00e1ng sh\u016b\", redatta da Y\u00e1o Ch\u00e1 e Y\u00e1o S\u012bli\u00e1n entro il 636) riporta invece come gli inviati Cinesi K\u0101ng T\u00e0i e Zh\u016b Y\u012bng visitarono nel III secolo d.C. una terra da loro battezzata Funan. Bench\u00e9 composti prevalentemente da citazioni di altri testi, \u00e8 grazie al racconto di questi viaggiatori cinesi che sappiamo come i villaggi e i palazzi fossero fortificati, la zona fosse attiva nella costruzione di navi e navigli, gli utensili fossero a volte realizzati in argento, le tasse pagate in oro, gemme o essenze profumate, fosse praticata la schiavit\u00f9 e la giustizia amministrata mediante riti ordalici. Gli annali di Liang menzionano inoltre edifici costruiti su palafitte e statue di dei dalle molte braccia, confermando la tesi per cui lo scambio con l'India non fosse limitato al solo commercio ma includesse anche idee e manufatti religiosi.\nGli studiosi non possiedono elementi sicuri per identificare quale fosse la capitale del Funan, considerando anche che la sua natura statuale non era lontanamente paragonabile a ci\u00f2 che intendiamo per stato moderno. Bench\u00e9 per gli autori Cinesi fosse un impero unitario, il Funan sembrerebbe maggiormente assomigliare ai nostri occhi ad un insieme di citt\u00e0-stato e territori a volte in guerra tra loro, a volte pacificati e unificati. \nAl tempo della sua massima espansione, in ogni caso, il Funan e tutti i suoi principati si estendeva in un territorio molto vasto, includente quasi tutto il Sud-Est asiatico: la moderna Cambogia, il Vietnam del Sud, parti del Laos, della Thailandia e della Birmania, fino alla penisola malese.\nGli studiosi discutono ancora oggi sulla provenienza etno-linguistica del popolo funanese, che resta incerta vista la presenza di teorie diverse, secondo le quali la sua origine potrebbe derivare da un ceppo Austronesiano o - in alternativa - da uno Mon-Khmer. Secondo altri studiosi, invece, \u00e8 possibile ipotizzare una compresenza di popolazioni pre-indonesiane diverse giunte con ondate migratorie successive, a cui si aggiunse successivamente un ceppo mon-khmer.\nCi\u00f2 che \u00e8 invece certo \u00e8 che la regione aveva un porto di particolare rilievo nella regione, \u00d3c Eo, ed una grande citt\u00e0 pi\u00f9 a nord - probabilmente, almeno in un secondo tempo, la capitale - Angkor Borei. Il rilievo commerciale del regno del Funan \u00e8 non solo indicato dalle cronache cinesi, ma anche dai recenti ritrovamenti di spedizioni Francesi e Vietnamite nell'area di \u00d3c Eo: sculture votive e gioielleria indiana, monete romane del II secolo, specchi cinesi in bronzo e altri beni di consumo sono solo alcuni tra i ritrovamenti che testimoniano un vivace commercio internazionale. Secondo lo studioso tedesco Albrecht Dihle, \u00d3c Eo andrebbe identificato con il porto di Kattigara, indicato dal geografo ed erudito alessandrino Tolomeo. Secondo Dihle, i reperti scoperti ad \u00d3c Eo ben si adattano alla descrizione fornita da Tolomeo grazie alla testimonianza di un marinaio di nome Alessandro.\nA spiegare l'importanza raggiunta da un porto come \u00d3c Eo concorrono due ragioni: la prima \u00e8 l'interruzione delle vie terrestri di comunicazione verso la Cina a causa della crisi politica e dinastica del III secolo. L'insicurezza delle strade terrestri rese fondamentale il controllo delle vie marittime, che il Funan esercitave mediante il proprio dominio sull'istmo di Kra. La seconda \u00e8 il fatto che la navigazione avveniva al tempo largamente sottocosta, dando a porti intermedi sulla rotta (come \u00d3c Eo) un particolare rilievo.\nCon il progredire delle tecniche nautiche, per\u00f2, tale ruolo era destinato a ridimensionarsi: le navi potevano effettuare rotte in mare aperto, evitando lunghe navigazioni attorno alle coste. Un ruolo commerciale predominante fu assunto da altri porti, soprattutto indonesiani, come ad esempio quelli controllati dal regno di Srivijaya. Per \u00d3c Eo, ci\u00f2 signific\u00f2 il suo progressivo declino ed abbandono; per il regno del Funan, la conclusione di un periodo di grande prestigio e ricchezza.\nSulle modalit\u00e0 in cui il regno si disgreg\u00f2, tuttavia, manca l'accordo degli studiosi. Secondo una tesi pi\u00f9 risalente, basata anche su alcune tarde cronache cinesi, il Funan fu annientato con la forza e annesso da un diverso regno emergente sorto in una regione pi\u00f9 settentrionale: il regno del Ch\u0113n-la (o Zhenla). Una pi\u00f9 recente tesi si basa invece su una re-interpretazione sistematica delle fonti cinesi, grazie alla quale ricava la convinzione che non ci fu nessuna guerra tra Ch\u0113n-la e Funan, ma solo un progressivo e lento spostamento della popolazione funanese verso Nord, alla ricerca di nuove risorse dopo che le ricchezze derivanti dal commercio erano svanite. D'altra parte, le iscrizioni indicano come quasi tutte le famiglie regnanti nel Funan e nel Ch\u0113n-la fossero in qualche modo imparentate, ci\u00f2 deponendo a favore di un'ipotesi di trasferimento di poteri pi\u00f9 graduale e pacifica.\nOrganizzazione del regno.\nIl regno era molto probabilmente un'entit\u00e0 divisa in diversi regni e principati frequentemente in lotta gli uni contro gli altri; lo studioso Claude Jacques lo paragona alla Gallia di Vercingetorige.\nLa frammentazione etnica e morfologica del territorio contribuirono alla peculiare organizzazione territoriale e statuale del Funan e degli altri regni della zona.. Gli studiosi utilizzano per descrivere le relazioni internazionali intercorrenti tra gli stati della regione il concetto di \"mandala\", coniato dallo storico O. W. Wolters nel 1982. \"Mandala\" \u00e8 un termine sanscrito che vuol dire \"cerchio\".\nLa parola assume nella cultura buddista e induista significati religiosi e filosofici. Nella teoria di Wolters, invece, il \"mandala\" \u00e8 una metafora che indica come negli stati regionali il potere assumesse una forma simile a centri concentrici. In altre parole, gli stati non possedevano confini certi, ma aree di influenza variabili. Queste aree di influenza erano pi\u00f9 o meno vaste a seconda del periodo storico, ma non erano quasi mai esclusive. La genesi storica del fenomeno pu\u00f2 essere descritta cos\u00ec: dagli insediamenti dell'et\u00e0 del ferro emersero piccole citt\u00e0 che assoggettarono porzioni di territorio circostanti. Queste citt\u00e0 erano governate da autorit\u00e0 locali, che potevano poi essere sottomesse (mediante il pagamento di tributi, o \"bunga mas\") ad un'autorit\u00e0 centrale pi\u00f9 forte. La presenza di un re a cui pagare tributi non comportava quasi mai la perdita totale dell'autonomia amministrativa locale. Si tratta quindi di un sistema che enfatizzava il legame personale tra il capo locale e il suo re, piuttosto che l'aspetto di annessione territoriale. Inoltre, il sistema del \"mandala\" era spesso non-esclusivo: un tributario poteva essere legato a pi\u00f9 centri di influenza, anche contemporaneamente. \nLo stesso modello appena descritto pu\u00f2 essere utile a spiegare non solo le relazioni interne agli stati, ma anche il sistema di relazioni tra gli stati della regione. La teoria del \"mandala\" aiuta quindi a comprendere esattamente l'affermazione per cui il regno del Funan si estese dal sud del Delta del Mekong fino a comprendere porzioni dell'attuale Malesia (controllando lo stretto di Kra), Thailandia, Birmania, Cambogia e Vietnam.\nArte.\nGli scavi archeologici iniziati nel 1942 dall'archeologo francese Mallaret nella regione di \u00d3c Eo hanno portato alla luce monili e altri manufatti in oro e stagno e perle in pasta di vetro, oltre ad altri monili provenienti dai paesi con cui il Funan commerciava (specchi di forgia cinese, amuleti indiani, medaglioni romani).\nDal punto di vista artistico, tuttavia, le tracce pi\u00f9 significative lasciate dal regno del Funan sono rappresentate dal gruppo di statue dallo stile caratteristico che va sotto il nome di \"stile di Phnom Da\". Phnom Da \u00e8 una collina situata nei pressi di Angkor Borei presso cui molti esemplari di statue sono stati rinvenuti. Le statue ritrovate sono prevalentemente vishnuite e dimostrano una significativa omogeneit\u00e0. Esse possono essere morfologicamente ricondotte alla statuaria indiana del periodo Gupta: esse presentano infatti occhi a mandorla, arco delle sopracciglia quasi continuo, volto ovale, trattamento naturalistico dei dettagli anatomici. Nonostante i chiari richiami alla scultura Indiana, lo stile del Phnom Da \u00e8 comunque indipendente e distinto dal suo modello. Ad esempio, la postura delle statue \u00e8 diversa: pur richiamando il classico \"tribhanga\" (ossia la triplice flessione del corpo presente nella statuaria indiana), essa \u00e8 pi\u00f9 accennate e si presenta con una minore flessione del corpo sulla gamba d'appoggio e una minore accentuazione dei fianchi. Inoltre, i dettagli naturalistici dei corpi si accompagnano a volti umani lontani da ogni sensualit\u00e0 e quasi astratti. \nLa pi\u00f9 importante statua rinvenuta a Phnom Da \u00e8 in arenaria e raffigura un Vishnu di 2,87 metri di altezza. Tale statua \u00e8 stata identificata dagli studiosi con quasi assoluta certezza con l\"'Hari Kambujendra\" (\"Vishnu, Signore del Paese di Kambu\", cio\u00e8 degli Khmer) cui fa riferimento l'iscrizione K549 rinvenuta in un tempio poco distante dal luogo del ritrovamento, costruito in epoca molto pi\u00f9 tarda (XII secolo). La statua, scolpita in un unico blocco di arenaria, presenta un arco di sostegno sospeso sulla testa, cui sono agganciate le otto mani recanti i principali attributi della divinit\u00e0. Al momento del ritrovamento, la statua si trovava insieme a due figure di minore grandezza: la prima ritrae R\u0101ma l'eroe protagonista del \"Ramayana\" e misura 1,85 metri; la seconda effigia invece Balar\u0101ma, fratello maggiore di Krishna e misura 1,76 metri. Bench\u00e9 stilisticamente omogenee, non ci sono indicazioni precise sul fatto che tali statue costituissero un trittico. La loro datazione \u00e8 ipotizzata tra la fine del VI e l'inizio del VII secolo.\nLa presenza di un arco di appoggio intorno alla statua \u00e8 un ulteriore elemento di distacco dalla statuaria indiana. In effetti, la scultura in pietra indiana classica non perven\u00ec mai al tutto tondo, preferendo modalit\u00e0 realizzative che contemplavano la presenza di una stele in pietra come sfondo e sostegno di un rilievo molto alto. La statuaria khmer, al contrario, si pose subito alla ricerca di modalit\u00e0 di esecuzione che permettessero di allontanarsi il pi\u00f9 possibile dall'ingombro della stele, preferendo l'esecuzione a tutto tondo. L'abbandono completo del sostegno di sfondo si ebbe solo a partire dal IX secolo (quindi ben dopo lo stile del Phnom Da). Tuttavia, la presenza - attestata fin dal VI secolo - di statue in arenaria dotate di un arco di sostegno al posto dell'intera stele, \u00e8 un elemento significativo per comprendere come i risultati raggiunti pi\u00f9 tardi avessero una precisa origine estetica molto risalente nel tempo. L'arco di sostegno era particolarmente usato in presenza di divinit\u00e0 a pi\u00f9 braccia: l'arco serviva qui a fissare (anche mediante l'uso di traversine) gli avambracci o le mani, recanti gli attributi della divinit\u00e0. Nel caso di figure con due sole mani \u00e8 attestato l'uso di un diverso sistema per garantire il massimo sostegno alla statua pur senza appoggiare la stessa ad una stele: si tratta del metodo che consiste nel non scolpire la pietra posta tra le caviglie della figura. Questa modalit\u00e0, ad esempio, \u00e8 visibile nella statua di un Krishna Govardhana del VI-VII secolo, ossia di un avatara del dio Vishnu che solleva la montagna Govardhana per proteggere i pastori della zona da un terribile uragano.\nDa localit\u00e0 vicine ma diverse rispetto a Phnom Da provengono altri esempi di statuaria funanese, anch'essi in arenaria e tutti coevi rispetto a quelli di Phnom Da. Si tratta dei ritrovamenti effettuati a Vat Koh, Tuol Dai Buon, Kuk Trap, Tuol Kamnap, Ashram Maha Rosei. Pur con alcune specificit\u00e0 locali, emerge una complessiva unit\u00e0 stilistica rispetto allo \"stile di Phnom Da\", accompagnata da un'elevata capacit\u00e0 di realizzazione tecnica dei manufatti - quasi sempre di grande valore artistico. Questo elemento ha portato molti studiosi a chiedersi come artisti cos\u00ec raffinati fossero apparentemente scaturiti dal nulla, visto che nessuna scultura rignificativa ci \u00e8 giunta dai tre secoli precedenti. In effetti, \u00e8 possibile ipotizzare che i mercanti indiani abbiano importato statue di ridotte dimensioni (ad esempio bronzi), realizzati secondo lo stile del periodo Gupta, e che queste opere pi\u00f9 piccole siano state utilizzate come modelli. \u00c8 per\u00f2 alquanto improbabile che statue intere delle dimensioni di quelle di Phnom Da abbiano potuto affrontare un simile trasporto. Alcuni studiosi hanno proposto la tesi per cui nei secoli precedenti al VI la statuaria funanese sia stata realizzata con materiali deperibili come il legno, e che solo a partire dalla fine del VI secolo sia stata avviata una produzione in pietra. A conferma di questa tesi, gli studiosi riportano la circostanza che una di queste statue si \u00e8 eccezionalmente salvata, pervenendo fino ai nostri giorni: si tratta del Buddha ritrovato a Binh Dinh, una localit\u00e0 situata nell'attuale Vietnam e nel VI secolo ricompreso in territorio funanese. La statua, alta 1,35 metri, si \u00e8 preservata grazie al fatto di essere stata sepolta in un terreno paludoso ricco di allume e di sale), elementi che ne hanno ritardato la macerazione. Inoltre, il legno con cui \u00e8 stata realizzata la scultura appartiene ad una specie arborea(\"Calophyllum inophyllum\") il cui legno \u00e8 resistente alle termiti. La datazione del manufatto con il metodo del Carbonio-14 non ha dato tuttavia esiti definitivi, dimostrando che l'oggetto pu\u00f2 risalire al V-VI secolo, ma senza darne prova inconfutabile."}
{"id": "2553578", "revid": "1305772", "url": "https://it.wikipedia.org/wiki?curid=2553578", "title": "B Velorum", "text": "Secondo le designazioni di Bayer b Velorum e B Velorum sono due stelle distinte:"}
{"id": "2553579", "revid": "671029", "url": "https://it.wikipedia.org/wiki?curid=2553579", "title": "Statuto (Firenze)", "text": "Lo Statuto \u00e8 un quartiere di Firenze, amministrativamente ricompreso nel Quartiere 5. \u00c8 immediatamente periferico rispetto al Centro Storico nonch\u00e9 molto vicino alla Fortezza da Basso dalla quale \u00e8 separato dal torrente Mugnone. La zona comprende una vasta area urbana, di ampio rilievo urbanistico dato che vi si trovano una stazione ferroviaria e numerose strade importanti per la circolazione degli automezzi pubblici e privati.\nStoria e descrizione.\nVia dello Statuto, che d\u00e0 il nome alla zona, deve a sua volta l'intitolazione allo Statuto albertino, promulgato da Carlo Alberto il 4 marzo 1848. L'intitolazione risale al giugno 1924, sotto l'amministrazione di Antonio Garbasso.\nVia dello Statuto \u00e8 infatti la strada pi\u00f9 importante della zona, arteria per il traffico da e per la zona di Rifredi, l'Ospedale di Careggi, e tutta l'area metropolitana a nord del capoluogo, comprendente anche altri comuni, come Sesto Fiorentino. La strada \u00e8 tra l'altro conosciuta per i suoi negozi e il mercato mattiniero che si svolge nell'ampia strada trasversale di viale Lami, al centro del quartiere. Proprio i negozianti di via dello Statuto furono fautori dopo lunghe manifestazioni e raccolte di firme del referendum indetto il 17 febbraio 2008 (\"risultato poi solo con lo scopo consultativo\") sul passaggio della Linea 3 della rete tranviaria di Firenze che, a detta loro, \nIn via dello Statuto si trova la stazione di Firenze Statuto, progettata nel 1987 da Cristiano Toraldo di Francia e completata nel 1991."}
{"id": "2553581", "revid": "1305772", "url": "https://it.wikipedia.org/wiki?curid=2553581", "title": "D Velorum", "text": "Le designazioni di Bayer d Velorum e D Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553582", "revid": "1718925", "url": "https://it.wikipedia.org/wiki?curid=2553582", "title": "Monumento naturale Parco della Cellulosa", "text": "Il monumento naturale Parco della Cellulosa \u00e8 un'area naturale protetta istituita nel 2006 compresa nel quartiere Casalotti, nel comune di Roma.\nIl nome deriva dalla presenza di due zone un tempo sfruttate dall'ex Ente nazionale cellulosa e carta, collegate tra loro dal fosso Galeria. Il parco occupa una superficie di 100 ha.\nStoria.\nIl parco \u00e8 stato fortemente voluto da un gruppo di cittadini del quartiere che hanno costituito nel 2005 il Comitato per la Tutela e la Salvaguardia del Parco della Cellulosa, che ha visto il suo impegno per l'istituzione del parco a Monumento Naturale con il decreto del presidente della regione Lazio n. 165, 11 maggio 2006. Da allora i volontari del Comitato curano le aree verdi e organizzano numerose attivit\u00e0 nell'area, con il sostegno dei cittadini, delle numerose associazioni del territorio e collaborando con l'ente Romanatura in pi\u00f9 occasioni.\nFauna.\nL'avifauna annovera l'upupa, la poiana, il parrocchetto dal collare, l'allocco e la civetta. Si possono seguire le tracce dell'istrice, del tasso e della volpe.\nFlora.\nNel parco sono presenti l'eucalipto, la mimosa,il noce, il pino, la quercia, il leccio, l'alloro, l'acero americano, l'olmo, la broussonetia papyrifera. Lungo il fosso crescono in abbondanza l'equiseto e altre specie botaniche ripariali.\nAccessi.\nIn via di definizione. Il parco \u00e8 raggiungibile da via Casalotti con l'autobus n. 146, a partire dalla fermata Battistini della Metro A.\ne da fermata Cornelia della metro con l'autobus 905 si scende alla fermata Cellulosa S.Seconda\nAttivit\u00e0.\nTra le attivit\u00e0 che si sono svolte nel parco della Cellulosa ci sono il riuso del legno, con l'Atelier del legno, le gare di orienteering, le mostre fotografiche, varie attivit\u00e0 ludiche e cultural-ambientali volte al coinvolgimento del quartiere. \nNel parco \u00e8 disponibile su richiesta anche l'accesso alla zona wi-fi."}
{"id": "2553585", "revid": "1305772", "url": "https://it.wikipedia.org/wiki?curid=2553585", "title": "E Velorum", "text": "Le designazioni di Bayer e Velorum e E Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553586", "revid": "19580", "url": "https://it.wikipedia.org/wiki?curid=2553586", "title": "Tedeschi della Finlandia", "text": ""}
{"id": "2553594", "revid": "838137", "url": "https://it.wikipedia.org/wiki?curid=2553594", "title": "Stella Artois Championships 1994 - Doppio", "text": "Il doppio del Stella Artois Championships 1994 \u00e8 stato un torneo di tennis facente parte dell'ATP Tour.\nTodd Woodbridge e Mark Woodforde erano i detentori del titolo, ma hanno perso in finale 3\u20136, 7\u20136, 6\u20134 contro Jan Apell e Jonas Bj\u00f6rkman.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2553596", "revid": "404449", "url": "https://it.wikipedia.org/wiki?curid=2553596", "title": "Glogovat", "text": ""}
{"id": "2553597", "revid": "1305772", "url": "https://it.wikipedia.org/wiki?curid=2553597", "title": "H Velorum", "text": "Le designazioni di Bayer per le stelle h Velorum e H Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni puntano qui. Le stelle sono:"}
{"id": "2553604", "revid": "1318658", "url": "https://it.wikipedia.org/wiki?curid=2553604", "title": "Circo di Gavarnie", "text": "Il circo di Gavarnie (in francese: \"cirque de Gavarnie\"; in lingua occitana \"Circ de Gavarnia\", in dialetto guascone \"area de Gavarnia\") \u00e8 un circo naturale di tipo glaciale situato nel massiccio montagnoso dei Pirenei, nel territorio del comune francese di Gavarnie (Alti Pirenei) nella regione dei Midi-Pirenei.\nDescrizione.\nEsso fa parte del Parco nazionale dei Pirenei ed \u00e8 stato classificato nel 1997 Patrimonio dell'umanit\u00e0 da parte dell'UNESCO nell'ambito del Monte Perdido.\nEsso \u00e8 circondato da numerose cime: la Gran cima d'Astazou, la cima del Marbor\u00e9, la cima della Cascata orientale, la Torre di Gavarnie, il cappuccio di Gavarnie e la cima del Taglione (in francese \"Taillon\").\nAl centro del circo vi sono le cascate di Gavarnie, la maggiore delle quali, alta 422\u00a0m, \u00e8 la cascata pi\u00f9 alta d'Europa. Esse costituiscono la sorgente del torrente Gave de Gavarnie che forma poi il fiume \"Gave de Pau\", affluente del fiume Adour.\nIl circo ha un diametro di sei chilometri. I terreni di calcare grigio, ocra o rosato si elevano fino a 3.000 metri s.l.m. e la zona \u00e8 un esempio di falda di \"carreggiamento\".\nL'altezza delle pareti del circo di Gavarnie giunge fino a 1.500 metri in tre piani successivi, separati da banchine di pendenza inferiore. Fa parte del circo anche la breccia di Orlando, curiosit\u00e0 geologica, incisione glaciale, che pu\u00f2 essere raggiunta dal \"Refuge des Sarradets\", un rifugio di montagna, con circa un'ora di cammino.\nIl circo di Gavarnie \u00e8 una delle localit\u00e0 pi\u00f9 visitate dai turisti nei Pirenei.\nFlora.\nLa presenza d'esemplari d\"'aconito antora\" a fiori blue \u00e8 stata rilevata nel settembre 1839. Johan Emanuel Zetterstedt ha enumerato circa cento piante trovate a Gavarnie, fra le quali zafferano maggiore, anemone giallo, ranuncolo-erba tora e alpestre, ranuncolo flavagello, \"aquilegia pyrenaica\", \"coincya cheiranthos\", erucastro comune, \"barbarea verna\", \"draba tomentosa\", pritzelago alpina, viola gialla, \"reseda glauca\", poligala amarella, silene alpestre, \"saponaria caespitosa\", \"gypsophila repens\", \"sagina saginoides\", \"arenaria ciliata\" e \"purpurascens\", peverina a foglie strette, geranio cenerino, etc.\nCollegamenti esterni.\nin francese:"}
{"id": "2553608", "revid": "1305772", "url": "https://it.wikipedia.org/wiki?curid=2553608", "title": "I Velorum", "text": "Le designazioni di Bayer i Velorum e I Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553611", "revid": "1305772", "url": "https://it.wikipedia.org/wiki?curid=2553611", "title": "K Velorum", "text": "Le designazioni di Bayer k Velorum e K Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553613", "revid": "420108", "url": "https://it.wikipedia.org/wiki?curid=2553613", "title": "Tartaruga naso di porcello", "text": ""}
{"id": "2553615", "revid": "1305772", "url": "https://it.wikipedia.org/wiki?curid=2553615", "title": "L Velorum", "text": "Le designazioni di Bayer l Velorum e L Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553616", "revid": "420108", "url": "https://it.wikipedia.org/wiki?curid=2553616", "title": "Tartaruga muso di porco", "text": ""}
{"id": "2553617", "revid": "1305772", "url": "https://it.wikipedia.org/wiki?curid=2553617", "title": "M Velorum", "text": "Le designazioni di Bayer m Velorum e M Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553618", "revid": "426330", "url": "https://it.wikipedia.org/wiki?curid=2553618", "title": "Associazione Sportiva Dilettantistica Castelsardo", "text": "LAssociazione Sportiva Dilettantistica Castelsardo, meglio nota come Castelsardo Calcio o semplicemente Castelsardo, \u00e8 una societ\u00e0 calcistica italiana con sede a Castelsardo in provincia di Sassari.\nHa raggiunto il suo punto massimo negli anni novanta disputando diversi campionati di quarta serie, attualmente milita in Seconda Categoria.\nStoria.\nNel 1958 nacque a Castelsardo la U.S. La Rocca che, partecipando ai campionati CSI fino al 1962, rappresent\u00f2 la cittadina in ambito calcistico. Per la stagione 1962-1963 l'Unione Sportiva La Rocca prender\u00e0 parte alla prima stagione FIGC, nel campionato di Seconda Categoria, in girone E. Due anni dopo, a partire dalla stagione 1964-1965, una nuova squadra castellanese prender\u00e0 parte al campionato di Terza Categoria: si \u00e8 costituita anche una seconda societ\u00e0, il Gruppo Sportivo Castelsardo (nota con il nome di La Punta), che dalla stagione successiva ha partecipato al Campionato FIGC di Terza Categoria. Nell'estate del 1967 le due societ\u00e0 si uniranno, a costituire l'Unione Sportiva Dilettantistica Castelsardo.\nPasseranno tre anni per vedere il primo trionfo e la prima promozione in Prima Categoria, nella quale permarr\u00e0 due soli anni e torner\u00e0 nella stagione 1976-1977. Quattro anni dopo il primo trionfo in Prima Categoria porter\u00e0 il Castelsardo a militare in Promozione, l'allora massimo livello regionale, fino ad essere ammessa al nuovo campionato di Eccellenza dopo il campionato di Promozione Sardegna 1990-1991: il Castelsardo sar\u00e0 la prima squadra sarda a vincere il nuovo campionato di Eccellenza, nella stagione 1991-1992. A partire dalla stagione 1992-1993, l'U.S. Castelsardo permarr\u00e0 per 7 stagioni consecutive in Serie D, retrocedendo nel 1999 e tornandovi nel 2008 come semifinalista della Coppa Italia Dilettanti, dopo aver vinto la Coppa Italia Dilettanti Sardegna. \nRimarr\u00e0 in quarta serie fino al 2010, anno nel quale torner\u00e0 in Eccellenza, dalla quale retroceder\u00e0 in Promozione nella stagione 2015-2016, dopo stagioni altalenanti tra le due massime serie regionali. Nella stagione di Promozione Sardegna 2016-2017, il Castelsardo si salver\u00e0 ai play-out.\nNel 2018 l'Unione Sportiva Dilettantistica Castelsardo si fonde con il Li Punti, trasferendo a Sassari l'attivit\u00e0 per disputare l'Eccellenza, ma andando via dalla citt\u00e0 castellanese.\nNel 2019 un gruppo fuoriuscito dalla societ\u00e0 Giglio, unica squadra rimasta nel comune dell'Anglona, decide di riformare una squadra che prendesse l'eredit\u00e0 storica della societ\u00e0 rossobl\u00f9 e fonda cos\u00ec la Associazione Sportiva Dilettantistica Castelsardo, riesumando lo stemma della vecchia societ\u00e0 e ripartendo dalla Terza categoria. L'anno successivo ottiene la promozione in seconda categoria.\nColori e simboli.\nColori.\nI colori della maglia dell'Associazione Sportiva Dilettantistica Castelsardo sono il rosso ed il blu.\nSimboli ufficiali.\nStemma.\nLo stemma \u00e8 uno scudo semplice, di cornice blu e fondo rosso, sopra il quale campeggia la scritta bianca su fondo blu A.S.D. Castelsardo ed all'interno del quale si trova il simbolo della cittadina: il castello aragonese.\nPalmar\u00e8s.\nCompetizioni regionali.\n1970-1971 , 1975-1976 \n1979-1980 , 1987-1988 \nTifoseria.\nL'attuale tifoseria del Castelsardo \u00e8 capeggiata dal gruppo Nuova Armata XII Castelsardo, che prende le orme della vecchia Armata Rossoblu.\nGemellaggi e rivalit\u00e0.\nL'Armata Rossoblu sosteneva un gemellaggio con i Brigadores di Nulvi, rinnovato in un'amicizia conseguita ultimamente dalla Nuova Armata."}
{"id": "2553619", "revid": "420108", "url": "https://it.wikipedia.org/wiki?curid=2553619", "title": "Tartaruga muso di porcello", "text": ""}
{"id": "2553620", "revid": "1305772", "url": "https://it.wikipedia.org/wiki?curid=2553620", "title": "Q Velorum", "text": "Le designazioni di Bayer q Velorum e Q Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553622", "revid": "1305772", "url": "https://it.wikipedia.org/wiki?curid=2553622", "title": "Y Velorum", "text": "Le designazioni di Bayer y Velorum e Y Velorum sono distinte; a causa di limitazioni del software di Wikipedia che forza la lettera iniziale maiuscola, entrambe le designazioni portano qui. Le stelle sono:"}
{"id": "2553623", "revid": "767487", "url": "https://it.wikipedia.org/wiki?curid=2553623", "title": "Milan Indoor 1994", "text": "Il Milan Indoor 1994 \u00e8 stato un torneo di tennis giocato sul sintetico indoor. \u00c8 stata la 17\u00aa edizione del Milan Indoor, che fa parte della categoria Championship Series nell'ambito dell'ATP Tour 1994. Si \u00e8 giocato a Milano, Italia, dal 7 al 14 febbraio 1994.\nCampioni.\nSingolare.\n Boris Becker ha battuto in finale Petr Korda, 6-2, 3-6, 6-3\nDoppio.\n Tom Nijssen / Cyril Suk hanno battuto in finale Hendrik Jan Davids / Piet Norval, 4-6, 7-6, 7-6"}
{"id": "2553626", "revid": "74801", "url": "https://it.wikipedia.org/wiki?curid=2553626", "title": "Ramon d'Abadal i de Vinyals", "text": "Biografia.\nMembro di un'antica famiglia originaria di Osona, di tradizioni latifondiste, suo zio, Ram\u00f3n de Abadal y Calder\u00f3, era un importante esponente locale del partito conservatore della \"Lliga Regionalista\", a cui inizialmente ader\u00ec anche il giovane Abadal. Frequent\u00f2 l'Universit\u00e0 di Barcellona dove si laure\u00f2 nel 1911 conseguendo nello stesso anno un dottorato di ricerca presso l'Universit\u00e0 di Madrid, con una tesi dal titolo \"es Partides a Catalunya durant L'Edat Mitjana\". Di ritorno a Barcellona prosegu\u00ec gli studi presso l'istituto \"Estudis Universitaris Catalans\" dove entr\u00f2 in contatto con lo storico ed intellettuale Antoni Rubi\u00f3 i Lluch, che divenne uno dei suoi maestri. Grazie a quest'ultimo e al medievalista Ferran Valls i Taberner, form\u00f2 un folto gruppo di giovani studiosi che si dedicarono allo studio della storia giuridica della regione catalana.\nIl suo interesse si sposta soprattutto sull'Alto Medioevo, sul periodo carolingio, e la Spagna visigota. Tra le sue maggiori opere: \"Catalu\u00f1a carolingia\" (1926-50 e 1955), \"Los primeros condes catalanes\" (1958). Dal 1963 al 1966 contribu\u00ec alla stesura dell\"'Historia dels Catalans\"."}
{"id": "2553632", "revid": "263988", "url": "https://it.wikipedia.org/wiki?curid=2553632", "title": "Danza del ventre", "text": "Il termine danza del ventre, (in arabo \"raqs sharqi\", \u0631\u0642\u0635 \u0634\u0631\u0642\u064a, danza dell'est, inteso come parte orientale del mondo arabo) indica la danza classica che si \u00e8 sviluppata nelle corti principesche del medioriente; lo stesso termine, in un senso pi\u00f9 vasto, indica tutte le versioni che questa danza ha avuto fino ai giorni nostri, comprendendo anche tutte le varie contaminazioni avvenute attraverso il contatto con differenti aree geografiche e popoli. Ne esistono numerosi stili, che si differenziano in base alla provenienza geografica e alla musica che li caratterizza. Con l'evoluzione, la danza inizia a essere un elemento ricorrente nella vita dell'uomo, e, oltre ad accompagnare riti di preghiera, inizia ad accompagnare momenti di aggregazione, comunicazione, svago e rappresentazione del quotidiano; in questo scenario entrano anche gli uomini a far parte di questa danza molto antica e ricca di storia e significati.\nSe ne possono distinguere diversi stili, molti danzati esclusivamente dalle donne e alcuni da uomini, altri, solitamente quelli pi\u00f9 caratterizzanti come il folklore, sono praticati da entrambi.\nStoria.\nLa danza del ventre \u00e8 originaria del Marocco, Algeria, Tunisia, Egitto e dei paesi arabi, eseguita soprattutto, ma non esclusivamente, dalle donne.\n. In tutti i paesi arabi \u00e8 conosciuta e riconosciuta come parte integrante della tradizione artistica e soprattutto dei momenti di divertimento e di festa. Bench\u00e9 sia originaria, come il nome in arabo indica, dei Paesi del Medio-Oriente centralmente l'Egitto, ma anche Libano, Iraq, Turchia, \u00e8 conosciuta e apprezzata anche nei paesi del Maghreb, l'occidente arabo (maghreb \u00e8 il termine arabo che indica il luogo in cui il tramonta il sole), come Tunisia, Algeria, Marocco.\nDurante la Campagna d'Egitto di Napoleone, i soldati francesi vennero a contatto con questa danza: provenendo da una societ\u00e0 relativamente puritana, il movimento sinuoso dei corpi delle danzatrici veniva percepito come un potente afrodisiaco. \nDanza del ventre.\nLa danza del ventre \u00e8 tradizionalmente praticata dalle donne poich\u00e9 esprime interamente femminilit\u00e0, vitalit\u00e0 e sensualit\u00e0. \u00c8 unica nel suo genere: esistono diversi stili che cambiano a seconda del Paese d'origine, come la danza col velo. In generale, questa danza \u00e8 caratterizzata dalla sinuosit\u00e0 e dalla sensualit\u00e0 dei movimenti: \u00e8 di effetto sia con musiche ritmate che lente. Di solito \u00e8 praticata da danzatrici professioniste.\nLe danze popolari nel mondo arabo.\nLa bibliografia di riferimento, si basa prevalentemente sulle opere redatte dai viaggiatori occidentali che nel secolo scorso esplorarono un mondo a loro quasi sconosciuto.\nL'opera che ad avviso di molti costituisce la pietra miliare sulle \"riscoperte\" per uno studio delle tradizioni culturali dell'Egitto \u00e8 sicuramente quella dell'inglese Edward William Lane \"The Manners &amp; Customs of the Modern Egyptians\", pubblicato da J. M. Dent &amp; sons Ltd. New York 1908, su testo del 1836. In questa opera, un vero spaccato di vita sociale, sono riportate utilissime informazioni sulla vita quotidiana in Egitto ai primi dell'Ottocento. Relativamente alla specifica trattazione, sulle danzatrici Ghawazee, esistono per\u00f2 diverse interpretazioni che, messe in relazione con altri testi dello stesso periodo, creano non poca confusione. Il punto in questione \u00e8 rappresentato dalla confusione che nasce dalle due contemporanee ma ben distinte figure professionali: le Awalim e le Ghawazee. Le prime, come gi\u00e0 ampiamente descritto nella sezione a loro dedicata \"Musica, canto e danza delle Almeh d'Egitto\", appartenevano ad una pi\u00f9 elevata classe sociale (almeh, al plurale awalim, significa colta, sapiente, derivando dalla radice ALM che indica il conoscere) non si esibivano in rappresentazioni pubbliche e di strada, mentre le danze descritte dai viaggiatori erano prevalentemente quelle delle Ghawazee, danzatrici zingare.\nSecondo la descrizione riportata da Wendy Buonaventura nel suo libro \"Il serpente e la sfinge\", nell'Egitto del IX secolo, al tempo di Harun al Rashid, periodo questo considerato come l'et\u00e0 d'oro della musica e delle arti nel mondo Arabo, la presenza di danzatrici non aveva confronti con l'esiguo numero di cantanti. Si scelse quindi di istruire alcune di queste danzatrici anche nell'arte della musica e del canto. Il risultato fu quello di avere avuto sino alla met\u00e0 del XX secolo delle superbe interpreti abili sia nella danza, nel canto e nella musica.\n\u00c8 proprio la ricevuta \"istruzione\" che rendeva questa categoria estremamente raffinata e privilegiata a cui era consentito l'ingresso agli ambiti sociali pi\u00f9 ristretti e primo tra tutti il riservatissimo Harem.\nLe Awalim, sicuramente pi\u00f9 raffinate e appartenenti ad una classe sociale pi\u00f9 elevata avevano libero accesso ed erano assai gradite presso i ranghi sociali pi\u00f9 elevati, esibendosi prevalentemente in presenza di un pubblico femminile nelle arti del canto e della danza con eleganza ed estrema raffinatezza. Altra particolarit\u00e0 che distingueva questa specifica categoria, era la rigida consuetudine di portare sempre, a differenza delle ghawazee, il velo nei luoghi pubblici.\nEsiste purtroppo, in merito a questo argomento, molta confusione in quanto nelle descrizioni riportate da molti autori del XVIII e XIX secolo la figura della Almeh viene confusa con quella delle famose interpreti Ghawazee.\nSenza approfondire troppo l'argomento vista la complessit\u00e0, le contraddittorie e poco certe fonti di provenienza credo sia pi\u00f9 logico accennare solo per grandi linee alle ipotesi formulate in merito alla presenza delle Ghawazee, come di altre popolazioni nomadi sia nel bacino del Mediterraneo che in Europa. Interessante al riguardo \u00e8 l'articolo di Giovanni Canova \"Notizie sui Nawar e sugli altri gruppi zingari presenti in Egitto\" nell'antologia \"La bisaccia dello Sheikh\", Universit\u00e0 degli Studi di Venezia, 1981 che ipotizza che gli zingari d'Egitto provengano da una grande migrazione di un unico ceppo etnico, linguisticamente diverso da quello finale, che, abbandonando le regioni dell'Asia centrale, mosse su direttrici diverse: una delle quali in direzione della penisola Arabica, con la successiva penetrazione nel territorio Nord Africano, e forse attraverso questo prosegu\u00ec l'accesso in Europa attraverso la Spagna. (Il nome inglese \"Gipsy\" \u00e8 stato per lungo tempo considerato una corruzione del termine \"Egyptian\", e infatti per lungo tempo si \u00e8 pensato alla possibile provenienza degli \"zingari\" dal territorio Egiziano - cosa anche questa ancora da dimostrare). Un altro flusso, spostandosi invece verso le coste dell'Anatolia, risal\u00ec i Balcani per raggiungere il cuore dell'Europa Centrale. In questo caso la presenza di Zingari detti \"Cingene\" in territorio Turco \u00e8 databile intorno al XII secolo e le successive migrazioni verso l'Europa centrale vengono indicate intorno al 1300.\nDi altre popolazioni zingare sono ben documentate le tracce durante la originaria espansione dell'Impero Ottomano, ad esempio i Cingene, in quanto, oltre che ad essere presentii nella vita sociale, facevano anche parte delle regolari truppe militari impegnate contro gli eserciti Cristiani. Delle citate Ghawazee invece, si hanno notizie molto pi\u00f9 tarde, documentate solo a partire dalla fine del XVII secolo. Dal periodo della spedizione Napoleonica (1798) in poi, la presenza delle \"Ghawazee\" viene sempre pi\u00f9 segnalata dai racconti di viaggio e dalle cronache, e ad esse si attribuisce la pi\u00f9 viva tradizione popolare Egiziana nel settore della Danza.\nCon l'arrivo delle truppe Napoleoniche al Cairo, come gi\u00e0 ampiamente illustrato, l'altra categoria di Danzatrici-musiciste, le Awalim (anche dette Almee, francesizzando il termine arabo), abbandon\u00f2 i luoghi di origine per non esibirsi alla presenza di un pubblico invasore e principalmente maschile. Questa condizione invece non turb\u00f2 affatto le Ghawazee che contrariamente alle prime e per tradizione artiste di strada, familiarizzarono con le truppe Francesi. Lo stretto contatto con le truppe militari fu anche segnato da terribili episodi che portarono al conseguente allontanamento delle troppo \"disponibili\" danzatrici dalla citt\u00e0 del Cairo.\nQuattrocento Ghawazee furono \"giustiziate\" (decapitate e gettate nel Nilo) allo scopo di dare un esempio al fine di sedare i ripetuti incidenti che si verificavano tra le truppe. Questo atto di terribile \"barbarie\" legittimato dai generali francesi port\u00f2 gradualmente tali personaggi, ritenuti scomodi e indecorosi, agli occhi dell'invasore occidentale, verso l'allontanamento dai grandi centri. La \"sorte\" delle Ghawazee, e il loro definitivo allontanamento dalla vita e le rappresentazioni nei grandi centri urbani quali Il Cairo, venne segnata dall'allora reggente Muhammed Ali, che nel 1834 ne ordin\u00f2 l'allontanamento immediato verso le campagne e le citt\u00e0 del sud, infliggendo pene severissime a chiunque contravvenisse al divieto imposto. Si potevano ampiamente quanto facilmente ammirare al sud dell'Egitto. I diari di viaggio di Flaubert \"Viaggio in Egitto\" ne parlano ampiamente.\nDi questa particolare condizione, creatasi assai fortunosamente, a trarne gran vantaggio furono i \"K\u00f6\u00e7ek\" (danzatori uomini, che in abiti femminili interpretavano danze e ruoli destinati alle donne), banditi anche loro nello stesso periodo per motivi di ordine pubblico dalla vicina Turchia dal Sultano Mahmut II. Quando, gli esuli \"Kocek\" arrivarono in Egitto si integrarono con un'altra schiera di danzatori \"simili\" e gi\u00e0 presenti in Egitto, conosciuti con il nome di \"Khawals\". La presenza dei Khawals egiziani \u00e8 stata anche documentata dallo scrittore E. W. Lane nel suo gi\u00e0 citato testo. Questi nuovi \"particolari\" soggetti, i Kocek, furono rapidamente accettati, in quanto assai raffinati nel vestire, dai modi gentili e padroni nell'arte della danza, si integrarono e a volte sostituirono le danzatrici Ghawazee allontanate dalle aree metropolitane.\nNon \u00e8 poi affatto raro che in questo stesso periodo alcuni dei numerosi visitatori occidentali abbiano assistito a spettacoli di danza eseguiti da uomini credendoli delle \"autentiche\" danzatrici egiziane. Un'analoga circostanza \u00e8 anche descritta nel libro del 1929, \"Viaggio in Oriente\", dallo scrittore G\u00e9rard de Nerval che fu incredulo e stupefatto spettatore di uno spettacolo simile.\nLa condizione sociale delle Ghawazee egiziane (conquistatore) ballerine- prostitute, risulta dalle informazioni in nostro possesso, simile a quella di tutte le popolazioni \"zingare\", una vita prevalentemente relegata ai bordi delle societ\u00e0 cos\u00ec dette pi\u00f9 evolute. Anche in questo caso vale a dire nel mondo arabo e Berbero del XVIII secolo valeva la stessa regola e le Ghawazee appartenenti alla schiera delle trib\u00f9 nomadi, viveva al di fuori dei grandi centri urbani in accampamenti provvisori. \nLa discutibile \"cattiva\" reputazione di cui godevano tali danzatrici, malviste anche dagli esponenti religiosi, impediva loro l'accesso ai riservati Harem ed era ritenuto sconveniente ospitare una \"zingara\" nella propria abitazione. Anche se in molte celebrazioni, quali matrimoni, circoncisioni ecc, veniva loro concesso di esibirsi, questo avveniva quasi sempre in luoghi all'aperto. La reputazione delle Ghawazee non \u00e8 di molto dissimile da quella che accomuna le Ouled Nail .\n\u00c8 comunque logico che i viaggiatori occidentali potessero vedere facilmente soltanto questo tipo di danzatrici, poich\u00e9 nessuna donna \"seria\" si sarebbe esibita di fronte ad un pubblico di uomini, per di pi\u00f9 stranieri!\nLa presenza iconografica di cui siamo in possesso, permette come gi\u00e0 accennato, di porre l'attenzione anche su quelle che sono le caratteristiche sia del vestiario che della danza. In merito all'abbigliamento, anche in questo caso minuziosamente descritto da Lane e molti altri coevi autori e riccamente illustrato da grandi artisti quali Prisse e David Roberts nelle sue dettagliatissime litografie, risulta evidente la stretta somiglianza con l'abbigliamento dello stesso periodo in uso presso le Cingene Ottomane rappresentate nelle splendide miniature dell'artista Levni. Segnaliamo il libro \"La femme dans la peinture orientaliste di Lynne Thornton, Acr Editions 1993.\nIl vestiario, prevedeva nelle sue diverse combinazioni l'uso variabile sia di un lungo che un corto abito. Quello lungo, detto \"Yelek\", che generalmente stretto in vita e dall'ampia scollatura era indossato lasciato aperto dalla vita sino ai piedi. Il pi\u00f9 corto, pi\u00f9 simile ad un corpetto era lungo sino al giro vita e sempre dalla profonda scollatura era aderente in vita.\nLe prime notizie documentate sull'esistenza negli harem Egiziani di \"donne musiciste\" abili sia nella danza che nel canto si devono attribuire agli scritti del Francese Savary risalenti al 1785. Da questa data in poi, come gi\u00e0 accennato, la limitata documentazione di cui disponiamo confonde spesso queste due differenti ma ben distinte \"figure professionali\", le Awalim e le Ghawazee, anche perch\u00e9 molto spesso i pittori orientalisti facevano riferimento a racconti e fantasie, poich\u00e9 in parecchi casi non erano neppure mai stati in un paese del Medio Oriente. Anche avvalendoci del supporto visivo, quello che per intenderci \u00e8 stato rappresentato nelle opere degli esponenti della corrente degli orientalisti, non permette una chiara distinzione di queste due ben distinte interpreti. Due tra dipinti pi\u00f9 noti, \"The Dance of the Almeh\" e \"Almeh with pipe\" entrambi eseguiti dal grande Jean-Leon Gerome, raffigurano tutti e due una \"ipotetica\" quanto forse improbabile Almeh.\nLe due raffigurazioni, ovviamente simili tra loro differiscono fortemente dalle seppur esigue informazioni di cui siamo in possesso. L'abbigliamento, l'assenza del velo e la rappresentazione di fronte ad un pubblico \"esclusivamente\" maschile lascia pensare ad un'interpretazione pi\u00f9 vicina alle caratteristiche di una Ghawazee piuttosto che ad un'almeh. Anche il solo confronto visivo con la prima immagine \"Almee ou danseuse egyptienne\" mette in evidenza la netta discrepanza con un abbigliamento fondamentalmente diverso e decisamente pi\u00f9 \"castigato\".\nLa diversit\u00e0 di informazioni in nostro possesso \u00e8 quindi molto contraddittoria e non permette una valutazione effettiva sull'argomento. Si deve forse alla originaria danza delle Almeh l'attuale Raqs Sharqi che trova nella raffinata esecuzione e nella elegante gestualit\u00e0 delle braccia la sua forse pi\u00f9 possibile erede.\nLa figura delle Almee, rinomate nelle arti canore, musicali e della danza, ha il suo inevitabile declino intorno agli anni 30. Epoca questa di cambiamenti che contrariamente ad una propria origine culturale mirata allo straordinario connubio tra canto e danza, si sposta esclusivamente verso l'intrattenimento visivo ed esibizionistico sviluppandosi secondo direttrici prettamente occidentali che portarono a quella particolare esecuzione della danza comunemente detta stile \"cabaret\".\nGli stili.\nPer una maggior conoscenza della danza del ventre occorre classificare i numerosi stili in alcune categorie principali.\nCi sono diverse coreografie con l'uso di vari veli, fino a 7, che portano la sensazione di mistero. Non c'\u00e8 nessun legame fra le coreografie create, con la danza praticata nei riti di magia. La proposta \u00e8 di promuovere gioia e il benessere delle donne, portando la bellezza, la femminilit\u00e0 attraverso quest'arte.\nGli accessori.\nLa danza viene spesso accompagnata da numerosi accessori tra i quali troviamo:\nC'\u00e8 da specificare che molti degli stili sopra elencati non sono di origine medio orientale ma molti sono stati importati dall'occidente come le ali di iside e la spada."}
{"id": "2553634", "revid": "1305772", "url": "https://it.wikipedia.org/wiki?curid=2553634", "title": "The Battle of Five Armies", "text": "The Battle of Five Armies altro titolo \"Great Battles of Middle Earth: The Battle of Five Armies\" (in italiano, \"La battaglia dei Cinque Eserciti\" o \"Grandi Battaglie della Terra di Mezzo: La battaglia delle 5 armate\"), \u00e8 un wargame oltre che tattico anche strategico di tipo tridimensionale di genere \"fantasy\", prodotto e pubblicato dall'azienda Games Workshop nell'anno 2005.\nFa parte della linea dei cosiddetti Specialist Games, cio\u00e8 quei \"giochi per specialisti\" quindi destinati principalmente ai veterani di questo passatempo; per ci\u00f2 solamente proposti in confezioni complete di tutto il materiale che occorre per iniziare subito senza bisogno di aggiunte successive, ma piuttosto complessi, che per\u00f2 ricevono pochi aggiornamenti sia per quanto riguarda le miniature, sia per quanto riguarda le regole e che inoltre sono pi\u00f9 difficili da trovare nei negozi (spesso reperibili solo su \"internet\").\nGioco.\n\"The Battle of Five Armies\" ha miniature da 10mm e fa uso di alcuni elementi scenici (monti e fiumi) per l'ambientazione riproducendo quanto pi\u00f9 fedelmente possibile la Battaglia dei Cinque Eserciti, lo scontro armato conclusivo narrato dallo scrittore J. R. R. Tolkien nel libro Lo Hobbit, che pu\u00f2 essere considerato il primo della saga del \"Signore degli anelli\" e di fatto un antefatto degli altri \"libri della serie\".\nIl gioco \u00e8 basato sul regolamento di un altro titolo della casa di produzione sviluppato autonomamente cio\u00e8 Warmaster anch'esso a tema \"fantasioso\", che si fa pure questo con moltissime miniature piccole \"imbasettate\" insieme per poter essere gestite meglio e raggruppate in modo ottimale."}
{"id": "2553647", "revid": "184755", "url": "https://it.wikipedia.org/wiki?curid=2553647", "title": "Giovanni Toscani", "text": "Biografia.\nNato presumibilmente nel 1372, era figlio di Francesco Toscani e visse a Firenze nel distretto di San Giovanni, nel quartiere del drago, come si evince dai dati riportati nel catasto del 1427. Era noto col nome convenzionale di Maestro della Crocifissione Griggs, dalla sua opera pi\u00f9 celebre, una crocifissione un tempo conservata nella collezione Griggs e adesso a New York al Metropolitan Museum, finch\u00e9 L. Bellosi (1966) non ne ha riconosciuto la personalit\u00e0 anagrafica in quella di un Giovanni Toscani.\nRisulta iscritto alla Compagnia di San Luca, la compagnia a cui si iscrivevano i pittori, nel 1424. \u00c8 rimasta traccia di un pagamento da lui ricevuto nel 1423 e nel 1424 per dei lavori di arredamento realizzati nella cappella Ardinghelli nella Basilica di Santa Trinita a Firenze. Mor\u00ec a Firenze il 2 maggio del 1430.\nPer quanto molta parte della storiografia pi\u00f9 recente, a partire dallo stesso Bellosi, abbia poi ritenuto l'opera ora a New York del Beato Angelico e non del Toscani, in realt\u00e0 la vecchia attribuzione risulta assai pi\u00f9 convincente, perch\u00e9 la cosiddetta \"Crocifissione Griggs,\" per il suo cromatismo torbido e il suo linearismo accentuato pu\u00f2 essere accostata all'Angelico solo alla lontana, mentre \u00e8 ben in sintonia con la migliore produzione del Toscani, specie quella della sua fase matura. Giovanni \u00e8 partito da un'adesione agli ambienti tardo gotici fiorentini (Jacopo di Cione, Niccol\u00f2 di Pietro Gerini), sia pure con una dolcezza dell'impasto cromatico e una saldezza plastica a questi sconosciuta, come testimoniano la \"Madonna col Bambino\" del Museo Bandini a Firenze e \"L'incredulit\u00e0 di S. Tommaso\" della Galleria dell'Accademia sempre a Firenze, dove pure si trova una \"Madonna e Santi\" dove il nostro pittore comincia ad essere sensibile anche all'insegnamento di Masolino da Panicale. Al 1423/24 appartengono gli affreschi, documentati, della cappella Ardinghelli a Firenze, in cui la vicinanza a Masolino appare ancora pi\u00f9 evidente e di poco posteriore \u00e8 la drammatica \"Crocifissione Griggs\" da cui siamo partiti. Il Toscani fu inoltre uno dei pi\u00f9 ricercati decoratori di cassoni della Firenze del primo Quattrocento.\nLe opere principali.\nTavole.\nRecentemente, \u00e8 stata attribuita al Toscani la deliziosa \"Madonna delle Calle\", conservata nella Pieve di Montemignaio."}
{"id": "2553648", "revid": "227211", "url": "https://it.wikipedia.org/wiki?curid=2553648", "title": "Teorema di Jordan-H\u00f6lder", "text": ""}
{"id": "2553649", "revid": "260676", "url": "https://it.wikipedia.org/wiki?curid=2553649", "title": "Deep-throating", "text": "Il deep-throating o \"gola profonda\", dal celebre film omonimo, \u00e8 una pratica di sesso orale nella quale il pene eretto entra nella bocca del partner oltre l'epiglottide, fino a raggiungere la gola.\nLa pratica.\n, a causa del riflesso faringeo provocato naturalmente quando il palato molle viene toccato. Le persone possono avere una diversa sensibilit\u00e0 verso il riflesso faringeo e, .\nIl deep-throating conduce ad un tipo di stimolazione orale completamente diverso rispetto alla normale fellatio, poich\u00e9 la lingua del partner che lo pratica \u00e8 immobilizzata e non si \u00e8 in grado di succhiare; .\nPosizioni sessuali.\nCi sono diverse posizioni che sono adatte per eseguire il deep-throating: il rilassamento dei muscoli della gola \u00e8 l'aspetto pi\u00f9 importante da considerare. Una posizione comune \u00e8 quella con cui si cerca di allineare la bocca e la gola del partner che lo pratica in una linea retta (come fa un mangiatore di spade), ma molte altre posizioni differenti sono possibili.\nLa variante cosiddetta \"over-the-edge\" (letteralmente: \"oltre il bordo\") \u00e8 molto comune: il partner che pratica \u00e8 sdraiato con il viso \"appeso\" oltre il bordo del letto e l'altro partner, in piedi o inginocchiato, infila il pene nella bocca gi\u00f9 fino alla gola pi\u00f9 facilmente."}
{"id": "2553651", "revid": "227211", "url": "https://it.wikipedia.org/wiki?curid=2553651", "title": "Teorema di Jordan-Holder", "text": ""}
{"id": "2553660", "revid": "762947", "url": "https://it.wikipedia.org/wiki?curid=2553660", "title": "Ballet du Grand Th\u00e9atre de Gen\u00e8ve", "text": "Il Ballet du Grand Th\u00e9atre de Gen\u00e8ve nasce nel 1962, quando il principale teatro d'opera ginevrino arricchisce la sua attivit\u00e0 artistica dotandosi di una nuova compagnia di danza stabile, avendo fino a quel momento ospitato artisti provenienti da altre compagini, in particolare Isadora Duncan e Vaslav Nijinsky con i Ballets Russes all'inizio del secolo.\nDa allora, i direttori che si sono succeduti rispondono ai nomi di Janine Charrat, Serge Golovine, Patricia Neary (che ha avuto il merito di avvalersi di George Balanchine in qualit\u00e0 di consulente dal 1970 al '78), Peter Van Dyck, Oscar Araiz, Gradimir Pankov, Francois Passard e Giorgio Mancini.\nIl complesso, oggi guidato da Philippe Cohen e costituito da una ventina di danzatori di formazione classica, ha esplorato sin dagli esordi la pluralit\u00e0 stilistica e l'eclettismo tecnico del teatro di danza del ventesimo secolo."}
{"id": "2553664", "revid": "1114711", "url": "https://it.wikipedia.org/wiki?curid=2553664", "title": "Nazionale di hockey su ghiaccio maschile della Gran Bretagna", "text": "La nazionale di hockey su ghiaccio maschile della Gran Bretagna (British men's national ice hockey team) \u00e8 controllata da Ice Hockey UK, la federazione britannica di hockey su ghiaccio, ed \u00e8 la selezione che rappresenta il Paese nelle competizioni internazionali di questo sport.\nNel 1908 la federazione britannica \u00e8 stata uno dei fondatori della International Ice Hockey Federation. La squadra, oggi allenata da Peter Russell, \u00e8 stata oro olimpico nel 1936 e bronzo nel 1924. Ha inoltre vinto l'Europeo 1910.\nRisultati olimpici e mondiali.\nLa nazionale di hockey su ghiaccio maschile del Regno Unito ha partecipato ad alcune edizioni dei Giochi olimpici invernali.\nIl migliore risultato in assoluto l'ha ottenuto ai IV Giochi olimpici invernali di riuscendo a conquistare la medaglia d'oro, mentre l'argento fu vinto dal Canada e il bronzo dagli Stati Uniti.\nLa nazionale vanta anche un'altra medaglia olimpica, un bronzo, che si \u00e8 aggiudicata ai I Giochi olimpici invernali di e altri due risultati di prestigio, ovvero un 4\u00ba posto ai II Giochi olimpici invernali di e un quinto posto ai V Giochi olimpici invernali di .\nLa compagine ha vinto anche medaglie in occasione dei campionati mondiali: due argenti iridati, conquistati rispettivamente nell'edizione del 1937 e del 1938 e un bronzo nel 1935.\nRoster attuale.\nPortieri\nDifensori\nAttaccanti"}
{"id": "2553672", "revid": "115280521", "url": "https://it.wikipedia.org/wiki?curid=2553672", "title": "Pyraminx", "text": "Il Pyraminx \u00e8 un twisty puzzle, simile al cubo di Rubik, di forma tetraedrica.\nStoria.\nIl Pyraminx \u00e8 stata inventato nel 1970 da Uwe M\u00e8ffert e commercializzato a partire dal 1981 dalla compagnia giapponese Tomy Toys.\nDescrizione.\nIl nome Pyraminx \u00e8 dovuto al fatto che il puzzle ha forma tetraedrica, quindi piramidale. Ogni faccia contiene 9 triangolini, ma i pezzi ruotabili sono 4 vertici, 6 spigoli e 12 centri. Il puzzle \u00e8 risolto quando ogni faccia contiene triangolini di un solo colore.\nPermutazioni.\nIl Pyraminx pu\u00f2 assumere diverse posizioni."}
{"id": "2553675", "revid": "3358", "url": "https://it.wikipedia.org/wiki?curid=2553675", "title": "Niclosamide", "text": "La niclosamide \u00e8, insieme al praziquantel, il farmaco di scelta per la maggior parte di infezioni da cestodi (tenie).\nLa sua azione \u00e8 stata attribuita alla capacit\u00e0 di inibire la fosforilazione mitocondriale anaerobia dell'ADP che fornisce energia disponibile sotto forma di ATP.\nIl farmaco \u00e8 letale per la tenia ma non per le sue uova.\nLa digestione dei segmenti morti da parte dell'intestino pu\u00f2 provocare cisticercosi; ci\u00f2 pu\u00f2 essere evitato con la somministrazione contemporanea di un lassativo."}
{"id": "2553677", "revid": "121837", "url": "https://it.wikipedia.org/wiki?curid=2553677", "title": "Alpha Tucanae", "text": ""}
{"id": "2553686", "revid": "1869172", "url": "https://it.wikipedia.org/wiki?curid=2553686", "title": "Una sconosciuta nell'ombra", "text": "Una sconosciuta nell'ombra (\"Stranger with My Face\") \u00e8 un film per la televisione del 2009 diretto da Jeff Renfroe, ispirandosi al romanzo di Lois Duncan.\nTrama.\nDopo la scioccante e prematura morte del marito, Shelley Stratton va insieme alle sue figlie Alexis e Laurie, alla loro remota residenza estiva, molto distante da casa loro, con la speranza di dare alle sue figlie un nuovo inizio. Il delicato stato della famiglia comincia a dipanare quando Laurie scopre il passato oscuro della sorella gemella che lei non sapeva di avere."}
{"id": "2553688", "revid": "131145", "url": "https://it.wikipedia.org/wiki?curid=2553688", "title": "John John Kennedy", "text": ""}
{"id": "2553690", "revid": "131145", "url": "https://it.wikipedia.org/wiki?curid=2553690", "title": "John-John Kennedy", "text": ""}
{"id": "2553697", "revid": "110157", "url": "https://it.wikipedia.org/wiki?curid=2553697", "title": "Dark Castle Entertainment", "text": "La Dark Castle Entertainment \u00e8 una casa di produzione cinematografica, suddivisione della Silver Pictures affiliata alla Warner Bros. \u00c8 stata fondata nel 1999 da Joel Silver, Robert Zemeckis e Gilbert Adler.\nLa produttrice Susan Downey \u00e8 stata vice presidente esecutivo di produzione dal 2006 al 2009.\nDark Castle Entertainment si concentra principalmente sulla produzione di film horror, il suo nome \u00e8 un omaggio al regista William Castle, attivo tra gli anni cinquanta e sessanta e specializzato il film di genere horror. L'attivit\u00e0 della Dark Castle inizia proprio con due remake di due pellicole di William Castle, ovvero \"I 13 fantasmi\", divenuto \"I tredici spettri\", e \"La casa dei fantasmi\", divenuto \"Il mistero della casa sulla collina\".\nA partire dal film \"RocknRolla\", la societ\u00e0 ha iniziato a produrre film di genere diverso rispetto all'horror."}
{"id": "2553699", "revid": "1646297", "url": "https://it.wikipedia.org/wiki?curid=2553699", "title": "Urofagia", "text": "L'urofagia \u00e8 una pratica che consiste nel consumo dell'urina.\nEsistono varie motivazioni per le quali l'uomo pu\u00f2 consumare l'urina: a scopo di sopravvivenza, nei casi in cui non sia disponibile nessun altro liquido anche se numerose fonti mettono in guardia contro l'impiego di essa; come pratica sessuale; per motivi di salute, a scopi guaritivi e per usi cosmetici. Oggi queste pratiche sono in uso in alcune popolazioni, mentre nella Cultura occidentale sono conosciute come \"urinoterapia\", una forma di medicina alternativa. Si distingue dalla urofilia che \u00e8 una pratica erotica che talvolta sfocia in parafilia.\nConsiderazioni nella salute.\nConsumare la sola propria urina, o l'urina di una persona sana se partecipante all'urolagnia un comportamento da urofagia, determina un rischio relativamente basso. Infezioni batteriche dell'uretra della persona che urina o malattie della persona che urina possono condurre ad un rischio elevato. Elementi di medicazione e di integratori dietetici possono essere espulsi con l'urina che pu\u00f2 infettare la persona che la consuma. Si pu\u00f2 \"riciclare\" solamente l'urina come fonte di idratazione e per un massimo di tre volte, prima che diventi troppo tossica e che possa condurre alla morte. Inoltre se l'urina entra in contatto con la pelle pu\u00f2 causare un rash cutaneo negli individui particolarmente sensibili.\nContaminazioni batteriche.\nNell'uretra sono contenuti batteri, per questa ragione molti praticanti della terapia dell'urina ne raccomandano la raccolta mediante la pratica del \"mitto intermedio\". Questa pratica consiste nel lasciare che una piccola quantit\u00e0 iniziale di urina lavi via i batteri accumulatisi nell'uretra, procedendo poi alla raccolta della restante urina, meno contaminata. Per lo stesso motivo molti medici richiedono un campione di urina raccolto con mitto interrotto.\nUrinoterapia.\nL'urinoterapia \u00e8 una terapia alternativa, priva di riscontri scientifici, che consiste nell'utilizzo dell'urina tramite bagni, impacchi, iniezioni oppure attraverso l'assunzione orale. Queste pratiche sono prive di efficacia e di consistenza scientifica e possono risultare pericolose per la salute.\nStoria.\nLa pratica dell'urinoterapia risale a epoche antiche: il medico dell'antica Grecia Galeno usava prescriverla a molti suoi pazienti. Nell'antica Roma Plinio, nella sua \"Naturalis historia\", consigliava di trattare con l'urina ferite, ustioni, cicatrici e morsi di animali; inoltre l'urina veniva usata come sbiancante dei denti.\nL'urina \u00e8 stata considerata strumento di guarigione in molte culture asiatiche per secoli e in India questo trattamento \u00e8 stato parte della tradizione medica per migliaia di anni.\nTeorie.\nI promotori di questa terapia, sulla base di variegate teorie prive di fondamento scientifico, sostengono che tramite essa si riuscirebbe a reintegrare nell'organismo delle sostanze che quando sono state scartate erano in eccesso (sali minerali, vitamine, anticorpi, ormoni ed altre sostanze organiche) e la ritengono un rimedio per molti disturbi di varia natura, sostenendo l'autopratica per confermare i risultati da loro ottenuti.\nNessuno studio adeguato, pubblicato nella letteratura scientifica disponibile, dimostra le rivendicazioni che l'uroterapia sia in grado di controllare o di invertire la progressione del cancro.\nIl possibile ricorso all'urinoterapia per le presunte attivit\u00e0 anti-cancro ha verosimilmente inizio a met\u00e0 degli anni 1970, a seguito delle segnalazioni di Evangelos Danopolous, un medico greco. Il dottor Danopolous sostenne di aver trattato con successo, in termini di maggiore aspettativa di vita, alcuni pazienti affetti da cancro alla pelle, al labbro e al fegato utilizzando un composto di sua invenzione basato sull'urina. Un'ulteriore segnalazione sulla presunta attivit\u00e0 anti-cancro dell'urinoterapia si deve ad un lavoro di Joseph Eldor del 1997 su una rivista scientifica di marginale importanza: \"Medical Hypotheses\". Lo scopo dichiarato di questa rivista, utilizzando le parole del fondatore dottor David Horrobin, \u00e8 quello di pubblicare lavori basati su \"alcune ipotesi in cui il supporto sperimentale \u00e8 ancora frammentario\". Fino al 2010 la rivista non utilizzava il metodo editoriale \"peer review\", per cui l'articolo viene prima valutato da parte di una o pi\u00f9 persone di competenza pari a quella dell'autore, e divenne nota perch\u00e9 molti articoli pubblicati non ottennero consenso scientifico, in particolare quelli sulle cosiddette teorie \"negazioniste\" e sulle ipotesi alternative sull'AIDS, sull'eiaculazione come potenziale trattamento della congestione nasale nei maschi adulti, sulla possibile relazione tra schizofrenia ed uso di scarpe con i tacchi e altre.\nIn ogni caso il dottor Eldor con il suo lavoro sostenne che, poich\u00e9 gli antigeni cellulari di alcuni tumori passano nell'urina, ricorrendo all'urinoterapia questi antigeni potrebbero essere introdotti e presentati al sistema immunitario che potrebbe quindi essere indotto a creare anticorpi contro di essi.\nInsomma le evidenze scientifiche ad oggi disponibili non supportano in alcun modo l'ipotesi di chi sostiene che l'urina, somministrata in qualsiasi forma, sia utile ai pazienti oncologici. Peraltro in letteratura medica, in anni anche molto antecedenti il lavoro di Eldor, erano gi\u00e0 apparsi numerosi lavori che attestavano come l'urinoterapia, anche se ben tollerata, fosse in realt\u00e0 inefficace nel trattamento delle metastasi al fegato del cancro colorettale."}
{"id": "2553703", "revid": "767487", "url": "https://it.wikipedia.org/wiki?curid=2553703", "title": "Limburger", "text": "Il Limburger \u00e8 un formaggio originario della regione compresa storicamente nel Ducato di Limburg, suddivisa fra gli Stati di Germania, Belgio e Paesi Bassi.\nIl Limburger \u00e8 conosciuto in particolare per il suo odore pungente; il batterio usato per fermentare il formaggio \u00e8 il \"Brevibacterium linens\", lo stesso batterio che pu\u00f2 essere trovato sulla pelle umana e che \u00e8 parzialmente la causa del suo odore, in particolare dei piedi.\nUna particolare variet\u00e0 di formaggio Limburger \u00e8 il \"Formaggio di Herve\", un formaggio prodotto nella regione di Herve.\nCuriosit\u00e0.\nIl formaggio Limbuger e il suo odore caratteristico sono spesso frequenti bersagli di scherzi e gag.\nNel 2006 uno studio dimostr\u00f2 che la zanzara della malaria, \"Anopheles gambiae\", \u00e8 ugualmente attratta sia dall'odore del formaggio Limbuger, sia da quello di piedi umani. Per questo lavoro gli autori, gli olandesi Bart Knols e Ruurd de Jong, furono insigniti del Premio Ig Nobel."}
{"id": "2553704", "revid": "762947", "url": "https://it.wikipedia.org/wiki?curid=2553704", "title": "Leipziger Ballett", "text": "Il Leipziger Ballet \u00e8 una compagnia tedesca di balletto stabile dell'Opera di Lipsia, teatro di tradizione di solida reputazione.\nHa raggiunto rilievo europeo in particolare dal 1991, grazie all'arrivo del coreografo Uwe Scholz in qualit\u00e0 di direttore del ballo.\nNel 2005 gli succede il canadese Paul Chalmer, gi\u00e0 danzatore dell'English National Ballet e coreografo lui stesso - ben noto anche in Italia.\nIl repertorio della compagnia, oltre a comprendere alcuni grandi classici e numerosi titoli neoclassici del Novecento, continua a proporre con immutato successo i balletti sinfonici di Uwe Scholz."}
{"id": "2553708", "revid": "287204", "url": "https://it.wikipedia.org/wiki?curid=2553708", "title": "Aspidites melanocephalus", "text": "Il pitone dalla testa nera (Aspidites melanocephalus), per il caratteristico colore scuro della testa, \u00e8 un rettile appartenente alla famiglia dei pitoni, originario dell'Australia. Attualmente non \u00e8 stata scoperta alcuna sottospecie.\nNomenclatura.\nLa nomenclatura (Gr. Aspidites \"portatore di scudo\" melanocephalus \"dalla testa nera\") si riferisce alle due grandi squame a forma di scudo sulla sommit\u00e0 della testa e alle scaglie scure sul capo e sul collo.\nAreale.\nQuesta specie si trova esclusivamente nel nord dell'Australia, escluse le regioni aride. Il tipo nomenclaturale dato \u00e8 \"Port Denison Bowen\" Queensland, Australia.\nHabitat.\nIl pitone dalla testa nera vive prevalentemente negli ambienti umidi/tropicali e in condizioni semi aride.\nComportamento.\nQuesti serpenti sono terrestri e si trovano spesso tra rocce e detriti sciolti. \u00c8 stato scoperto inoltre che sono soliti appartarsi vicino agli alberi di fico durante la stagione della maturazione dei frutti. Cos\u00ec facendo, celati nelle cavit\u00e0 rocciose, non devono neppure tessere un'imboscata per procacciare, visto l'arrivo in massa dei piccoli mammiferi, ghiotti di frutta. Se disturbati emettono un verso molto acuto, ma \u00e8 improbabile che mordano, a meno che non stiano cacciando. Talvolta attaccano con la bocca chiusa, ma in generale possono essere maneggiati facilmente. Sono inoltre esperti nuotatori, anche se vederli in acqua \u00e8 un fenomeno raro.\nStudi.\nIl pitone dalla testa nera \u00e8 considerato alla stregua di un fossile vivente. Rispetto a molti altri pitoni infatti presenta divergenze non trascurabili. Innanzitutto la testa non \u00e8 nettamente separata dal resto del corpo ma forma un \"continuum\" con esso. Evidenti sono poi i residui delle zampe, nella parte posteriore del corpo, a simboleggiare un percorso evolutivo oramai abbandonato da tempo. Lo stesso comportamento mite, che caratterizza il pitone dalla testa nera, non si conf\u00e0 ai suoi simili. Ma la differenza pi\u00f9 netta con i suoi simili \u00e8 la totale assenza di termo - recettori, generalmente posti in corrispondenza della cavit\u00e0 orale."}
{"id": "2553710", "revid": "110157", "url": "https://it.wikipedia.org/wiki?curid=2553710", "title": "Vev\u010dani", "text": " \nVev\u010dani (in macedone \"\u0412\u0435\u0432\u0447\u0430\u043d\u0438\") \u00e8 un comune urbano della Repubblica di Macedonia di 2.433 abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Struga a nord, sud ed est e con l'Albania ad ovest\nSociet\u00e0.\nEvoluzione demografica.\nIn base al censimento del 2002 gli abitanti sono cos\u00ec divisi dal punto di vista etnico:"}
{"id": "2553713", "revid": "1602064", "url": "https://it.wikipedia.org/wiki?curid=2553713", "title": "Pellegro Piola", "text": "Biografia.\nComincia la sua carriera artistica all'et\u00e0 di dodici anni come apprendista nella bottega di Giovanni Domenico Capellino dove resta fino all'et\u00e0 di 17 anni. In questi cinque anni ebbe una base generica sulla pittura, sulla composizione del quadro, sugli incarnati e sui panneggi delle vesti, ma la sua arte si raffin\u00f2 non appena incominci\u00f2 a guardare verso la pittura dei vecchi maestri della scuola raffaellesca e dello stesso Raffaello. Fu maestro del fratello minore Giovanni Andrea, e tenne a bottega anche l'altro pi\u00f9 noto fratello, Domenico Piola.\nDiviene rapidamente famoso, attirandosi le invidie dei contemporanei, ma la sua carriera viene bruscamente interrotta dalla sua morte violenta, a soli 23 anni, per mano dell'amico Giovanni Battista Bianco, chierico e pittore mediocre, che lo accoltella forse per errore in piazza Sarzano durante una rissa notturna.\nLa \"Madonna degli Orefici\".\nDi Pellegro Piola, tra le altre opere, rimane famosa la \"Madonna degli Orefici\" (nome comune della \"Madonna con Bambino, San Giovannino e Sant'Eligio vescovo\"), la quale, dal giorno successivo all'uccisione di Piola, venne esposta al pubblico godimento in via degli Orefici a Genova. Il dipinto, realizzato su ardesia e commissionato dalla corporazione degli orefici, una volta disciolta quest'ultima fu al centro di numerose controversie giudiziarie, all'esito delle quali venne dichiarato pubblico monumento dalla Corte d'appello di Genova nel 1865. In seguito, la propriet\u00e0 del quadro fu ancora oggetto di dispute fino agli inizi del Novecento. \nLa \"Madonna\" venne rimossa allo scoppio della seconda guerra mondiale e ricollocata al termine del conflitto, ma dopo alcuni anni i danni dovuti all'apposizione di un vetro davanti alla tavola costrinsero a dislocarla, sostituendola con una copia del pittore genovese Raimondo Sirotti, tuttora presente \"in loco\", esponendo l'originale presso il museo dell'Accademia Ligustica di Belle Arti di Genova."}
{"id": "2553724", "revid": "767487", "url": "https://it.wikipedia.org/wiki?curid=2553724", "title": "Mercedes-Benz OM640", "text": "La sigla OM640 identifica un motore Diesel prodotto dal 2004 al 2012 dalla Casa tedesca Mercedes-Benz.\nProfilo e caratteristiche.\nSi tratta di un motore diesel destinato principalmente ad essere montato sulla \"piccola\" della gamma, vale a dire la Classe A, arrivata a quel punto alla sua seconda serie, siglata W169. \u00c8 quindi un motore adattato ad essere impiegato in un pianale a sandwich come quello della piccola monovolume tedesca, esattamente come il suo diretto antenato, il motore OM668. Di quest'ultimo, del resto riprende anche molte altre caratteristiche, tra cui l'essere realizzato in lega di alluminio, l'architettura a 4 cilindri in linea, la distribuzione bialbero a quattro valvole per cilindro, ed ovviamente l'alimentazione di tipo common rail.&lt;br&gt;\nSensibilmente cresciuta rispetto al motore precedente \u00e8 la cilindrata, passata dai precedenti 1.6 litri a 2 litri per il nuovo motore.&lt;br&gt;\nIn generale, le caratteristiche del motore \"OM640\" sono le seguenti:\nDurante la sua carriera, il motore \"OM640\" \u00e8 stato proposto in tre varianti e dopo aver debuttato sulla Classe A, \u00e8 stato montato anche in alcune versioni della Classe B. &lt;br&gt;\nDal motore \"OM640\" \u00e8 stata derivata un'unit\u00e0 a tre cilindri, siglata OM639 ed utilizzata anche dalla giapponese Mitsubishi (con cui la Mercedes-Benz \u00e8 in collaborazione per lo sviluppo di altri motori) per la sua piccola Colt.&lt;br&gt;\nIl futuro di questo motore \u00e8 ancora incerto, poich\u00e9 si vocifera che verr\u00e0 sostituito da una nuova unit\u00e0 caratterizzata dal non essere pi\u00f9 predisposta per un pianale a sandwich, dal momento che vi sono voci secondo le quali i nuovi modelli Mercedes-Benz di base non adotteranno pi\u00f9 tale pianale per contenere i costi.&lt;br&gt;\nDi seguito vengono mostrate le caratteristiche tecniche delle tre varianti del motore \"OM640\":"}
{"id": "2553726", "revid": "767487", "url": "https://it.wikipedia.org/wiki?curid=2553726", "title": "Queen of Siam (Holy Moses)", "text": "Queen of Siam \u00e8 il primo album ufficiale del gruppo musicale thrash metal tedesco Holy Moses, pubblicato nel 1986 come risultato finale di numerosi demo tra il 1981 e appunto il 1986.\nNel 2005 \u00e8 stato ristampato in CD con l'aggiunta del demo di sette tracce intitolato \"Walpurgisnight\" registrato nel 1985."}
{"id": "2553727", "revid": "1793900", "url": "https://it.wikipedia.org/wiki?curid=2553727", "title": "Federazione di hockey su ghiaccio del Regno Unito", "text": "La Ice Hockey UK (IHUK) \u00e8 un'organizzazione fondata il 19 novembre 1908 per governare la pratica dell'hockey su ghiaccio nel Regno Unito.\nA livello internazionale \u00e8 l'unico organo britannico riconosciuto per svolgere questa funzione, rimpiazzando la defunta British Ice Hockey Association."}
{"id": "2553728", "revid": "1573940", "url": "https://it.wikipedia.org/wiki?curid=2553728", "title": "Pythonidae", "text": "I pitoni (Pythonidae ) sono una famiglia di serpenti diffusa in Africa, Asia e Australia. Tra i suoi membri figurano alcuni dei serpenti pi\u00f9 grandi del mondo. Attualmente sono riconosciuti 8 generi e 40 specie.\nDistribuzione e habitat.\nQuesta famiglia di squamati \u00e8 riscontrabile nell'Africa subsahariana, India, Myanmar, Cina del sud, sud-est Asiatico e Oceania (dalle Filippine all'Indonesia, sino alla Nuova Guinea e all'Australia). Negli Stati Uniti \u00e8 stato introdotto il Pitone delle rocce indiano, che ha assunto il ruolo di specie invasiva nel Parco Nazionale Everglades sin dagli anni novanta.\nRiproduzione.\nI pitoni sono ovipari. Questo li distingue dalla famiglia dei Boidi, che sono invece ovovivipari. Dopo aver deposto le uova, in genere le femmine le incubano sino alla schiusura. Per far ci\u00f2, esse provocano un effetto \"brivido\" dei muscoli, il che aumenta la loro temperatura corporea, e quindi anche quello delle uova. Mantenere le uova a temperatura costante \u00e8 molto essenziale per lo sviluppo di embrioni sani. Durante l'incubazione le femmine non mangiano ed escono solo per riscaldarsi, al fine di aumentare la loro temperatura corporea.\nTassonomia.\nLa famiglia dei Pitonidi, in passato considerata una sottofamiglia dei Boidi, comprende 40 specie in 8 generi:\nConservazione.\nMolte specie sono state cacciate aggressivamente sino alla decimazione. Un esempio \u00e8 il pitone delle rocce indiano.\nVoci correlate.\n\"Antaresia childreni\""}
{"id": "2553744", "revid": "22475", "url": "https://it.wikipedia.org/wiki?curid=2553744", "title": "Melee! Pok\u00e9mon Scramble", "text": ""}
{"id": "2553747", "revid": "363629", "url": "https://it.wikipedia.org/wiki?curid=2553747", "title": "Canon EF 20mm", "text": "Canon EF 20mm f/2.8 USM \u00e8 un obiettivo prodotto da Canon Inc.. Ha un attacco EF ed \u00e8 quindi compatibile con tutte le macchine fotografiche reflex della serie EOS. \u00c8 l'unico obiettivo EF con lunghezza focale di 20\u00a0mm, tale valore lo caratterizza come ultra grandangolare. Su un corpo dotato di sensore APS-C l'angolo di campo diviene equivalente a quello di un obiettivo 32\u00a0mm, classificato come grandangolare. \u00c8 dotato di motore USM ad anello con full time manual, autofocus interno, elemento frontale fisso e lunghezza barilotto costante. Lo schema ottico prevede undici elementi in nove gruppi, senza alcuna lente speciale. Le prestazioni sono considerate buone in valore assoluto, ma non all'altezza delle ottiche fisse pi\u00f9 recenti; alcuni obiettivi zoom serie L possono ben competere con questa lente."}
{"id": "2553748", "revid": "938", "url": "https://it.wikipedia.org/wiki?curid=2553748", "title": "USA Track &amp; Field", "text": "La USA Track &amp; Field (USATF) \u00e8 l'associazione di atletica leggera degli Stati Uniti d'America che opera sul territorio nazionale.\nLa USATF, che ha sede a Indianapolis, \u00e8 una organizzazione non profit con un numero di affiliati che si aggira intorno ai 100000. A capo dell'associazione vi \u00e8 un presidente eletto (attualmente Stephanie Hightower) e un amministratore delegato (attualmente Max Siegel).\nStoria.\nIl 30 gennaio 1878, nella citt\u00e0 di New York, il canottiere e atleta William B. Curtis fond\u00f2, a New York, quella che divenne ufficialmente l'American Athletic Union nel 1887."}
{"id": "2553749", "revid": "729019", "url": "https://it.wikipedia.org/wiki?curid=2553749", "title": "U.S. Route 10", "text": "La U.S. Route 10 \u00e8 un asse stradale est-ovest degli Stati Uniti costruito nel 1926. La US 10 \u00e8 stata una delle originali autostrade a lungo raggio. Il tracciato originale collegava Detroit a Seattle prima di essere rimpiazzata in gran parte dalle autostrade Interstate, oggi la sua lunghezza \u00e8 di 565 miglia.\nIl percorso attraversa il Lago Michigan: \u00e8 possibile attraversare lo specchio d'acqua con il traghetto SS Badger che collega Ludington (Michigan) con Manitowoc (Wisconsin). Insieme con la U.S. Route 9 la Route 10 \u00e8 l'unica autostrada statunitense che prevede una \"gita\" in traghetto.\nIl capolinea orientale si trova a Bay City (Michigan) ad un incrocio con Interstate 75; il capolinea occidentale un incrocio con Interstate 94 a West Fargo."}
{"id": "2553750", "revid": "125097814", "url": "https://it.wikipedia.org/wiki?curid=2553750", "title": "Titolo di citt\u00e0 in Norvegia", "text": "Il termine lingua norvegese che attualmente indica la citt\u00e0 \u00e8 \"by\". Precedentemente le citt\u00e0 erano suddivise in \"kj\u00f8pstad\" (\"Comune mercato\") o \"ladested\" (\"piccoli porti\"), ognuno dei quali con specifici diritti. tali titoli vennero aboliti nel 1857 e la classificazione dei centri urbani in citt\u00e0 fu completamente rivista nel 1952 sostituendo i titoli di \"kj\u00f8pstad\" e \"ladested\" con il generico titolo di \"by\".\nDal 1\u00ba gennaio 1965 l'attenzione si \u00e8 spostata dalla citt\u00e0 alla municipalit\u00e0. I comuni norvegesi erano suddivisi in \"bykommune\" (\"comune urbano\") ed in \"herredskommune\" (\"comune rurale\"). Seguendo l' \u00e8 stato riordinato il sistema di classificazione dei comuni; fra il 1960 e il 1965 numerosi comuni norvegesi sono stati uniti e accorpati in un'unica unit\u00e0 amministrativa.\nFino al 1996 il titolo di citt\u00e0 era conferito dal \"Ministero del governo locale e dello sviluppo regionale\", mentre ora il titolo di citt\u00e0 viene deciso e autoconferito dal comune stesso e accettato formalmente dallo stato. Dal 1997 un comune, per poter fregiarsi del titolo di citt\u00e0, deve possedere una popolazione non inferiore ai 5\u00a0000 abitanti; l'unica citt\u00e0 che possiede una popolazione inferiore al limite predetto \u00e8 Honningsv\u00e5g, che si fregi\u00f2 del titolo prima che entrasse in vigore il limite di popolazione."}
{"id": "2553752", "revid": "2223453", "url": "https://it.wikipedia.org/wiki?curid=2553752", "title": "AIDA Cruises", "text": "AIDA Cruises \u00e8 una compagnia crocieristica che fa parte del gruppo Costa Crociere. Offre crociere orientate verso il mercato dei paesi di lingua tedesca.\nOriginalmente fondata dalla \"Deutsche Seereederei,\" un'azienda statale della DDR con sede a Rostock che nel 1960 acquist\u00f2 la nave Stockholm, la rinomin\u00f2 \"V\u00f6lkerfreundschaft\" (\"amicizia tra i popoli\") e con questa entra nella industria delle crociere negli anni sessanta. Nel 1993 l'azienda venne privatizzata e nel 1996 venne varata la prima nave, chiamata AIDA (l'attuale AIDAcara).\nNel 1999 l'azienda, che nel frattempo aveva preso il nome di \"Arkona Touristik\" divenne propriet\u00e0 della P&amp;O, venne rinominata in \"Seetours \u2013 German Branch of P&amp;O Princess Cruises International Ltd\". Quando la \"P&amp;O Princess Cruises International\" si fuse con la Carnival Corp e venne costituita la Carnival Corporation &amp; plc anche la \"Seetours\", rinominata AIDA Cruises, divenne parte di questo gruppo.\nFlotta.\nLa sua flotta, comprendente un totale di 13 navi in servizio, \u00e8 composta da:\nTutte le navi battono bandiera Italiana e sono registrate a Genova.\nNel dicembre 2019 \u00e8 stata trasferita \"Costa neoRiviera\" dalla compagnia crocieristica Costa Crociere nella flotta AIDA rinominandola \"AIDAmira\"."}
{"id": "2553759", "revid": "767487", "url": "https://it.wikipedia.org/wiki?curid=2553759", "title": "Bernardino Feliciangeli", "text": "Biografia.\nNacque nella villa di Rovegliano, a pochi chilometri da Camerino, da famiglia di proprietari terrieri. Comp\u00ec in questa citt\u00e0 gli studi secondari. Iscrittosi alla Facolt\u00e0 di filologia dell'Istituto di Studi Superiori di Firenze, dopo due mesi si trasfer\u00ec all'Universit\u00e0 di Roma, dove si laure\u00f2 nel 1884. \nSi dedic\u00f2 all'insegnamento della storia dapprima presso il Regio istituto tecnico di Roma, e successivamente, su proposta dei suoi professori dell'Universit\u00e0, nell'Istituto tecnico di Foggia, nell'Istituto nautico di Livorno, nel Liceo di Padova, in quello di Pesaro, nell'Istituto D'Azeglio di Torino, per ritornare a Roma presso l'Istituto Tasso, ove insegn\u00f2 sino alla morte. \nSoleva ripetere le parole di Tullo Masserani \u201cbisogna lavorare ch\u00e9 per riposare abbiamo l'eternit\u00e0.\u201d \nFrutto della sua instancabile attivit\u00e0 e di una certosina ricerca delle fonti documentali in archivi e biblioteche, sono numerose monografie, in parte pubblicate negli Atti e Memorie della Regia Deputazione di storia patria per le Marche, della quale fu uno dei primi soci insieme al canonico Milziade Santoni e ad Amedeo Crivellucci. \nEra rigorosissimo nelle sue ricerche storiche: non faceva citazioni se non dopo averne verificato alla fonte l'attendibilit\u00e0. \nDi natura malinconica e pessimista, si uccise con un colpo di pistola alla tempia il 20 luglio 1921 nella villa di Rovegliano, non sopportando pi\u00f9 gli atroci dolori causati da una malattia. \nLe sue opere, scritte in una prosa elegante e scorrevole, sono ancora oggi fonte privilegiata di informazioni per gli storici del Rinascimento."}
{"id": "2553761", "revid": "409265", "url": "https://it.wikipedia.org/wiki?curid=2553761", "title": "Discografia degli Alan Parsons Project", "text": "La seguente \u00e8 la discografia degli Alan Parsons Project e di Alan Parsons ed Eric Woolfson da solisti. \nCaratteristiche.\nGli album ufficiali del Project sono dieci, pi\u00f9 due, \"Freudiana\" del 1990, non ufficialmente del gruppo ma a tutti gli effetti un lavoro del Project e \"The Sicilian Defence\" accantonato nel 1979 e pubblicato nel 2014 inserito nel box set \"The Complete Albums Collection\".\nRelative al Project sono state pubblicate anche 29 raccolte e 28 singoli discografici. \nDal 1993 Alan Parsons da solista pubblica altri cinque album in studio e sei live.\nConsiderando anche \"Freudiana\" Eric Woolfson dal 1990 pubblica altri 7 album in studio, tra cui \"The Alan Parsons Project That Never Was\" del 2009 che raccoglie brani inediti ed accantonati dal Project.\nThe Alan Parsons Project.\nAlbum in studio.\n\"\u2014\" Indica gli album che non sono stati distribuiti o che non sono entrati in classifica.\nRaccolte.\n\"\u2014\" Indica gli album che non sono stati distribuiti o che non sono entrati in classifica.\nAlan Parsons.\nAlbum in studio (solista).\n\"\u2014\" Indica gli album che non sono stati distribuiti o che non sono entrati in classifica.\nLive.\n\"\u2014\" Indica gli album che non sono stati distribuiti o che non sono entrati in classifica."}
{"id": "2553768", "revid": "767487", "url": "https://it.wikipedia.org/wiki?curid=2553768", "title": "Chrysostomos Micha\u012bl", "text": "Carriera.\nClub.\nMicha\u012bl esordisce con la maglia dell'AEL Limassol nel 1997. Nel 2003 si trasferisce all'APOEL.\nNazionale.\nDal 2000 al 2011 ha giocato con la nazionale cipriota, con cui ha segnato 7 gol in 69 presenze."}
{"id": "2553778", "revid": "6923", "url": "https://it.wikipedia.org/wiki?curid=2553778", "title": "ICOM Simulations", "text": "ICOM Simulations era un'azienda produttrice di \"software\" con sede in Wheeling, Illinois, Stati Uniti d'America. \u00c8 conosciuta soprattutto per aver creato la serie di videogiochi d'avventura chiamata MacVenture, tra i quali si ricorda il gioco Shadowgate Dopo la fondazione del 1983 furono prodotti alcuni videogiochi per Panasonic JR-200. I successivi prodotti furono per Apple Macintosh, incluso il \"debugger\" TMON e un programma di utilit\u00e0 per i lancio di applicazioni chiamato OnCue.\nStoria.\nICOM Simulations fu fondata da Tod Zipnick nei primi anni ottanta col nome di \"TMQ Software\". Con la serie MacVenture, la ICOM fu pioniera della tipologia di videogioco chiamata avventura grafica e, pi\u00f9 tardi, dello sviluppo di CD-ROM multipiattaforma come, per esempio, . Nel 1993 l'azienda fu acquisita dalla Viacom New Media, che per\u00f2 nel 1997 termin\u00f2 la sua operativit\u00e0. Rinominata come Rabid Entertainment la ICOM della Viacom fu smantellata nel 1998.\nI diritti sul \"portfolio\" di software della ICOM sono della Infinite Ventures."}
{"id": "2553787", "revid": "373458", "url": "https://it.wikipedia.org/wiki?curid=2553787", "title": "Qualificazioni al campionato europeo di calcio Under-21 2011", "text": "Risultati delle Qualificazioni al campionato europeo di calcio Under-21 2011 iniziate nel marzo 2009.\nSorteggio.\nIl sorteggio per le qualificazioni \u00e8 avvenuto il 4 febbraio 2009. La composizione delle urne fu la seguente:\nLa Danimarca in quanto nazione ospitante \u00e8 automaticamente qualificata per la fase finale. Le 52 federazioni rimanenti sono raggruppate in 10 gruppi (otto gruppi di 5 e 2 gruppi di 6). Le gare di qualificazione sono iniziate nel mese di marzo 2009. Le squadre vincitrici e le 4 migliori seconde si affronteranno nei \"play-off\" per determinare le 7 finaliste.\nPlay-off.\nL'andata dei \"play-off\" \u00e8 stata giocata tra il 7 ottobre e il 9 ottobre 2010 mentre il ritorno l'11 ottobre e il 12 ottobre 2010."}
{"id": "2553788", "revid": "764447", "url": "https://it.wikipedia.org/wiki?curid=2553788", "title": "AIDAaura", "text": "L'AIDAaura \u00e8 una nave da crociera, della compagnia tedesca AIDA Cruises. Costruita nel 2003 dai cantieri Aker MTW a Wismar. \u00c8 gemella dell'AIDAvita.\nItinerari.\nNel 2014 naviga nell'Adriatico con partenza dai porti di Trieste e Venezia con crociere da 7 giorni."}
{"id": "2553805", "revid": "121637246", "url": "https://it.wikipedia.org/wiki?curid=2553805", "title": "Festivalbar 1984 (compilation)", "text": "Festivalbar 1984 \u00e8 una compilation di brani musicali famosi nel 1984, pubblicata nell'estate di quell'anno in concomitanza con l'edizione omonima del Festivalbar. La compilation era divisa in due LP ed era pubblicata dalla Dischi Ricordi.\nDopo un mese dall'uscita della versione in due LP esce per la prima volta anche una versione su un CD, pubblicata dalla PolyGram su etichetta Polydor (823 575-2), con 15 brani; 4 di essi non sono presenti nella versione in due LP. Dato lo scarso successo di vendite della versione in CD, le edizioni 1985 e 1986 non vedranno alcuna uscita in questo formato.\nFestivalbar '84.\nDisco 1.\nLato A\nLato B\nDisco 2.\nLato A\nLato B\nDeejay Star Festivalbar '84.\nLato A\nLato B"}
{"id": "2553814", "revid": "1543377", "url": "https://it.wikipedia.org/wiki?curid=2553814", "title": "Fussballclub Basel 1893 2008-2009", "text": "Questa voce raccoglie le informazioni riguardanti il Fussballclub Basel nelle competizioni ufficiali della stagione 2008-2009."}
{"id": "2553817", "revid": "1869787", "url": "https://it.wikipedia.org/wiki?curid=2553817", "title": "Severn Cullis-Suzuki", "text": "Figlia della scrittrice Tara Elizabeth Cullis e del genetista e ambientalista David Suzuki, ha tenuto vari discorsi sulle problematiche ambientali, invitando i suoi ascoltatori a stabilire dei valori, a saper programmare il futuro e ad assumersi le proprie responsabilit\u00e0.\nBiografia.\nDavid Suzuki, tra l'altro, fu uno dei primi scienziati a parlare di cambiamento climatico e dedic\u00f2 tutte le sue energie ed i suoi studi a sviluppare questo tema. Fu uno dei luminari della questione ecologica, che arriv\u00f2 a comprendere i danni e le possibili conseguenze del cambiamento climatico ed inizi\u00f2 gli studi sulle energie alternative. Tra i primi a sostenere l'urgenza di agire e di comunicare con le successive generazioni, fu anche divulgatore televisivo per la tv canadese all'interno del programma The Nature of Things. \nLa figlia Severn, all'et\u00e0 di 9 anni, mentre frequentava la scuola elementare Lord Tennyson, fond\u00f2 l'Environmental Children's Organization (ECO), un gruppo di bambini interessato a sensibilizzare i propri coetanei verso le problematiche ambientali. In un'intervista al magazione Fanpage la Cullis-Suzuki ha raccontato che il suo impegno per l'ambiente e la sua passione nel portarlo avanti nascono in realt\u00e0 da un evento che l'ha segnata profondamente: durante una vacanza in Brasile da bambina, infatti, Severn si \u00e8 imbattuta in una foresta che andava infiamme. Lei stessa si \u00e8 definita traumatizzata da quelle immagini. Nel 1992, all'et\u00e0 di 12 anni, Cullis-Suzuki raccolse fondi sufficienti per partecipare al Vertice della Terra a Rio de Janeiro. Con i membri del gruppo Michelle Quigg, Vanessa Suttie e Morgan Geisler, la Cullis-Suzuki con un appassionato discorso presenta le questioni ambientali dal punto di vista dei giovani a una conferenza ONU, dove \u00e8 stata poi applaudita dai delegati. Il video \u00e8 diventato molto conosciuto, noto come \"La bambina che zitt\u00ec il mondo per 6 minuti\". \nIl discorso presenta la problematica ambientale in modo innovativo per l'epoca: come una pesante eredit\u00e0 che viene tramandata da genitori ai figli.\nNel 1993 fu insignita del Global 500 Roll of Honour dal Programma delle Nazioni Unite per l'Ambiente. Nel 1993 ha pubblicato un libro per famiglie, \"Tell the World\", riguardante la salvaguardia ambientale.\nDopo aver frequentato l'Universit\u00e0 di Yale, la Cullis-Suzuki ha trascorso due anni viaggiando per il mondo. Nel 2002 \u00e8 stata co-conduttrice della trasmissione televisiva per bambini \"Suzuki's Nature Quest\", andata in onda su Discovery Channel. Nello stesso anno contribu\u00ec alla promozione di \"The Skyfish Project\", un think tank presente su Internet. \nCullis-Suzuki nel 2002 \u00e8 stata chiamata a partecipare al Summit Mondiale per lo Sviluppo Sostenibile di Johannesburg in qualit\u00e0 di membro della commissione consultiva speciale di Kofi Annan e affiancata dagli altri membri del progetto Skyfish; il gruppo ha sponsorizzato e promosso il documento chiamato \"Recognition of Responsibility\", \"Riconoscimento di Responsabilit\u00e0\" come strumento per un cambiamento collettivo.\nIl progetto Skyfish \u00e8 stato sciolto nel 2004, quando Cullis-Suzuki ha ripreso gli studi universitari iscrivendosi a un corso di laurea in Etnobotanica all'Universit\u00e0 di Victoria sotto la guida di Nancy Turner.\nSuccessivamente Severn Cullis-Suzuki ha collaborato con lo Sloth Club in Giappone, prestandosi a quattro tourn\u00e9e a favore del movimento Slow e il Movimento Million Mothers post-Fukushima, un'associazione che si occupa di tutela ambientale guidata da madri che rifiutano l'energia nucleare. Severn \u00e8 stata nominata membro dell'Action Canada Fellow nel 2004 e nel 2005, ed \u00e8 co-editore del libro Notes from Canada's Young Activists pubblicato dalla casa editrice Greystone Books nel 2007, con l'obiettivo di continuare il percorso di sensibilizzazione sulla questione climatica.\nLa Cullis-Suzuki ha spesso usato i mezzi di comunicazione pi\u00f9 popolari per comunicare il suo messaggio, come cinema e televisione. Ha infatti collaborato attivamente alla realizzazione di diversi documentari, affiancando registi come Jean Paul Jaud Severn per il suo docu film La Voix de Nos Enfants. Ha inoltre condotto lo show televisivo Suzuki's NatureQuest e la serie TV che racconta dell'acqua Samaqan: Water Stories, di cui sono state realizzate quattro stagioni trasmesse su una nota emittente televisiva canadese.\nVita privata.\nSevern \u00e8 sposata e vive con suo marito e i suoi due figli a Haida Gwaii, chiamate anche Isole della Regina Charlotte, in Columbia Britannica (Canada). Oggi \u00e8 una scrittrice, attivista e conduttrice televisiva sempre molto impegnata sul fronte ambientale. \nNell'immaginario collettivo.\nSevern Cullis-Suzuki \u00e8 stata pi\u00f9 volte accostata all'immagine della giovane attivista svedese Greta Thunberg, il cui discorso tenuto nel 2019 al cospetto delle Nazioni Unite ha ricordato molto quello di Cullis-Suzuki. I due speach hanno infatti diversi punti in comune: ad esempio entrambi si rivolgono ai politici in nome delle future generazioni, evidenziando come i bambini di oggi stiano ereditando un pianeta con molti pi\u00f9 problemi rispetto alla generazione precedente.. Le figure delle due attiviste sono state spesso assimilate l'una all'altra da parte dell'opinione pubblica, spesso etichettate come \"bambine prodigio coraggiose\".\nIn diverse interviste e apparizioni pubbliche la Cullis-Suzuki si \u00e8 dichiarata un'accanita sostenitrice di Greta Thunberg, spiegando ai giornalisti la sua comprensione nei confronti dell'attivista svedese. L'ha spesso definita una potente forza, riferendosi non solo alla Thunberg ma anche al movimento a cui la svedese ha dato vita e all'attivismo sempre in crescendo su questo tema. "}
{"id": "2553821", "revid": "599013", "url": "https://it.wikipedia.org/wiki?curid=2553821", "title": "Radoslav Batak", "text": "Carriera.\nClub.\nBatak ha militato in Serbia con \u010cSK Pivara, Mladost Apatin, Vojvodina e Vrbas, prima di trasferirsi alla , in Russia. Nel 2005 si accasa in Turchia, all'Ankaraspor, fino al 2009, anno in cui passa all'Antalyaspor. Nella stagione 2010-2011 torna a giocare in patria nel Mogren.\nNazionale.\nDal 2007 ha collezionato svariate presenze con la maglia della nazionale montenegrina."}
{"id": "2553828", "revid": "121190725", "url": "https://it.wikipedia.org/wiki?curid=2553828", "title": "Touch Me (I Want Your Body)", "text": "Touch Me (I Want Your Body) \u00e8 il singolo pi\u00f9 famoso della cantante britannica Samantha Fox. \u00c8 stato scritto da Jon Astrop, Pete Q. Harris e Mark Shreeve ed \u00e8 stata inserito nel primo album della cantante, il quasi omonimo \"Touch Me\".\nIl singolo.\nEstratta come singolo, \u00e8 stata un successo mondiale: in Italia \u00e8 stata inserita nella compilation del Festivalbar 1986. \u00c8 la canzone pi\u00f9 ricordata della cantante.\nIl brano, cos\u00ec come il video che ne ha accompagnato la pubblicazione, ha contenuti erotici, grazie anche alla fisicit\u00e0 della cantante, dotata di un seno da maggiorata. Il testo parla della ricerca di un uomo.\nCover.\nDel brano sono state eseguite varie cover. Nel 2004 la stessa Samantha Fox ne ha inciso una nuova versione con il cantante-modello G\u00fcnther."}
{"id": "2553829", "revid": "486946", "url": "https://it.wikipedia.org/wiki?curid=2553829", "title": "Il ritorno del cavaliere oscuro", "text": ""}
{"id": "2553831", "revid": "599013", "url": "https://it.wikipedia.org/wiki?curid=2553831", "title": "Touch Me", "text": ""}
{"id": "2553833", "revid": "764447", "url": "https://it.wikipedia.org/wiki?curid=2553833", "title": "AIDAbella", "text": "L'AIDAbella \u00e8 una nave da crociera della classe Spinx, costruita nel 2007 dalla compagnia tedesca Meyer Werft a Papenburg in Germania per l'AIDA Cruises. \u00c8 gemella dell'AIDAdiva e dell'AIDAluna."}
{"id": "2553837", "revid": "149727", "url": "https://it.wikipedia.org/wiki?curid=2553837", "title": "Altl\u00fcdersdorf", "text": ""}
{"id": "2553838", "revid": "149727", "url": "https://it.wikipedia.org/wiki?curid=2553838", "title": "Buberow", "text": ""}
{"id": "2553839", "revid": "287204", "url": "https://it.wikipedia.org/wiki?curid=2553839", "title": "Studebaker Electric", "text": "LElectric \u00e8 un'auto elettrica costruita dalla Studebaker dal 1902 al 1911. Fu fabbricata a South Bend, nell'Indiana (Stati Uniti d'America).\nLa Studebaker, compagnia che costruiva carri e carrozze, entr\u00f2 nel campo della costruzione delle automobili nel 1898, quando il presidente Fred Fish convinse il consiglio di amministrazione a investire 4000 dollari per lo sviluppo delle auto elettriche. Comunque, a causa dello scarso supporto dello stesso, la produzione fu di un solo modello. La Studebaker entr\u00f2 anche nella produzione di carrozzerie per taxi elettrici grazie alla collaborazione della compagnia \"Alexander Pope Electric Vehicle Company\".\nLa Studebaker cominci\u00f2 la vera e propria produzione dell'auto elettrica nel 1902; la scelta cadde sul propulsore elettrico alimentato a batteria perch\u00e9 era una tecnologia pulita, facilmente ricaricabile, maneggevole nei centri urbani e senza la necessit\u00e0 di stazioni di rifornimento di carburante.\nLa Studebaker Electric era disponibile con varie versioni, molte delle quali imitavano le carrozzerie delle carrozze adibite a trasporto passeggeri. Tra queste ci furono le Stanhope, le Victoria e le Surrey. Un modello a quattro posti fu introdotto nel 1904.\nFish si rese per\u00f2 conto che la produzione di auto elettriche non aveva futuro, vincolata com'era dalla lentezza e dalle pesanti batterie, e decise di indirizzare gli investimenti sulle auto a benzina. Ma l'esperienza della Studebaker in campo automobilistico si riduceva all'assemblaggio delle carrozzerie e alla distribuzione delle autovetture, e non alla produzione di motori. Per questo motivo la Studebaker si alle\u00f2 nel 1904 con la piccola casa automobilistica Garford, a formare la Studebaker-Garford. L'alleanza funzion\u00f2 bene fino al 1909-1910, quando la Garford tent\u00f2 di dirottare i telai Studebaker verso la produzione in proprio di autovetture finite, e Studebaker, cercando di indirizzare i suoi sforzi nella realizzazione di una vettura dal prezzo abbordabile, strinse un accordo con la E-M-F Company di Detroit. La E-M-F avrebbe costruito l'intera auto, che sarebbe stata distribuita da venditori Studebaker.\nLa Studebaker continu\u00f2 a costruire auto elettriche fino a che Fish decise di iniziare il processo di acquisizione della E-M-F nel 1909. Il processo fu completato nel 1910\nGi\u00e0 prima del 1912 divenne evidente che il futuro dell'automobile era la motorizzazione a benzina, piuttosto che le pesanti e lente auto elettriche. La Studebaker cess\u00f2 quindi la produzione della \u201cElectric\u201d. Un annuncio ufficiale della Studebaker dichiarava:"}
{"id": "2553840", "revid": "118711097", "url": "https://it.wikipedia.org/wiki?curid=2553840", "title": "Patrick Joseph Kennedy", "text": "Biografia.\nNacque a Boston il 14 gennaio 1858, figlio di Patrick Kennedy (1823-1858) e Bridget Murphy (1824-1888), due emigrati irlandesi di religione cattolica. Era il padre di Joseph Patrick Kennedy e nonno del presidente John Fitzgerald Kennedy. Patrick Joseph era l'ultimo di cinque tra figli e figlie. Il fratello maggiore John era deceduto di colera due anni prima della sua nascita. Anche il padre mor\u00ec a causa della stessa malattia, solo dieci mesi dopo la nascita di Patrick Joseph (in quel periodo un'epidemia di colera aveva afflitto tutta la zona dell'East Boston e dintorni). Unico maschio sopravvissuto della famiglia, Patrick Joseph fu il primo della famiglia Kennedy a ricevere una formazione normale. La madre Bridget aveva acquistato un negozio di cancelleria, poi l'attivit\u00e0 si ampli\u00f2 trasformandosi in drogheria e vendita di liquori.\nAll'et\u00e0 di quattordici anni Patrick Joseph lasci\u00f2 la scuola per lavorare con la madre e le sorelle, Maria, Giovanna e Margherita, come stivatore presso i magazzini del porto di Boston. Negli anni ottanta, con il denaro risparmiato sui suoi modesti guadagni, compr\u00f2 un \"saloon\" in Haymarket Square, nel centro della citt\u00e0. Presto ne acquist\u00f2 un altro presso i magazzini della East Boston. Poi, per venire a contatto con l'alta classe di Boston, acquist\u00f2 un terzo bar in un fabbricato prestigioso della East Boston, il Maverick House. Prima dei trent'anni di et\u00e0 era gi\u00e0 riuscito a raggiungere una prosperit\u00e0 sufficiente a consentirgli di entrare nel \"business\" dell'importazione di whisky.\nNel 1884 fu eletto per la prima volta deputato dello Stato del Massachusetts, carica annuale che gli fu rinnovata per cinque volte. Seguirono poi due anni come senatore, sempre nello Stato del Massachusetts. Egli militava nel Partito Democratico. Sostenne la candidatura di Grover Cleveland alla Presidenza. Prima di morire, nel 1929, aveva ampliato i suoi interessi nelle miniere di carbone e acquisito una quota importante di azioni della Columbia Trust Company. Il benessere raggiunto permise alla famiglia, costituita da un figlio maschio e due femmine, di acquistare una prestigiosa abitazione sul \"Jeffries Point\" nell'East Boston.\nMatrimonio e figli.\nIl 23 novembre 1887, Patrick Joseph Kennedy spos\u00f2 Mary Augusta Hickey (1857-1923), dal cui matrimonio nacquero quattro figli:"}
{"id": "2553841", "revid": "404449", "url": "https://it.wikipedia.org/wiki?curid=2553841", "title": "Vega de los Padres", "text": ""}
{"id": "2553845", "revid": "251304", "url": "https://it.wikipedia.org/wiki?curid=2553845", "title": "AIDAcara", "text": "L'Astoria Grande \u00e8 una nave da crociera, costruita nel 1996 dai cantieri Kvaerner Masa-Yards in Finlandia e appartenuta per 25 anni alla AIDA Cruises. Nel 2021 \u00e8 stata venduta a un compratore non dichiarato."}
{"id": "2553847", "revid": "1305772", "url": "https://it.wikipedia.org/wiki?curid=2553847", "title": "Gramzow (disambigua)", "text": ""}
{"id": "2553849", "revid": "125868861", "url": "https://it.wikipedia.org/wiki?curid=2553849", "title": "Ash Williams", "text": "Ashley Joanna Williams, detto Ash, \u00e8 il protagonista dei film della saga di \"La casa,\" diretta da Sam Raimi. Il personaggio \u00e8 interpretato dall'attore Bruce Campbell.\nFin dalla sua prima apparizione nel film \"La casa\", Ash Williams \u00e8 diventato molto popolare nella cultura degli horror moderni, essendo apparso, oltre che al cinema, in diversi videogiochi e numerosi fumetti. L'immagine pi\u00f9 nota e rappresentativa del personaggio \u00e8 quella che corrisponde alla parte finale del secondo film, armato con un fucile a canne mozze e una motosega al posto della mano destra. Nel corso della saga, Ash si ritrova ad affrontare le persone a lui care che sono state possedute dalle forze del male all'interno di uno chalet di montagna, e nel terzo capitolo \"L'armata delle tenebre\" si ritrova catapultato nel Medioevo. La sua storia riprende 33 anni dopo gli eventi dello chalet, nella serie \"Ash vs Evil Dead\".\nCreazione del personaggio e storia.\nIl nome Ash (in inglese ash significa \"cenere\") secondo Sam Raimi era riferito al finale che aspettava il personaggio alla fine del primo \"La casa\", dichiarando \"che \u00e8 tutto quello che sarebbe dovuto rimanere di lui\". Campbell sugger\u00ec che il nome fosse l'abbreviazione di \"Ash-holt\" (letteralmente, \"buco del deretano\"), indicante l'opinione che Raimi aveva del personaggio. Durante la creazione di L'armata delle tenebre, Raimi scherz\u00f2 di dare al personaggio il nome completo di Ashley J. Williams, che sarebbe stato usato in fumetti e videogiochi. Campbell successivamente conferm\u00f2 che il nome completo era ufficiale.\nBiografia.\nAsh \u00e8 un ragazzo oltre i venti anni che lavora come commesso nella catena di supermercati S-Mart, e ha una fidanzata, Linda. Dati i libri di ingegneria che si trovano nel bagagliaio della sua auto, si presume che stia (almeno che stesse) studiando alla Michigan State University. Secondo i fumetti di \"L'armata delle tenebre\" realizzati dalla Dark Horse Comics, suo padre invest\u00ec 20.000 $ nella sua laurea universitaria e Ash complet\u00f2 gli studi, ma non si dedic\u00f2 a niente che fosse inerente alla sua laurea.\nEquipaggiamento.\nAsh ha a disposizione due armi principali; il Boomstick (\"Bastone di Tuono\" nel doppiaggio italiano dell'Armata delle Tenebre), un Remington doppia canna calibro 12 a canne mozze (anche se nel film quello che compare \u00e8 pi\u00f9 simile ad uno Stoeger Coach Gun), e una motosega, modello Homelite XL, che il protagonista modifica alla fine del secondo film e mette al posto della mano destra che si era precedentemente amputato. Il fucile lo trova nello chalet del Professor Knowby, e lo si vede a partire dalla prima mezz'ora del secondo film. Nel 3\u00ba film della serie Ash lo presenta ai medievali come un prodotto dei supermercati S-Mart, reperibile nel reparto articoli sportivi. La particolarit\u00e0 di questo fucile \u00e8 che nelle scene in cui compare spara a ripetizione, senza ricaricare, una media di 4 colpi ogni volta, bench\u00e9 il fucile abbia una capacit\u00e0 massima di soli due colpi. Il fucile \u00e8 visibile fino alla fine del terzo film, nella faretra sulla schiena che porta il protagonista. La motosega fa la sua prima apparizione quando Ash deve fare a pezzi la sua fidanzata Linda nella casetta degli attrezzi; la seconda volta Ash la utilizza per amputarsi la mano destra. Dopo di che, la motosega viene modificata e piazzata il luogo della mano amputata, e di l\u00ec in poi diventa arma primaria insieme al Boomstick per il personaggio. La motosega scompare dopo che viene utilizzata per squartare Evil Ash. La particolarit\u00e0 anche di questa arma usata dal personaggio \u00e8 che non esaurisce mai la benzina.\nAsh possiede un'auto, una Oldsmobile Delta 88 Royal del '73, che compare in tutti e tre i film. Alla fine del secondo, la macchina viene risucchiata con Ash nel vortice temporale e finisce sfracellata contro il suolo dell'Inghilterra medievale. La macchina viene successivamente recuperata da Ash e Blacksmith, che la modificano per la battaglia finale trasformandola nella Deathcoaster (\"Tritaossa\" nel doppiaggio italiano dell'Armata delle Tenebre). La macchina ha il motore in pezzi, e per questo Ash usa le sue conoscenze di ingegneria per modificarla e montarci sopra un sistema a vapore e una trasmissione simili a quelli di una locomotiva, inoltre posiziona davanti una sorta di elica che usa per farsi strada fra i nemici. Durante la scena della battaglia, Ash guida la macchina all'interno del terreno del castello uccidendo parecchi scheletri, ma nel tentativo di evitare Sheila (che \u00e8 posseduta e combatte contro di lui), il personaggio cerca di frenare, si lancia gi\u00f9 dal veicolo e l'auto termina la sua corsa capottandosi ed esplodendo. La Deathcoaster, almeno nella versione Director's Cut, ricompare alla fine, semidistrutta dopo la scena precedente. Ash la fa trasportare in una caverna, e la usa come giaciglio per dormire i secoli fino a ritornare al suo tempo.\nIn \"L'armata delle tenebre\", Ash si costruisce anche una mano artificiale usando il guanto di un'armatura. Questo arto funziona in maniera meccanica, ed \u00e8 in grado (senza una reale spiegazione tecnica nel film) di eseguire esattamente i movimenti che vuole Ash. Inoltre, questa mano \u00e8 straordinariamente forte, visto che riesce a stritolare una coppa di metallo.\nApparizioni.\n\"La casa\".\nNel primo film, Ash si reca con la sua fidanzata Linda, sua sorella Cheryl e i loro amici Scotty e Shelly in uno sperduto chalet di montagna. Qui Ash trova per caso il materiale di un archeologo che stava traducendo il \"Naturan demanto\" (rinominato Necronomicon-Ex Mortis nei sequel) e per il quale aveva registrato dei passaggi delle traduzioni su nastro. Ascoltando il nastro, involontariamente risvegliano le forze del male che s'impossessano degli amici di Ash uno dopo l'altro, a partire dalla sorella Cheryl. Alla fine del film, solo Ash \u00e8 sopravvissuto, e riesce a salvarsi dai suoi amici ormai posseduti che cercano di ucciderlo bruciando il libro e provocando la decomposizione degli amici diventati \"deadite\". L'ultimo shot fa vedere Ash al mattino che esce dallo chalet e viene a sua volta aggredito da un demone.\n\"La casa 2\".\nNel secondo film, alcuni eventi s'intersecano col primo, dando inizio solo dopo un po' al vero sequel. Ash si reca con la sua fidanzata Linda nello chalet di montagna (scompaiono gli amici) e dopo aver ascoltato un nastro con sopra alcuni versi del \"Necronomicon Ex Mortis\", risveglia le forze del male che s'impossessano di Linda. Questa aggredisce Ash, e lui per difendersi la decapita con una pala. Dopo averla seppellita, Ash stesso viene posseduto diventando un deadite, ma si salva grazie alla luce del sole. Dopo un tentativo di fuga fallito, Ash ritorna allo chalet dove viene nuovamente aggredito dalla fidanzata divenuta una deadite, la quale testa gli morde una mano e cerca di ucciderlo. Ash \u00e8 costretto a fare completamente a pezzi la sua ragazza con la motosega. Poco dopo, la sua mano destra viene a sua volta posseduta, e cerca di ucciderlo. Ash \u00e8 quindi costretto ad amputarsela con la motosega, ma la mano scappa prima che possa eliminarla definitivamente con il fucile da caccia che ha nello chalet. Dopo varie peripezie e che altre persone sono entrate nella storia, tra le quali Annie, la figlia dell'archeologo, Ash si ritrova a dover affrontare Henrietta, la moglie morta dell'archeologo. Per fare questo, modifica la motosega cosicch\u00e9 possa metterla in luogo della mano, accorcia il fucile da caccia trasformandolo in un canne mozze e si attrezza con una guaina sulla schiena. In questa scena, il protagonista pronuncia la sua battuta trade mark \u00abGroovy!!\u00bb, contemplando il risultato del lavoro. Ash affronta e uccide Henrietta, ma le forze del male li attaccano in gruppo. Annie deve quindi recitare alcuni versi per far s\u00ec che i demoni (che attaccano sotto forma di alberi mostro facendo venire i capelli bianchi ad Ash) vengano risucchiati in una dimensione parallela. Annie riesce nell'intento, ma apre anche una porta temporale, che non \u00e8 in grado di richiudere perch\u00e9 viene accoltellata alle spalle dalla mano maligna di Ash, e il vortice finisce col risucchiare Ash e la sua Oldsmobile nel Medioevo. Qui viene circondato da un nugolo di cavalieri medievali che rimangono sbigottiti quando con il suo canne mozze spara ad un deadite volante. Uno dei cavalieri allora grida: \u00abViva l'eroe venuto dal cielo per liberarci dal terrore delle tenebre. Viva, viva!\u00bb. Ash rendendosi conto che non \u00e8 ancora finita, grida disperato, mentre tutti inneggiano a lui.\n\"L'armata delle tenebre\".\nNell'ultimo capitolo della saga, Ash si ritrova con la sua Oldsmobile catapultato nel medioevo, e se vuole ritornare al suo tempo deve recuperare il Necronomicon. Per rimediare alla sua mano amputata si fabbrica un arto artificiale con il guanto di un'armatura medievale, ma tiene ancora con s\u00e9 la motosega e il \"Boomstick\", soprannome dato al canne mozze del precedente episodio per spaventare i medievali. Successivamente si ritrova ad amoreggiare con la bella Sheila (da qui la celebre battuta che dice alla ragazza \u00abDammi un po' di zucchero, Baby\u00bb), prima di partire alla ricerca del Necronomicon che si trova in un cimitero sconsacrato. Viene nuovamente aggredito dalle forze del male, e si rifugia in un mulino, dove viene attaccato da alcuni Ash versione lilliputziani, uno dei quali gli entra dentro e cresce fino ad uscirgli da una spalla, rivelando di essere Ash Malvagio. Ash gli spara in volto e lo fa a pezzi con la motosega, e lo seppellisce. Ash arriva finalmente dov'\u00e8 custodito il Necronomicon. Per prendere il libro e portarlo via, deve recitare la formula \u00abKlatoo, verata, nicto\u00bb, ma dimentica le parole e pronuncia una formula sbagliata, risvegliando cos\u00ec l'Armata delle Tenebre, e insieme il suo alter ego Ash Malvagio. Si ritrova quindi a dover organizzare la difesa del castello dall'attacco dell'Ash Malvagio e della sua armata di scheletri viventi. Ash riesce nell'impresa e salva il castello. Del finale del film esistono due versioni; nella versione ufficiale USA, grazie al Necronomicon torna ai giorni d'oggi e al suo lavoro di commesso nei supermercati S-Mart, dove anche qui si ritrova a difendersi dall'attacco di una deadite.\nNella versione \"Director's Cut\", Ash sbaglia a prendere la pozione magica che lo fa dormire \u00abuna goccia per ogni secolo\u00bb, prendendone troppa e risvegliandosi in un futuro post-apocalittico gridando: \u00abNo! Ho dormito troppo!\u00bb.\n\"La casa\" (2013).\nAsh fa un cameo anche nel remake/sequel contemporaneo del film del 1981, \"La casa\". Nella scena dopo i titoli di coda del film, Ash, in penombra, pronuncia la sua famigerata esclamazione \u00abGroovy!\u00bb (\u00abBello!\u00bb), e poi si volta di scatto verso lo schermo.\n\"Ash vs Evil Dead\" (2015).\nUna serie televisiva statunitense creata da Sam Raimi e Bruce Campbell per la rete Starz. Ambientata 33 anni dopo gli avvenimenti narrati nel film della serie \"La casa\".\nFumetti e videogiochi.\nAlcune case editrici di fumetti, tra le quali la Marvel, la Dark Horse Comics e la Dynamite Entertainment hanno realizzato diverse serie a fumetti dedicate al personaggio di Ash nello specifico. Da citare le serie a fumetti di ', \"Darkman vs Army of Darkness\" e \"Marvel Zombies vs The Army of Darkness\", nonch\u00e9 numerosi altri personaggi che sono stati presentati \"vs Ash\" (tra i quali Freddy Krueger, Jason Voorhees e il Conte Dracula). Anche, una serie di ', dove il personaggio difende nientemeno che l'ex presidente USA Barack Obama.\nAsh \u00e8 protagonista di diversi videogiochi ispirati alla saga di \"La casa\". tra questi: ', ' e \"\". Questi giochi proseguono con la storia da dov'era rimasta alla fine dei film, e ne inseriscono elementi e personaggi nuovi che ampliano l'immaginaria vita di Ash, fatta eccezione il secondo, che sviluppa la sua storia in un universo alternativo dove Ash, alla fine di \"La casa 2\", non \u00e8 stato risucchiato nel vortice temporale.\nIn Broforce da Free Lives del 2015, il personaggio di Ash insieme a molte altre icone degli anni '80 \u00e8 uno dei personaggi giocabili in 2D. Per Steam o Playstation Network.\nin Dead by Daylight, un \"survival horror\" asimmetrico pubblicato da Starbreeze Studios, il 28 marzo 2019 il personaggio giocabile di Ash \u00e8 stato annunciato con un trailer durante il Pax East, con data di uscita 2 aprile 2019.\nAsh \u00e8 anche un personaggio presente nel videogioco Poker Night 2, creato dalla Telltale Games.\nInfluenza del personaggio sulla cultura popolare, sul pubblico e in altri film.\nA causa della sua originalit\u00e0, dell'interpretazione di Campbell e del fascino in generale generato dal personaggio, Ash \u00e8 annoverato tra i pi\u00f9 grandi personaggi della storia del cinema, come nel caso della rivista Empire che ha appunto posizionato Ash al 24\u00ba posto nella lista dei \"100 pi\u00f9 grandi personaggi del cinema\", ponendolo davanti ad altri del calibro di Freddy Krueger, Harry Potter, Luke Skywalker o Jack Torrance, dichiarando che Ash \"\u00ab\u00e8 la sciocca parodia dei pi\u00f9 classici eroi dei flm d'azione\u00bb\" e che proprio ci\u00f2 lo rende \"\u00abindistruttibile, delirante e allo stesso tempo iconico\u00bb\".\nTermini come l'osannata esclamazione \"\u00abGroovy!\u00bb\" sono entrate a far parte dell'immaginario collettivo; in molte altre opere cinematografiche vi sono riferimenti ad Ash o alla serie de \"La casa\", come in \"Donnie Darko\", \"L'alba dei morti dementi\" o \"Nightmare - Dal profondo della notte\" che rimarcano l'importanza che il personaggio e i film hanno anche sul pubblico."}
{"id": "2553850", "revid": "102924730", "url": "https://it.wikipedia.org/wiki?curid=2553850", "title": "Margaretenhof", "text": ""}
{"id": "2553851", "revid": "219355", "url": "https://it.wikipedia.org/wiki?curid=2553851", "title": "Principio di combinazione di Rydberg-Ritz", "text": ""}
{"id": "2553853", "revid": "149727", "url": "https://it.wikipedia.org/wiki?curid=2553853", "title": "Neul\u00f6gow", "text": ""}
{"id": "2553854", "revid": "149727", "url": "https://it.wikipedia.org/wiki?curid=2553854", "title": "Neul\u00fcdersdorf", "text": ""}
{"id": "2553855", "revid": "149727", "url": "https://it.wikipedia.org/wiki?curid=2553855", "title": "Seilershof", "text": ""}
{"id": "2553856", "revid": "149727", "url": "https://it.wikipedia.org/wiki?curid=2553856", "title": "Wendefeld", "text": ""}
{"id": "2553857", "revid": "149727", "url": "https://it.wikipedia.org/wiki?curid=2553857", "title": "Wentow", "text": ""}
{"id": "2553858", "revid": "149727", "url": "https://it.wikipedia.org/wiki?curid=2553858", "title": "Ziegelei", "text": ""}
{"id": "2553859", "revid": "76963", "url": "https://it.wikipedia.org/wiki?curid=2553859", "title": "Takumi Sait\u014d", "text": "Carriera.\nTakumi Sait\u014d debutta come attore nel 1992, interpretando una piccola parte nel drama giapponese \"Ippai no kakesoba\", lavorando negli anni successivi come modello, tra gli altri per Calvin Klein ed Issei Miyake. Nel 2001 recita in \"Toki no kaori: Remember me\", ma \u00e8 soprattutto nel 2006 quando Sait\u014d lavora nell'adattamento musical del manga \"Prince of Tennis\" che l'attore ottiene una certa popolarit\u00e0.\nSar\u00e0 in \"Princess Princess D\" del 2006, adattamento in dorama dell'omonimo anime. Tuttavia il suo ruolo pi\u00f9 significativo \u00e8 senz'altro quello di Noeru Kisaragi nel difficile film che racconta una problematica storia d'amore omosessuale: \"Boys Love\" del regista Kotaro Terauchi. Il film racconta la storia dell'editore di una rivista che incontra ed intervista un giovane modello (e scoprir\u00e0 in seguito anche gigol\u00f2), e ne viene presto attratto. A seguito del successo riscontrato lo stesso regista l'anno successivo gir\u00f2 \"Boys Love gekijouban\", una 2\u00ba versione di \"Boys Love\" ma con trama e attori differenti.\nUn altro suo importante lavoro \u00e8 stato il successivo \"Sukitomo\", altro film a tematica gay del 2007 ed il seguente Itsuka no kimi e dello stesso anno. La sua naturalezza attoriale espressiva ha contribuito a dare un'immagine \"normalizzata\" dell'amore gay al punto da renderlo un tema accessibile e comprensibile (vale a dire universale) anche al grande pubblico. Ma il rischio era forse quello di bloccarsi all'interno d'un tipo di personaggio oscuro e bello, misterioso e ambiguo. Amplia pertanto genere e nello stesso anno 2007 fa parte del cast del dorama pi\u00f9 leggero \"Delicious Gakuin\"; nel 2009 all'ultimo film Special della serie \"Gokusen\" e nel 2011 alla 2\u00aa serie remake di \"Hanazakari no kimitachi e\".\nNel 2010 ha inoltre interpretato la parte di Yamamoto nel film live action \"Space Battleship Yamato\" ispirato all'anime \"Star Blazers\"."}
{"id": "2553860", "revid": "149727", "url": "https://it.wikipedia.org/wiki?curid=2553860", "title": "Ziegelscheune", "text": ""}
{"id": "2553861", "revid": "152625", "url": "https://it.wikipedia.org/wiki?curid=2553861", "title": "Sex or love?", "text": ""}
{"id": "2553862", "revid": "767487", "url": "https://it.wikipedia.org/wiki?curid=2553862", "title": "Gjorgji Abad\u017eiev", "text": "Tra le sue maggiori opere vi sono racconti ispirati alle lotte partigiane, come \"L'alba\" (1951), \"L'ultimo incontro\" (1953), \"L'epopea sul Monte No\u017e\" (1954), e due romanzi storici: \"Nido dei Briganti\" (1954) e \"Il deserto\" (1960)."}
{"id": "2553864", "revid": "438678", "url": "https://it.wikipedia.org/wiki?curid=2553864", "title": "Beetz", "text": "Beetz \u00e8 una frazione della citt\u00e0 tedesca di Kremmen, nel \"Land\" del Brandeburgo.\nStoria.\nIl 31 dicembre 2001 il comune di Beetz venne aggregato alla citt\u00e0 di Kremmen."}
{"id": "2553865", "revid": "113601431", "url": "https://it.wikipedia.org/wiki?curid=2553865", "title": "Flatow", "text": ""}
{"id": "2553866", "revid": "439868", "url": "https://it.wikipedia.org/wiki?curid=2553866", "title": "Marco (Rovereto)", "text": "Marco (\"March\" in dialetto trentino) \u00e8 una frazione del comune di Rovereto, in Trentino, con abitanti. Si trova a circa 6\u00a0km da Rovereto citt\u00e0, nei pressi del casello autostradale \"Rovereto sud - Lago di Garda nord\" (A22) ad un'altezza di 161 m s.l.m.\nIl comune di Marco \u00e8 stato soppresso nel 1927: il paese \u00e8 divenuto quindi frazione di Rovereto, in contemporanea all'aggregazione al comune di Rovereto anche dei territori di Lizzana e Noriglio.\nPolveriera.\nA Marco esiste un'area di circa 14 ettari che fu adibita in passato a polveriera realizzata tra il 1922 e il 1927, sfruttata anche dall'Esercito Italiano. Anche nota come \"polveriera di Cocco\", ora \u00e8 passata al Demanio della provincia autonoma di Trento dopo la sua chiusura nel 1995. Si trova presso il crinale orientale del monte Zugna in della Vallagarina nel territorio comunale di Rovereto. Al suo interno si contano numerose casematte dove in origine venivano depositate le munizioni. Sono ancora presenti le altane e le abitazioni per il personale di sorveglianza militare.\nLa protezione civile ha preso servizio in quest'area anche per il servizio recupero con i cani."}
{"id": "2553867", "revid": "113795119", "url": "https://it.wikipedia.org/wiki?curid=2553867", "title": "Gro\u00df Ziethen", "text": ""}
{"id": "2553869", "revid": "438678", "url": "https://it.wikipedia.org/wiki?curid=2553869", "title": "Hohenbruch", "text": "Hohenbruch \u00e8 una frazione della citt\u00e0 tedesca di Kremmen, nel \"Land\" del Brandeburgo.\nStoria.\nIl 31 dicembre 2001 il comune di Hohenbruch venne aggregato alla citt\u00e0 di Kremmen."}
{"id": "2553870", "revid": "113603361", "url": "https://it.wikipedia.org/wiki?curid=2553870", "title": "Sommerfeld", "text": ""}
{"id": "2553871", "revid": "767487", "url": "https://it.wikipedia.org/wiki?curid=2553871", "title": "Staffelde", "text": "Staffelde \u00e8 una frazione della citt\u00e0 tedesca di Kremmen, nel \"Land\" del Brandeburgo.\nStoria.\nIl 31 dicembre 2001 il comune di Staffelde venne aggregato alla citt\u00e0 di Kremmen."}
{"id": "2553872", "revid": "1705737", "url": "https://it.wikipedia.org/wiki?curid=2553872", "title": "Desiderio (re)", "text": "L'ascesa al trono.\nOriginario di Brescia, appartenente all'aristocrazia, fu un seguace di Astolfo duca di Tuscia, probabilmente con la funzione di comes stabuli. Alla morte di Astolfo aspir\u00f2 al trono longobardo in opposizione al fratello e predecessore del defunto, Rachis, che aveva abbandonato il monastero di Montecassino dove si era ritirato ed era ritornato a Pavia, occupando il palazzo regio. Rachis raccolse inizialmente vasti consensi nell'Italia settentrionale, mentre tutti gli oppositori del casato friulano di Rachis e Astolfo sostennero Desiderio, che si guadagn\u00f2 anche l'appoggio di papa Stefano II e del re dei Franchi, Pipino il Breve, grazie alla promessa di rispettare le condizioni di pace accettate da Astolfo dopo la sua sconfitta e di ritirarsi dai territori bizantini occupati da Liutprando (alcune citt\u00e0 dell'Esarcato e della Pentapoli). Il papa esercit\u00f2 pressioni dirette sul \"re monaco\", che si mostrava esitante ed era ulteriormente indebolito dalla defezione di quanti, tra i suoi sostenitori, temevano un nuovo intervento franco. Nel marzo del 757 Rachis rientr\u00f2 in monastero, spianando la strada all'incoronazione di Desiderio.\nFin dall'inizio cerc\u00f2 di consolidare il potere del regno, in opposizione ai duchi di Spoleto e di Benevento, e di arginare l'influenza dei Franchi sul papato. I due ducati si appoggiarono allora, per riconquistare la propria autonomia, al papato. Spoleto, nomin\u00f2 un nuovo duca, Alboino, sostenuto dal papa e dai Franchi; a Benevento il nuovo reggente Giovanni si schier\u00f2, in nome dell'ancora minorenne duca Liutprando, anch'egli appoggiato dal papato e dai Franchi.\nIl regno.\nLa politica espansionistica.\nAlla morte di papa Stefano II (aprile 757), Desiderio non mantenne le promesse fatte, sfruttando un momento turbolento nella vita della Chiesa (la successione al soglio del fratello di Stefano, papa Paolo I, fu aspramente contrastata). Non soltanto non consegn\u00f2 a Roma i territori conquistati da Liutprando, ma nel 758 si assicur\u00f2 l'appoggio diplomatico dell'Impero bizantino per estendere nuovamente i suoi domini.\nAttraverso la Pentapoli penetr\u00f2 nel Ducato di Spoleto e imprigion\u00f2 il duca Alboino; prosegu\u00ec verso Benevento, da dove cacci\u00f2 Liutprando e il reggente Giovanni, insediando come duca il proprio genero Arechi. Nel 759 nomin\u00f2 un nuovo duca di Spoleto, che fino a quell'anno aveva amministrato direttamente (come gi\u00e0 Astolfo): Gisulfo. In questo modo ripristin\u00f2 il controllo regio, gravemente compromesso durante gli ultimi anni del regno di Astolfo, sull'intera Italia longobarda. L'opera di rafforzamento del potere regio di Desiderio culmin\u00f2, nel 759, con l'associazione al trono del figlio Adelchi.\nAnche la rete dei monasteri italiani divenne strumento di dominio. Nel 753 con sua moglie Ansa fond\u00f2 a Brescia, la sua citt\u00e0 natale, il monastero di San Salvatore, dotato di un'eccezionale ricchezza e affidato come badessa alla figlia Anselperga. Alla giurisdizione di San Salvatore sottomise un'intera rete di complessi monastici tra Lombardia, Emilia e Toscana, creando una federazione da lui direttamente controllata. Un altro monastero da lui fondato in terra bresciana fu la Badia leonense, terminata di costruire nel 758 e guidata da monaci Benedettini giunti alla Badia situata a Leno direttamente dal monastero di Montecassino creato da Benedetto da Norcia nel 529.\nGli attriti con la Chiesa furono appianati solo nel 763, grazie ad appositi accordi. Memore del precedente di Astolfo, ritenne di poter evitare nuovi interventi dei Franchi a sostegno del papato attraverso una politica di piccole concessioni al pontefice. Nel 757 consegn\u00f2 al Papa Ferrara, Faenza e alcuni possedimenti nella Pentapoli, ma conserv\u00f2 la maggior parte dei territori a suo tempo promessi a papa Stefano II. In quel momento, tuttavia, Pipino il Breve era costretto da problemi interni al suo regno a non impegnarsi nuovamente in Italia, cos\u00ec papa Paolo I sottoscrisse un accordo che accettava la situazione che si era venuta a creare. A suggello dell'intesa, Desiderio si rec\u00f2 a Roma, preg\u00f2 sulla Tomba di Pietro e garant\u00ec i diritti del papa; Paolo, in cambio, avvert\u00ec Pipino che Desiderio era il suo difensore contro le pressioni dei bizantini.\nDesiderio intervenne attivamente negli scontri per la successione di papa Paolo I, morto nel giugno del 767. Dal Ducato di Spoleto invi\u00f2 un esercito a Roma, guidato dal prete Valdiperto, che il 31 luglio riusc\u00ec a far elevare al soglio il cappellano Filippo che tuttavia rinunci\u00f2 il giorno stesso. Divenne cos\u00ec papa, contro la volont\u00e0 di Desiderio, Stefano III, il candidato della curia romana guidata dal primicerio Cristoforo.\nLa politica dinastica.\nDesiderio dopo la morte di Pipino il Breve nel 768 riusc\u00ec ad imparentarsi con uno dei figli, Carlo Magno, dandogli in sposa la figlia, di cui non conosciamo il nome; il nome Desiderata che le \u00e8 stato attribuito in passato \u00e8 il frutto di un errore di lettura di un manoscritto, mentre il Manzoni invent\u00f2 per lei il nome Ermengarda. In questo modo riusc\u00ec a interferire con la politica interna del regno franco, in crisi per una contrapposizione tra i due fratelli che si sarebbe conclusa soltanto nel 771, con la morte di Carlomanno. Questa politica di alleanze matrimoniali, destinata a fallire, trovava fin dall'inizio l'opposizione del papa Stefano III, che si opponeva al matrimonio della cosiddetta Ermengarda con Carlo Magno in quanto l'alleanza tra franchi e longobardi gli avrebbe impedito di utilizzare gli uni o gli altri a seconda del suo vantaggio.\nNel 769 Desiderio, con la scusa di un pellegrinaggio a Roma, entr\u00f2 nei territori della Chiesa accompagnato da un esercito. Accampatosi nei pressi di San Pietro, appoggi\u00f2 il partito longobardo capeggiato da Paolo Afiarta e condann\u00f2 a morte il capo del partito opposto, il primicerio Cristoforo, pare con la tacita approvazione di papa Stefano III che si era visto abbandonato dal suo antico sostenitore. Grazie anche alle divisioni interne del regno dei Franchi, Desiderio riusc\u00ec cos\u00ec ad assurgere a un ruolo di primo piano nella politica europea del tempo ma, in reazione alla sua politica aggressiva, Carlo Magno, rimasto unico re dei Franchi, ripudi\u00f2 Ermengarda; e questo fu il colpo definitivo che mand\u00f2 a monte la sua politica di alleanze dinastiche.\nLa guerra contro i Franchi.\nNel gennaio del 772 mor\u00ec papa Stefano III, cui succedette Adriano I, che si sbarazz\u00f2 del capo del partito filo-longobardo, Paolo Afiarta, e appoggi\u00f2 quello di Cristoforo, cui doveva la sua elezione. Desiderio colse il pericolo di una nuova alleanza tra il papa e i Franchi e tent\u00f2 di sventarla per via diplomatica. Adriano rimase per\u00f2 irremovibile nella sua richiesta di completa esecuzione degli accordi precedenti, con la cessione al papato di tutti i territori che reclamava; Desiderio pass\u00f2 quindi all'offensiva, tornando a invadere l'Esarcato, riconquistando Faenza, Ferrara e Comacchio e minacciando Ravenna. La pressione militare mirava a convincere il papa a conferire l'unzione regale ai figli di Carlomanno, che avrebbe spezzato il legame tra Adriano e Carlo Magno e creato disordini nel regno franco. Adriano non solo non si pieg\u00f2, ma procedette all'eliminazione dei capi del partito longobardo a Roma.\nAlla fine del 772, Desiderio intensific\u00f2 la pressione militare occupando Senigallia, Jesi e Gubbio, entrando nel Ducato romano e minacciando la stessa Roma. Adriano scomunic\u00f2 il re longobardo e chiese l'aiuto di Carlo Magno. Il re franco era all'epoca impegnato nelle guerre contro i Sassoni, ma si risolse comunque a rispondere all'appello perch\u00e9 non poteva permettere che fosse appannato il suo prestigio come protettore del papato. Nella primavera del 773 Carlo radun\u00f2 il proprio esercito presso Ginevra e lo ripart\u00ec in due tronconi: uno avrebbe disceso la Valle d'Aosta, difesa da Adelchi, l'altro, condotto dallo stesso Carlo, avrebbe seguito la tradizionale via attraverso il Moncenisio. L\u00e0, alle Chiuse presso Susa, Desiderio riusc\u00ec a frenare i Franchi, ma il fronte presidiato da Adelchi cedette sotto l'urto dell'esercito guidato dallo zio di Carlo, Bernardo.\nColte dal panico, le schiere longobarde si ritirarono disordinatamente in Val Padana. Adelchi con i figli di Carlomanno si rinserr\u00f2 a Verona, Desiderio e la moglie si chiusero invece nella capitale, Pavia, mentre i contingenti provenienti dai vari ducati fecero ritorno alle proprie sedi. I Longobardi non erano stati compatti nell'opporsi all'attacco franco; gi\u00e0 prima della battaglia diversi non avevano appoggiato Desiderio, alcuni spingendosi fino al tradimento e alla fuga nel regno franco, e dopo la sconfitta del re le spinte centrifughe si intensificarono. I notabili spoletini scesero a Roma, si fecero rasare secondo l'uso romano e chiesero al papa Adriano I la nomina di un nuovo duca; il pontefice scelse Ildebrando, che riprese il controllo del Ducato e lo consegn\u00f2 a San Pietro. Analogamente, si sottomisero a Roma anche i Longobardi di Fermo, Osimo e Ancona.\nCarlo Magno continu\u00f2 la sua campagna in Italia, conquistando altre citt\u00e0 e riuscendo a far prigionieri i figli di Carlomanno, ma Pavia continuava a resistere. Soltanto all'inizio del 774 la citt\u00e0, stremata, cadde. Desiderio fu mandato assieme alla moglie Ansa in Francia, e imprigionati in un monastero, a Liegi o forse a Corbie; Adelchi ripar\u00f2 a Bisanzio, mentre Carlo Magno si proclam\u00f2 \"rex Francorum et Langobardorum\".\nMatrimonio e discendenza.\nDesiderio spos\u00f2 Ansa (o Ansia) dalla quale ebbe:"}
{"id": "2553873", "revid": "767487", "url": "https://it.wikipedia.org/wiki?curid=2553873", "title": "Tunnel (Laura Luca)", "text": "Tunnel \u00e8 il secondo album di Laura Luca. L'album \u00e8 stato pubblicato nel 1982 dalla Fonit Cetra."}
{"id": "2553875", "revid": "212348", "url": "https://it.wikipedia.org/wiki?curid=2553875", "title": "Cassola", "text": "Cassola ( in italiano; \"Caso\u0142a\" o , in veneto) \u00e8 un comune italiano di abitanti della provincia di Vicenza in Veneto.\nCassola \u00e8 il centro dove \u00e8 ubicato il municipio. Il centro pi\u00f9 popoloso del comune \u00e8 per\u00f2 San Giuseppe, noto anche come Termine di Cassola. Nella piazza centrale di San Giuseppe di Cassola si trova un edificio comunale in cui sono ubicati la biblioteca comunale e una sede municipale staccata.\nToponimo.\nSecondo i vari riferimenti nelle prime fonti a disposizione, il nome Cassola deriva dalla crasi di \"casa sola\" in quanto parrebbe esserci stata solamente un'abitazione nell'attuale territorio comunale, allora zona boschiva.\nStoria.\nMedioevo.\nFino al 924 la storia di Cassola \u00e8 stata strettamente legata alla citt\u00e0 di Bassano del Grappa. Nel 924 Berengario I assegn\u00f2 la giurisdizione della campagna cassolese a Sibicone, vescovo della diocesi di Padova. Nel 1085, nel documento di donazione di Ermizia da Camposampiero al monastero di Villanova, si ha la prima descrizione dell'insediamento fortificato nei pressi della zona boschiva ad est di BassanoNel 1175, cos\u00ec come la citt\u00e0 e tutto il territorio di influenza di Bassano, Cassola (attraverso il suo rappresentante Odelricus de Caxola) pass\u00f2 sotto il dominio vicentino. Dal 1196 Cassola fin\u00ec sotto l'influenza della famiglia degli Ezzelini; influenza che cess\u00f2 nel 1259 con la sconfitta di Ezzelino III da Romano a Cassano d'Adda. Dopo l'avvicendarsi del potere fra Vicenza e Padova, il 7 gennaio 1312 Bassano ottenne, dal podest\u00e0 di Padova, il riconoscimento del controllo sull'area di influenza della citt\u00e0, in cui ricadeva anche il piccolo abitato di Cassola.\nLa Repubblica di Venezia.\nNel 1404 dopo la caduta dei Visconti, che avevano acquisito il controllo su Bassano, Cassola pass\u00f2 sotto il dominio della Serenissima. Esclusi i sacchi e le devastazioni operate dalle truppe imperiali di Pippo Spano e durante il periodo della Lega di Cambrai, Cassola fior\u00ec nei 393 anni di dominazione veneziana accrescendo il numero di abitanti e le aree destinate alla coltivazione. Con la Battaglia di Bassano e il successivo Trattato di Campoformio del 1797, tutto il territorio pass\u00f2 sotto la dominazione asburgica.\nIl dominio asburgico e il Regno d'Italia.\nPer la sua contiguit\u00e0 con il territorio comunale di Bassano, la storia di Cassola durante la dominazione veneziana, il Regno Lombardo-Veneto dal 1815 al 1866, la Terza guerra d'indipendenza del 1866 e la dominazione del Regno d'Italia dal 1866 \u00e8 assimilabile e sovrapponibile a quella di Bassano.\nLa Grande Guerra e il primo dopoguerra.\nCassola crebbe ulteriormente nei primi anni del '900 con la richiesto dello stemma comunale al re Vittorio Emanuele III (1910), la costruzione della stazione ferroviaria (1910) sulla linea Trento-Venezia e la costruzione dell'edificio sede della \"Scuola rurale maschile e femminile di grado inferiore\" (1912). Con lo scoppio della Prima guerra mondiale (1915) e la \"rotta\" di Caporetto (1917), la linea del fronte si assest\u00f2 sul Piave e sul monte Grappa rendendo Cassola un comune di prima linea cos\u00ec come ricorda il parroco di Cassola:\nIl 18 aprile 1920 cominci\u00f2 la costruzione del monumento ai caduti di guerra che venne inaugurato il 9 maggio dello stesso anno in presenza dell'onorevole Francesco Curti.\nIl 13 ottobre 1927, per concessione del re Vittorio Emanuele III, Cassola ottenne il proprio stemma comunale.\nLa Seconda guerra mondiale e il secondo dopoguerra.\nCome per la vicina Bassano del Grappa, anche a Cassola tra il 1922 ed il 1943 si afferm\u00f2 il fascismo. Con lo scoppio della seconda guerra mondiale, e la caduta del regime fascista, sub\u00ec l'invasione tedesca e fece parte della Repubblica Sociale Italiana. Anche parte dei cittadini di Cassola parteciparono alla resistenza e alcuni di furono vittime del cosiddetto \u00abrastrellamento del Grappa\u00bb del settembre 1944. Il 28 aprile 1945 Cassola fu liberata, come la vicina citt\u00e0 di Bassano del Grappa.\nNel 1950 cominci\u00f2 la costruzione della chiesa dell'abitato di Termine di Cassola; la successiva consacrazione a San Giuseppe della chiesa contribu\u00ec all'attribuzione del nome \"San Giuseppe di Cassola\" a questa frazione.\nInfrastrutture e trasporti.\nAutostrade.\nIl comune di Cassola \u00e8 attraversato dalla Pedemontana Veneta. Il centro di Cassola \u00e8 servito dal casello di Loria-Mussolente.\nStrade.\nIl comune di Cassola \u00e8 attraversato dalla SS47 della Valsugana a ovest di San Zeno al confine con il Comune di Bassano del Grappa che collega Trento e il Canale di Brenta con Cittadella ed infine Padova. Il Comune \u00e8 anche attraversato dalla tangenziale di Bassano del Grappa con le uscite di San Giuseppe-Romano sud e Cassola. A nord transita la SP248 Schiavonesca-Marosticana che lambisce la parte settentrionale della frazione di San Giuseppe al confine con Bassano del Grappa collegando Montebelluna ed il Montello con Marostica e Vicenza.\nCassola \u00e8 servita, inoltre, dalla Strada provinciale 57 Ezzelina che collega Romano d'Ezzelino con Rossano Veneto innestandosi con la SR245 Castellana, dalla SP90 che attraversa Cassola e dalla SP75 con cui si possono raggiungere Mussolente e Borso del Grappa.\nFerrovie.\nIl comune \u00e8 attraversato dalla ferrovia Trento-Venezia: a Cassola vi \u00e8 la stazione."}
{"id": "2553877", "revid": "247222", "url": "https://it.wikipedia.org/wiki?curid=2553877", "title": "Birds of Fire", "text": "Birds of Fire \u00e8 il secondo album della Mahavishnu Orchestra, pubblicato nel marzo del 1973.\nTutti i brani dell'album, prodotto dallo stesso gruppo, sono stati composti da John McLaughlin.\n\"Miles Beyond\" \u00e8 un tributo del chitarrista a Miles Davis.\nIl disco \u00e8 stato rimasterizzato e pubblicato su CD dall'etichetta discografica Sony Music Entertainment nel 2000.\nTracce.\nTutti i brani sono stati composti da John McLaughlin\nFormazione.\nNote aggiuntive"}
{"id": "2553879", "revid": "125118360", "url": "https://it.wikipedia.org/wiki?curid=2553879", "title": "Castelfranco di Sotto", "text": "Castelfranco di Sotto \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nCastelfranco di Sotto si trova nel Valdarno inferiore, sulla riva nord dell'Arno. Il Comune di Castelfranco di Sotto \u00e8 caratterizzato in gran parte da paesaggio collinare e boschivo, anche di pregio tra cui le Cerbaie. La parte pi\u00f9 a sud del Comune, dove si trova il Capoluogo, \u00e8 ubicata in pianura nella valle dell'Arno.\nCastelfranco si trova a 39 km da Pisa, 51 km da Firenze, 46 km da Livorno e 89 km da Siena. \nNel territorio di Orentano, l'altitudine si alza a 27 metri, mentre nel territorio di Villa Campanile, si alza fino a 30 metri sopra il livello del mare.\nA castelfranco c'\u00e8 anche la Riserva naturale Montefalcone con 505 ettari di superficie a terra. \nStoria.\nCastelfranco nel Valdarno di Sotto, oggi Castelfranco di Sotto, \u00e8 divenuto borgo cinto di mura nella prima met\u00e0 del secolo XIII. Agli inizi del XII secolo, dopo la morte dell'ultimo dei Conti Cadolingi di Fucecchio che vi esercitavano potere feudale, il territorio era passato sotto il dominio di Lucca.\nQuattro piccoli villaggi, descritti dal canonico Giovanni Franceschini nelle sue cronache del 1789, gi\u00e0 esistenti fra l'Arno e l'Usciana intorno all'anno 1000, nel lungo periodo di continue lotte fra Guelfi e Ghibellini e fra le citt\u00e0 di Pisa, Lucca e Firenze, si trovavano esposti a continue scorrerie delle fazioni opposte e gli abitanti decisero di riunirsi in un sito fortificato pi\u00f9 sicuro. Aiutati in ci\u00f2 dalla citt\u00e0 di Lucca che aveva interesse ad avere una piazzaforte in questa terra di confine e si adopr\u00f2 perch\u00e9 fosse ben guarnita di abitanti, affrancando di gravami fiscali chi andasse ad abitarvi.\nDi qui il nome di Castelfranco. Il borgo, cinto allora da mura possenti con sedici torri, conserva ancora la tipica struttura castrese romana con due strade principali che si incrociano al centro e conducono alle quattro porte delimitando i quartieri che hanno misure uniformi. Le porte ricordano i quattro villaggi ed i Santi titolari delle loro chiese che allora dipendevano dalla Pieve di S. Maria a Monte:\nNella seconda met\u00e0 del XIII e primi decenni del XIV secolo, condottieri ghibellini famosi come il Conte Guido Novello, Uguccione della Faggiola e Castruccio Castracani, guerreggiarono spesso nel Valdarno e Castelfranco, come negli altri borghi vicini, sub\u00ec assedi e distruzioni. Durante quel periodo si rese volontariamente ed alternativamente soggetto a Pisa e Lucca, con precise capitolazioni di diritti ed obblighi che evidenziano la sua importanza logistica e militare e fanno intendere che gi\u00e0 si erano dati particolari statuti ed acquisito una certa autonomia nel governarsi. Lo prova anche il fatto che partecip\u00f2 con un proprio rappresentante, Bartolomeo di Gheruccio, all'incontro promosso da Re Roberto di Napoli per riportare la pace tra i Guelfi e Ghibellini toscani. \nNel 1330 dopo la morte di Castruccio, si consolid\u00f2 in Toscana, la potenza di Firenze e Castelfranco, come gli altri centri del Valdarno di Sotto, decise di soggettarsi a questa citt\u00e0 inviando i suoi due Sindaci a trattare condizioni che furono vantaggiose per il nostro borgo. Castelfranco fu patria di personaggi famosi nelle arti militari, come alcuni componenti delle famiglie Guerrazzi e Novelli, in virt\u00f9 e dottrina come il beato Gherardo e Fra Felice di Gherardo Casini, in scienze giuridiche sempre delle famiglie eminenti Guerrazzi, Ferretti e Dati. Pu\u00f2 vantare anche artisti di chiara fama come Antonio Novelli scultore del XVII secolo e Antonio Puccinelli pittore del XIX secolo. \nNel 1839 Castelfranco diviene Podesteria di prima classe con giurisdizione sui Comuni di S.Croce, S.Maria a Monte e Montecalvoli. \nNel 1848 fu sede di Pretura e fino al 1866 anche di Mandamento. \nNel 1860 gli abitanti di Castelfranco si pronunciarono compatti per l'Unit\u00e0 d'Italia con 891 voti a favore e 19 contrari. \nNel 1912 venne ad ampliarsi il suo territorio ed aument\u00f2 notevolmente la sua popolazione per l'aggregazione volontaria di una parte della Parrocchia di Orentano gi\u00e0 soggetta al Comune di S.Croce. Nel 1925 Castelfranco entra nella Provincia di Pisa, lasciando quella di Firenze. \nNegli anni 1960 le poche parti rimanenti dello storico muro che circondava il centro storico vennero abbattute. Dagli anni settanta il comune ha avuto una crescita economica e industriale anche grazie all'ampliamento (specie negli anni 1990) della zona industriale. \nOggi del Medioevo, rimangono le 3 torri (+1 non pi\u00f9 visibile) che indicano le contrade e i sottopassaggi, sparsi nel centro cittadino.\nMonumenti e luoghi d'interesse.\nArchitetture civili.\nIl municipio \u00e8 uno degli edifici storici di Castelfranco di Sotto. Essa \u00e8 composta da colonne di pietra, e nel corso del tempo \u00e8 stato riverniciato con vari colori. Essa \u00e8 esposta sulla piazza principale del paese.\nLa torre campanaria \u00e8 stata costruita nel medioevo come campanile della chiesa collegiata. Essa \u00e8 situata sulla porta di San Pietro a Vigesimo, e dispone sulla facciata rivolta al centro storico di un orologio.\nArchitetture militari.\nCastelfranco, fino alla met\u00e0 degli anni sessanta, era circondata da un muro di cinta. Per\u00f2 come resti sono rimaste le quattro porte di entrata, ognuna rappresenta le quattro contrade cittadine.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nAnnualmente, nella terza domenica di maggio, a Castelfranco di Sotto si svolge il Palio dei barchini con le ruote, dove le quattro contrade San Michele in Caprugnana, San Martino a Catiana, San Bartolomeo a Paterno e San Pietro a Vigesimo si sfidano in una gara di barchini che, mossi dai rematori, dovranno fare dei giri intorno a Piazza Garibaldi. Durante la mattina, il paese \u00e8 animato da musici e sbandieratori di ogni et\u00e0, vestiti con abiti dell'epoca, delle quattro contrade.\nCultura.\nTeatro.\nCon l'inaugurazione del 30 novembre 2013, il Teatro della Compagnia viene ad arricchire la vita culturale di Castelfranco di Sotto. Ospitato nell'edificio che fu della chiesa dei Santi Jacopo e Filippo, il teatro prende il nome dalla \"Compagnia del Santissimo Sacramento\" la quale, dall'inizio del '800 fino alla Seconda Guerra Mondiale, utilizzava l'edificio per l'organizzazione delle sontuose feste dei \"tendoni\", in onore del \"Corpus Domini\".\nLa chiesa, annessa ad un monastero e conosciuta dai Castelfranchesi come \"della Compagnia\", risale al 1333 quindi a meno di un secolo dalla nascita del \u201cCastello Franco\u201d, avvenuta attorno al 1253.\nCon le soppressioni napoleoniche del 1806, il complesso religioso divenne propriet\u00e0 privata della nobile famiglia castelfranchese dei Martellini-Pontanari; pass\u00f2 quindi ai Brunetti e poi agli Aglietti.\nGravemente danneggiati durante il passaggio del fronte nel 1944, buona parte degli edifici vennero acquisiti nel dopoguerra dall'Amministrazione Comunale per essere demoliti e consentire l'ampliamento l'attuale piazza XX Settembre.\nLa chiesa rimase invece di propriet\u00e0 della curia e attravers\u00f2 vicende alterne fino alla sua sconsacrazione. Nel 2006 l'edificio fu acquistato dal Comune di Castelfranco di Sotto con l'intento dichiarato di realizzarvi un teatro.\nMercato.\nIl mercato di Castelfranco viene esposto il Luned\u00ec nella mattina in Piazza XX settembre dove poggia la Biblioteca comunale e Piazza Garibaldi.\nGeografia antropica.\nSuddivisioni storiche.\nSan Bartolomeo a Paterno.\nLa contrada di San Bartolomeo a Paterno, i cui colori caratteristici sono il rosso e blu, estende il suo territorio nella parte nord-occidentale di Castelfranco, lungo l'asse corso Bertoncini-Francesca Sud a ovest e via Cavour-via Usciana a nord. Confina con le contrade San Martino in Catiana e San Michele in Caprugnana. All\u00b4interno del suo territorio, dove risiedono circa 1.500 famiglie, sorgono l'ex chiesa di Santa Chiara, la Casa del Popolo, l'ospedale \"Selene Menichetti\" e gran parte della nuova zona residenziale.\nIl borgo di Paterno si trova citato gi\u00e0 il 10 novembre 847 in occasione di un contratto di affitto relativo al Monastero di S. Ippolito in Aniano. \u00c8 possibile situarlo tra l'Arno e l'Usciana e pi\u00f9 precisamente lungo la strada che conduce a S. Maria a Monte. Il titolo della chiesa dovrebbe invece risalire circa all\u00b4anno 1000 quando l'Imperatore Ottone III fece trasportare in Italia il corpo del Santo diffondendone il culto. Con l'edificazione del castello Paterno ha dato il nome alla porta che guarda verso Pisa e al quartiere occidentale di Castelfranco.\nSan Martino in Catiana.\nLa contrada di San Martino in Catiana, i cui colori caratteristici sono l'arancio e il verde, identifica la parte sud-occidentale di Castelfranco, racchiuso tra l'Arno, via De Gasperi e la provinciale Francesca Sud. \u00c8 la contrada con il territorio pi\u00f9 piccolo ma probabilmente anche quella pi\u00f9 densamente popolata. Confina con le contrade San Bartolomeo e San Pietro. All\u00b4interno del suo territorio si trovano l'ex chiesa dei Santissimi Jacopo e Filippo, piazza XX Settembre e piazza Garibaldi.\nLe prime notizie storiche del villaggio di Catiana risalgono al X secolo d.C. Sorgeva sulla riva destra dell\u00b4Arno a circa trecento metri a sud del centro storico di Castelfranco sulle terre che furono feudo dei conti Cadolingi di Borgonovo. Intorno all\u00b4anno mille il vico dimostrava un'attivit\u00e0 economica molto sviluppata per l'epoca, testimoniata dalla presenza di dodici case, tra cui due di pescatori e innumerevoli vigneti che producevano un ottimo vino bianco. L'interesse dei conti per queste terre era tale che vi fecero risiedere permanentemente un loro massaro (amministratore). La chiesa di S. Martino, attorno alla quale sorgeva Catiana, fu fondata dal conte Cadolo dei Cadolingi e dalla di lui moglie Gemma, figlia del principe di Benevento e Capua, Landolfo. Il loro figlio Lotario don\u00f2 in suffragio dei genitori, la chiesa al Monastero di S. Salvatore di Fucecchio il 7 giugno del 1006. Dopo l'edificazione del Castello il nome di Catiana venne attribuito alla porta che guarda l'Arno e al quartiere posto nella parte meridionale del paese.\nSan Michele in Caprugnana.\nLa contrada di San Michele in Caprugnana, i cui colori sociali sono il nero ed il giallo, estende il suo territorio nel quartiere nord-orientale di Castelfranco, racchiuso tra via Usciana, via Francesca Nord e il Lungomonte in direzione di Santa Croce. La contrada giallo-nera, insieme a San Bartolomeo, ha il territorio pi\u00f9 ampio ma anche quello pi\u00f9 scarsamente popolato. Confina con San Bartolomeo e San Pietro. All'interno del suo territorio si trovano la chiesa Collegiata, il cimitero, il centro polisportivo comunale e le scuole elementari. Detiene il record di vittorie al palio di Castelfranco di Sotto, dieci.\nSan Michele in Caprugnana compare per la prima volta nei documenti della Diocesi di Lucca nell\u00b4anno 951. Era situato nelle vicinanze delle terre paludose che allora caratterizzavano il corso del fiume Usciana, nel luogo dove era edificata la \"Marginetta\". Oggi Caprugnana d\u00e0 il nome alla torre e alla porta che guardano Montefalcone e al quartiere posto a Nord del paese.\nSan Pietro a Vigesimo.\nLa contrada di San Pietro a Vigesimo, i cui colori sociali sono il bianco ed il celeste, identifica il quartiere sud-orientale di Castelfranco, racchiuso tra l'Arno, via De Gasperi e la provinciale Francesca Nord, un territorio piccolo ma molto popolato, dove tra l'altro si trovano alcuni degli edifici pi\u00f9 importanti di Castelfranco, come il palazzo comunale e il campanile. Confina con le contrade San Martino e San Michele.\nLe prime notizie riguardanti Vigesimo e la relativa chiesetta di S. Pietro risalgono all\u00b4anno 802; si tratta di contratti di affitto e vendita di beni che lo dicono situato lungo le rive dell\u00b4Arno e confinante con territori oggi situati nel comune di S. Croce. Con l'edificazione di Castelfranco fu proprio la chiesa di S. Pietro a dare il titolo alla nuova chiesa castellana mentre la chiesa del borgo assunse il titolo di S. Barbara. Oggi Vigesimo identifica il quartiere orientale del paese e la porta che guarda Firenze sovrastata dalla pi\u00f9 potente torre di Castelfranco.\nFrazioni.\nTre sono le principali frazioni del comune:\nAltre localit\u00e0 del territorio.\nTra le numerose localit\u00e0 sparse nel territorio di Castelfranco di Sotto si ricordano i nuclei di Chimenti (per met\u00e0 nel comune di Altopascio) e di Staffoli (nella quasi totalit\u00e0 nel comune di Santa Croce sull'Arno) e le localit\u00e0 di Casini, Corte Bistone, Corte Brogi, Corte Ciani, Corte Dori, Corte Menconi, Corte Mennino, Corte Nardi, Corte Nencettino, Corte Rossi, Corte Seri, Corte Urbani, I Greppi, Montanelli, Montefalcone, Poggetto, Poggio Adorno.\nSport.\nTra gli sport pi\u00f9 importanti e seguiti a Castelfranco di Sotto c'\u00e8 la pallavolo, con una squadra maschile che milita nel campionato di serie B2 e una squadra femminile nel campionato di serie B2 di categoria, e il calcio femminile, con il Castelfranco Calcio Femminile, gi\u00e0 Piazza 96 e Valdarno, che nel 2015 si \u00e8 affiliato con l'Empoli e partecipa al campionato di Serie B.\nLo sport \u00e8 anche il calcio, ospita la polisportiva stella rossa fondata nel 1970, in cui lo stadio \u00e8 lo Stadio Osvaldo Martini."}
{"id": "2553881", "revid": "6923", "url": "https://it.wikipedia.org/wiki?curid=2553881", "title": "Bugatti Royale", "text": ""}
{"id": "2553883", "revid": "767487", "url": "https://it.wikipedia.org/wiki?curid=2553883", "title": "Se mai ti stancassi di me", "text": "Se mai ti stancassi di me \u00e8 l'album di debutto di Laura Luca. \u00c8 stato pubblicato dalla Dischi Ricordi nel 1979."}
{"id": "2553886", "revid": "125836654", "url": "https://it.wikipedia.org/wiki?curid=2553886", "title": "Episodi di Carabinieri (seconda stagione)", "text": "La seconda stagione di Carabinieri, formata da 24 episodi, viene trasmessa in prima visione assoluta su Canale 5 dall'11 marzo al 27 maggio 2003 per due episodi a settimana.\nLa donna scomparsa.\nTrama.\nPaola Vitali (Manuela Arcuri) ritornata da un'importante missione, viene convocata dal Capitano Ranieri (Massimo Rinaldi) nell'ufficio del Maresciallo Capello (Pino Caruso). Le viene riconosciuta una promozione presso \"l'ufficio cerimonie\" dell'arma a Roma. Tale occasione viene interpretata da Paola come una punizione perci\u00f2 si arrabbia e si allontana. Capello, lamenta la perdita di un elemento molto valido (Paola) ma il capitano rassicura l'imminente trasferimento di un altro validissimo uomo, il brigadiere Luigi Testa (Roberto Farnesi). Fin dal suo arrivo (avvenuto in giornata), viene considerato come il sostituto di Paola, anche se \u00e8 stato trasferito soltanto per \"incompatibilit\u00e0 ambientale\". Nel mentre, in caserma arriva il signor Storti che denuncia la scomparsa di sua moglie. Arrivato a casa in nottata dal lavoro ha infatti riscontrato tracce che dimostrano la mancanza della donna almeno dal pomeriggio precedente, e anche il figlio conferma di non averla vista la sera prima al suo ritorno. Andrea (Ettore Bassi) e Paola cominciano cos\u00ec ad indagare. Si scopre cos\u00ec che la donna era stata testimone di un pestaggio nel quale proprio suo figlio e un altro uomo erano artefici. Per questo motivo Marcello, figlio di Anita Storti, l'aveva condotta in automobile presso la villa di una famiglia straniera presso la quale lei faceva le pulizie per salvarla dall'altro uomo che avrebbe voluto farla fuori, onde evitare che raccontasse in giro quanto visto. Per fortuna sia Marcello che il complice del pestaggio sono stati fermati e arrestati. Nel frattempo al bar Pippo un uomo dopo aver preso una pastiglia sviene e viene condotto all'ospedale. Dall'analisi delle pastiglie si scopre che contenevano gli stessi componenti del viagra.\nSenza ricetta.\nTrama.\nDopo la nottata passata in ospedale il sig. Pacciaroni viene convocato in caserma e dichiara che le pastiglie da lui assunte la sera prima gli erano state date, ovviamente senza ricetta, presso un locale a luci rosse da una ragazza. Le stesse identiche pastiglie erano state trovate giorni prima in una borsa ritrovata per strada appartenente ad una ragazza di nome Lucy che lavora proprio presso lo stesso locale. Andrea si reca quindi al locale per cercarla, l'avvicina e riesce anche a farsi dare un appuntamento ma proprio nel momento in cui esce dal locale scappa e il maresciallo, nell'atto di correrle dietro, viene colpito alla nuca e stordito. A ritrovarlo steso a terra sar\u00e0 Paola che gi\u00e0 da giorni sembra essere la sua personale infermiera vista la brutta influenza che lo ha colpito. Nella notte Testa e Roman\u00f2 (Andrea Roncato), con l'aiuto di Giovanni (Paolo Villaggio), trovano il corpo di una donna investita poco prima da un'auto sportiva. Si tratta di Maria Serra una giovane studentessa che entra subito in coma. Andata in ospedale per il caso della ragazza Paola riesce anche a farsi dare da Gioia (Martina Colombari) la ricetta per le medicine di Andrea. Andata per comprarle, conosce Francesco il farmacista, che le parla delle sigarette alla menta, le stesse trovate fuori dal locale dove Ferri era stato aggredito, e indica il fornitore appena passato presso la farmacia. Con il parere di Andrea rimane nei paraggi per tenerlo d'occhio anche se l'attivit\u00e0 preferita dal maresciallo sembra essere quella di prenderla in giro per le attenzioni che il giovane farmacista le dimostra. Proprio dal pedinamento del fornitore viene fuori il giro nero di quelle pastiglie a partire dal laboratorio segreto per la loro fabbricazione fino al giro presso molti pub e discoteche di mezza Italia. Si continua per\u00f2 ad investigare per il caso dell\"'omissione di soccorso\" e si scopre che la macchina appartiene ad un certo Pertini, guardia notturna, che per\u00f2 ne denuncia il furto per quella notte, visto il suo alibi bel confermato che lo vede altrove nel momento del reato.\nOmissione di soccorso.\nTrama.\nLe condizioni della ragazza non sono ancora mutate e, mentre lei \u00e8 in coma, si indaga su chi pu\u00f2 aver fatto una cosa del genere. Presso l'ufficio dove lavorava non sanno dire altro se non che era molto riservata ma diligente sul lavoro mentre la sua migliore amica, con la quale conviveva, racconta che a casa manca la sua borsa e si cerca di ritrovare almeno quella visto che non \u00e8 stata rinvenuta sul luogo dell'incidente. Paola e Andrea si recano sul posto e non si capisce come il maresciallo viene convinto a calarsi in un tombino all'interno del quale potrebbe essere finita la borsa, visto che quella sera era aperto. Nel momento stesso in cui Andrea \u00e8 calato a Paola suona il cellulare: \u00e8 Francesco. Nonostante la situazione precaria lei risponde e nel momento in cui l'uomo dichiara che a lasciargli il suo numero \u00e8 stato proprio Ferri quasi lo lascia cadere nel tombino \"il malditesta gli \u00e8 passato, ma potrebbe avere una ricaduta\". I due finiscono cos\u00ec per litigare e la situazione finisce con Paola che richiama il farmacista per fissare un appuntamento con lui la sera dopo. Nello stesso momento in caserma si festeggia il ritorno di Leo (Francesco Giuffrida) anche se il maresciallo Capello sembra essere pi\u00f9 stressato che felice della sua presenza visto il coinvolgimento sentimentale di sua figlia Gioia con il giovane carabiniere. Maria per fortuna si risveglia dal coma ma ancora non si capisce chi possa averla investita. La situazione si sblocca nel momento in cui si scopre che il fidanzato della ragazza non \u00e8 in Italia da 4 mesi e non pu\u00f2 quindi essere stato lui a metterla incinta. I carabinieri decidono cos\u00ec di pedinarla all'uscita dell'ospedale e si scopre a sorpresa che il suo amante era proprio il suo titolare e che ad investirla era stato proprio lui dopo aver saputo che non intendeva abortire. La sera l'appuntamento tra Paola e Francesco salta per problemi in caserma ma la ragazza si rende conto che pi\u00f9 che spostare vorrebbe annullare l'appuntamento che ha accettato solo per l'enfasi della litigata con Ferri. Cerca di parlare al farmacista che per\u00f2 si fa sempre pi\u00f9 insistente allora opta per sistemi pi\u00f9 radicali. Uscita a cena con i colleghi per festeggiare la risoluzione del caso di Maria, Paola vede Francesco nello stesso locale e chiede ad Andrea di baciarla.\nCorto circuito.\nTrama.\nRisolta finalmente la situazione di Maria si pu\u00f2 passare ad indagare a tempo pieno sull'incendio avvenuto alla casa di riposo appena fuori dal paese. Nonostante il momentaneo soggiorno in caserma di alcuni dei residenti ora la situazione sembra essere tornata alla normalit\u00e0 e anche Prosperi pu\u00f2 lasciare la cella di sicurezza per tornare a dormire nel suo letto. Dopo la perizia del perito emerge che l'incendio \u00e8 stato doloso, avvenuto a seguito della manomissione di una presa in una delle camere. Dopo qualche domanda si scopre che la manomissione \u00e8 avvenuta tra le 10 e le 10:30 di quella mattina. Con l'andare avanti delle indagini si continua a non capire chi potrebbe aver compiuto un tale lavoro in cos\u00ec poco tempo e senza essere visto, ma in breve tempo la situazione \u00e8 risolta. Si tratta proprio di uno degli ospiti di \"Villa lupi\" che in passato ha fatto l'elettricista e che confesser\u00e0, di aver voluto creare solo una situazione tale per cui il figlio potesse nuovamente accoglierlo in casa visto che \u00e8 troppo orgoglioso per poterlo chiedere. Paola nel frattempo \u00e8 molto agitata per la questione del trasferimento del quale non si sa niente se non che \u00e8 possibile evitarlo. La carriera da \"bella statuina\" dietro una scrivania non l'alletta per niente e quasi pensa di congedarsi dall'arma ma nel frattempo c'\u00e8 da sorvegliare un'altra brutta situazione: la presenza di bracconieri nelle campagne intorno alla cittadina. L'allarme viene dato proprio dal guardiacaccia dopo il ritrovamento di un Daino morto. Lo stesso Alvaro Santini (Walter Nudo), la mattina dopo verr\u00e0 colpito nel bosco da una cartuccia di fucile. Due bracconieri vengono fermati e da loro si cerca il responsabile. Alla fine arriva la convocazione a Roma per Paola, Capello delega l'informazione a Ferri che comunicher\u00e0 la triste notizia la sera stessa con un enorme mazzo di fiori: si deve presentare entro 10 giorni.\nCaccia grossa.\nTrama.\nSi continua ad indagare su chi avrebbe potuto aver ferito Alvaro Santini. Il circolo della caccia viene completamente messo sottosopra: tutti i fucili e le licenze dei membri sono sequestrati e anche le abitazioni controllate. Si cerca anche nel passato del giovane guardiacaccia che con il fare del dongiovanni potrebbe aver scatenato gelosie tra i mariti, ma anche nella sua futura moglie. Nel frattempo Paola \u00e8 sempre pi\u00f9 agitata, manca meno di una settimana alla partenza per Roma e ogni cosa le fa pensare che presto dovr\u00e0 abbandonare il suo lavoro \"sul campo\" per uno dietro ad una scrivania che certamente non ama e non vuole. Anche Gioia non se la passa bene. Il corso di studi sta giungendo alla fine e ora deve presentare la tesina conclusiva, ma per stemperare la tensione si organizza una cena al casale di famiglia. Dalle analisi del fucile si scopre che ad aver sparato \u00e8 stato quello del signor Quadrini, ma l'uomo ha un alibi di ferro e anche la moglie. Si cerca cos\u00ec chi altro pu\u00f2 aver avuto accesso alla sua auto e la risposta \u00e8 preso data: la segretaria del circolo, Teresa (Laura Chiatti), era lei infatti a tenere le chiavi mentre i soci erano fuori a caccia e presto confesser\u00e0 di averlo fatto per vendetta: anche a lei Alvaro aveva promesso di lasciare la fidanzata per sposarla. L'esame di Gioia va a gonfie vele ma la cena deve essere rimandata, tutti vengono avvisati ma per problemi di segnale la telefonata tra Andrea e Capello cade prima che possa capire che non se ne fa pi\u00f9 niente. Paola e Ferri si recano cos\u00ec al casale e tra la malinconia per l'imminente partenza e una bottiglia di vino di troppo finiscono per fare l'amore.\nUna partita importante.\nTrama.\nIntanto Prosperi accompagna Jessica (Eleonora Di Miele) a vedere una partita di calcio di suo cugino ma proprio in quest'occasione un ragazzo sviene in campo dopo uno spintone di un suo compagno e viene portato all'ospedale. Dalle analisi emerge che si tratta di doping. Il ragazzo si \u00e8 sentito male a seguito dell'assunzione di anfetamine. Altro fatto strano dopo qualche giorno a casa Bernardi spariscono anche tutti i gioielli di famiglia e la madre sporge denuncia nel timore che il figlio possa aver commesso qualche altra sciocchezza. Nel frattempo Paola \u00e8 a Roma in caserma ne sentono tutti la mancanza ma \u00e8 soprattutto Andrea a soffrirne: ogni tanto qualche messaggio con la ragazza ma niente di pi\u00f9. A Roma Paola deve infatti litigare con la burocrazia, riesce con fatica a farsi convocare dal superiore per parlare del suo trasferimento ma questo freddamente la congeda. Dopo pochi giorni per\u00f2 Paola ferma uno scippatore e viene convocata nuovamente dal Colonnello. Il caso del ragazzo si concluder\u00e0 con la scoperta di un brutto giro intorno all'allenatore. Essendo un ex calciatore si \u00e8 costruito intorno a s\u00e9 una serie di raccomandazioni a pagamento e anche le anfetamine sono state fornite da lui ma a mettersi nelle sue mani non \u00e8 stato il ragazzo, come si pensava, ma il padre che sognava un futuro da calciatore per il figlio. Dopo l'arresto dell'allenatore, Ferri chiama Paola per l'ennesima volta per chiederle se ci sono novit\u00e0: il colonnello ha deciso di riconfermarla a Citt\u00e0 della Pieve.\nFantasmi del passato.\nTrama.\nAndrea e Paola si recano nuovamente al casale di Gioia per cercare una collanina smarrita dalla ragazza l'ultima volta. Purtroppo la visita dura poco per via di una rapina avvenuta presso un benzinaio. Richiamati in caserma dal Capitano Ranieri vengono informati che si tratta solamente dell'ultima di pi\u00f9 rapine avvenute negli ultimi giorni, tutte apparentemente compiute dalla stessa mano. Nel compiere un sopralluogo presso tutti gli altri distributori della zona Paola e il brigadiere Testa assistono ad un'altra rapina che vede per\u00f2 una vittima, una ragazza giunta proprio in quel momento in motorino e che viene colpita da un proiettile vagante e finisce in coma. Da quel momento Luigi non si d\u00e0 pace e si scopre che nel suo passato c'\u00e8 una storia molto simile che ha per\u00f2 visto coinvolta la sua fidanzata morta sul colpo. Per il reato vengono sospettati due gommisti dopo che questi compiono una \"sospetta\" denuncia dell'automobile coinvolta nella rapina avvenuta presso la loro attivit\u00e0. Dal pedinamento emergono infatti situazioni poco chiare che li vedono coinvolti in un brutto giro, ma i carabinieri restano sulle loro tracce per avere delle prove con cui poterli incastrare.\nLa resa dei conti.\nTrama.\nIl caso dei fratelli Boschetti \u00e8 ben lontano dall'essere concluso: uno dei due \u00e8 scomparso da giorni e comunque non si \u00e8 ancora capito per chi lavorano se non che si chiama \"Pedro\", come emerge dalle intercettazioni telefoniche. Dopo lunghe indagini si scoprir\u00e0 che il fratello rapito era nelle mani di questo Pedro, che nel frattempo \u00e8 stato identificato, al solo scopo di estorcere all'altro altri favori per la rapina che l'organizzazione aveva in mente: era infatti in progetto un grosso colpo presso una banca della quale avevano le piantine e proprio per questo motivo hanno organizzato tutte quelle rapine ai benzinai che avevano il solo scopo di finanziare l'altra operazione. Per aver scovato i criminali l'intera caserma riceve grossi complimenti dal Capitano Ranieri e dall'intero Comando generale c'\u00e8 per\u00f2 da indagare sull'operato poco ortodosso di Testa, che pi\u00f9 di una volta ha disobbedito agli ordini e per questo potrebbe essere soggetto a provvedimento. Nel frattempo arriva in caserma anche Giovanni con un altro dei suoi strampalati problemi: questa volta confessa che Pippo (Dario Vergassola) gli ha rubato la fidanzata. Pippo racconter\u00e0 infatti di essersi iscritto ad un'agenzia matrimoniale \"Cuori solitari\" ma la stessa ragazza che gli \u00e8 stato proposto di incontrare \u00e8 stata assegnata anche a Giovanni, anche lui presentatosi all'agenzia. Crea inoltre dei dubbi nel Maresciallo Capello e in Ferri il fatto che solo per l'iscrizione fosse stato richiesta a Pippo la somma di 1000 \u20ac e altri ancora gli sarebbero stati chiesti se non si fosse gi\u00e0 allontanato.\nCuori solitari.\nTrama.\nSi continua ad indagare sull'agenzia matrimoniale e si scope che tutte le ragazze proposte ai vari clienti erano in realt\u00e0 la stessa persona anche se con un diverso taglio di capelli, un diverso nome, ecc. e che verso l'agenzia erano gi\u00e0 state sporte diverse denunce in tutta l'Umbria ma sempre ritirate. Leo va cos\u00ec sotto copertura ad iscriversi all'agenzia per interpretare il classico \"pollo da spennare\" e scoprir\u00e0 come la ragazza stessa sia vittima di una minaccia che la costringe ad interpretare quella parte e che da tempo sta cercando di allontanarsi, il che le ha provocato diversi problemi provocati proprio dal titolare dell'agenzia che in realt\u00e0 puntava a far investire i giovani \"rampolli\" in fantomatici cantieri che avrebbero dovuto garantire all'ipotetica coppia un sereno futuro insieme. Tra Andrea e Paola i rapporti sono sempre pi\u00f9 tesi un po' per il segreto che lega la ragazza a Testa, un po' per la gelosia che Andrea prova per la loro complicit\u00e0 e un po' per colpa del fatto che Paola stessa \u00e8 la prima ad ammettere che per loro non pu\u00f2 esserci futuro per il lavoro stesso che hanno. Anche Gioia non se la passa bene: un minuto dopo aver cambiato la sacca per la trasfusione ad una ragazza la stessa va in shock anafilattico. La sacca era del gruppo sanguigno sbagliato.\nSensi di colpa.\nTrama.\nDopo la morte di Laura incominciano le indagini di rito prima di dover accusare Gioia di omicidio colposo. Sentendo tutte le opinioni sulla ragazza ne emerge un quadro estremamente positivo: ragazza ordinata, lavoratrice e anche studiosa e proprio questa diligenza l'ha portata a compiere forti discussioni con il proprio datore di lavoro, un notaio della cittadina, per la misteriosa scomparsa del testamento della signora Bianchini. Col passare del tempo si scopre anche che il giovane nipote della signora Bianchini \u00e8 un rampollo viziato e senza scrupoli che, dopo aver scoperto che la zia voleva rendere unica erede del suo patrimonio un'associazione benefica, complotta con il notaio in modo da far sparire la carta e dividersi loro le ricchezze della zia. Il notaio finir\u00e0 quindi per confessare che \u00e8 stato proprio lui a cambiare la sacca di sangue in ospedale vista l'intenzione della ragazza di denunciarlo dopo aver saputo tutta la storia. Per Gioia \u00e8 sicuramente un sollievo sapere di non essere lei la responsabile della sua morte, ma questo l'ha turbata al punto tale che decide di non tornare pi\u00f9 al lavoro, non sentendosi pi\u00f9 preparata per questa professione e partire per Londra per un corso di perfezionamento. Nel frattempo le discussioni tra Testa e Ferri si fanno sempre pi\u00f9 accese. In prima linea c'\u00e8 la tendenza a disobbedire alle regole di Testa ma in fondo in fondo anche la gelosia di Andrea nei confronti di Paola fa la sua parte.\nUna espressione luminosa.\nTrama.\nSi indaga sull'insegnante Parise dopo che uno dei suoi allievi l'ha denunciata per molestie.\nLe indagini prendono due direzioni diverse. Da un lato la sua vita \"scolastica\" dall'altra quella \"politica\" in quanto la donna \u00e8 anche assessore in comune. Presso la scuola tutti gli allievi sembrano parlar bene della professoressa, donna un po' atipica per il suo modo di fare poco tradizionalista. L'unico che difende Alessandro, il ragazzo che ha sporto la denuncia, \u00e8 Damiano Lodati (Nicolas Vaporidis) bulletto della scuola che sembra aver preso il suo compagno proprio sotto la sua ala. Ancor prima di riuscire a concludere quest'indagine i Carabinieri riescono a giungere al termine di un'altra che si portavano dietro da molto tempo. Vengono infatti fermati 4 uomini che da tempo tenevano una bisca clandestina in paese, ma proprio nel condurli in caserma per prendere le identit\u00e0 si scopre il rapporto tra uno di loro e il giovane Lodati. Con un po' di pressione Damiano confessa: sia lui che Alessandro avevano preso parte alla bisca e in due avevano accumulato un debito di 6000\u00a0\u20ac che gli era stato promesso che sarebbe stato estinto se loro avessero messo in piedi tutta quella sceneggiata. Il motivo era, come giustamente intuito da Ferri, di tipo politico: le decisioni prese dalla donna per il suo assessorato che hanno visto l'impresa di uno dei mandanti danneggiata per l'esclusione da una gara pubblica. Il caso sembra essere risolto ma poco fuori dal centro della cittadina una donna viene rapita. Per fortuna c'\u00e8 Gigante nei paraggi che assiste alla scena. Nel frattempo i rapporti tra Testa, Ferri e Paola si fanno visibilmente pi\u00f9 tesi di giorno in giorno. Paola sta incominciando a conoscere meglio Luigi e ad avere con lui una bella amicizia, Andrea ormai sembra non nascondere neanche pi\u00f9 di essere geloso, con Testa non fa altro che discutere e con Paola non vuole neanche parlare.\nLo scontro.\nTrama.\nLeo, Luigi e Roman\u00f2 trovano una rocca abbandonata dove dei ragazzini consumano resti di sigarette e birra lasciate dai rapitori della Cardini. Curiosa \u00e8 la marca delle sigarette. In questa stalla era stata tenuta la donna sequestrata. Fa la sua prima apparizione il magistrato Claudia Morresi che segue le indagini, Ferri non sembra indifferente al fascino della donna. Nel frattempo il marito della rapita, visto anche il blocco dei beni, disperato, chiede i soldi del riscatto ad uno strozzino che glieli procura subito ma i carabinieri arrivano prima. In caserma continuano gli attriti tra Andrea e Luigi, Paola cerca di stare vicino a quest'ultimo. Mentre Paola e Luigi sorvegliano la villa, la governante trova nella posta un pezzo della gonna della signora nella cassetta della posta, spedita dai rapitori. La signora Cardini soffre di epilessia, i carabinieri tengono sotto controllo tutte le farmacie della zona poich\u00e9 i rapitori dovranno procurarsi il farmaco salva vita per la signora. I sospetti ricadono sulla baby sitter della casa, Susan, che ha lavorato per molto tempo a Panicale, da dove viene la macchina usata per il rapimento. \nLe indagini si concluderanno con la liberazione della sequestrata tenendo sotto controllo le farmacie che vendono medicinali adatti a curare l'epilessia, malattia di cui la donna soffre. Dietro segnalazione del farmacista, il brigadiere Testa insegue uno dei rapitori fino al luogo della detenzione. Qui ingaggia una sparatoria che si conclude con il ferimento del carabiniere Vitali. Tale fatto provoca uno scontro tra il maresciallo Ferri e Testa: il maresciallo, fuori di s\u00e9, aggredisce l'altro, accusandolo di non essersi attenuto ai regolamenti e di aver rischiato di far uccidere la collega. Dopo aver soccorso la donna, si reca dal Maresciallo Capello per fare rapporto sull'accaduto e provocando la sospensione del brigadiere. Quando Paola lo raggiunge per ringraziarlo di averle salvato la vita, l'uomo \u00e8 ancora furioso con Testa e lei lo accusa di non saper perdonare. Carlo continua a corteggiare Jessica pensando di farle un regalo per il compleanno, decide di comprarle una borsa ma Bini e Prosperi nella borsetta scoprono della cocaina.\nRegalo pericoloso.\nTrama.\nI rapporti tra Testa e Ferri sono andati completamente in malora dopo l'incidente provocato da Luigi dal quale Paola \u00e8 uscita ferita ad un braccio, e per questo l'uomo \u00e8 stato sospeso dal servizio attivo. Andrea tenta di spiegarsi con la ragazza, dicendole che \"Luigi non ha ancora imparato la cosa pi\u00f9 importante, mai mettere a repentaglio la vita degli altri, soprattutto la tua\", ma lei non sente l'ultima parte della frase e continua ad essere arrabbiata per l'atteggiamento troppo severo che il Maresciallo ha avuto nei confronti di Luigi. In caserma si fa sempre pi\u00f9 presente la figura del nuovo magistrato Claudia Morresi (Milena Miconi) donna giovane ma determinata nel suo lavoro, quasi fredda. Dopo che Carlo ha ritrovato della droga nel doppio fondo della borsetta che aveva comprato per il compleanno di Jessica (Eleonora Di Miele) partono delle indagini che portano a pedinare l'uomo che al mercato cittadino gli ha venduto la borsetta ma anche i proprietari della bancarella vicina alla sua visto che una sostanza uguale a quella da loro impiegata per i loro prodotti artigianali \u00e8 stata ritrovata sulla borsa stessa. Solo dopo che Mirna confesser\u00e0 di essere stata minacciata da Olivia (Marina La Rosa), la proprietaria della bancarella in questione, affinch\u00e9 rintracciasse a Citt\u00e0 della Pieve l'uomo che aveva comprato quella borsa finalmente arriva la svolta alle indagini. La coppia infatti era solita vendere droga e nasconderla nelle borse della bancarella vicina alla loro in modo che ai loro clienti non serviva altro che prendere il prodotto in questione per avere la loro merce precedentemente pagata. Il sistema era molto ingegnoso ma non avevano previsto che qualcuno potesse scegliere una borsa come quella. Nel frattempo arrivano in caserme molte telefonate consecutive di un ragazzo che minaccia di volersi suicidare ma non lascia alcun indizio per poterlo rintracciare. Si penser\u00e0 ad uno scherzo fino al momento in cui arriva a chiedere aiuto una donna che ha trovato sul letto del figlio un biglietto con il quale dice addio alla famiglia prima di compiere il gesto. Solo a quel punto, e con l'aiuto di Giovanni, \u00e8 possibile rintracciare il luogo dal quale il ragazzo faceva le telefonate. La corsa terminer\u00e0 alla cabina telefonica davanti alla chiesa dove il ragazzo verr\u00e0 trovato con le vene recise.\nNuovi arrivi.\nTrama.\nDi prima mattina arrivano le buone notizie: Testa viene reintrodotto in servizio attivo, e questa volta sembra aver capito i propri errori. Ferri controlla i tabulati della caserma per vedere quante telefonate ha fatto Maurizio prima di tagliarsi le vene. Decide anche, insieme a Paola, di andarlo a trovare in ospedale e mentre sono l\u00ec Maurizio ha una crisi e grida il nome di 'Francesca', una delle ragazze del centro dove era ricoverato fino a qualche tempo prima. Sempre in mattinata i signori Todini vanno in caserma per denunciare la scomparsa di loro figlia Francesca, la stessa Francesca di prima. Testa inoltre riconosce dalla foto la ragazza, che all'alba era passata davanti alla caserma, ma non era voluta entrare. Tra un'indagine e l'altra Paola sta incominciando a nutrire un filo di gelosia nel confronti del Magistrato Morresi che sembra essere sempre pi\u00f9 interessata al Maresciallo Ferri con il quale per\u00f2 le cose non vanno molto bene. Lui ancora non sopporta Testa e non cede ad ammettere di aver reagito esageratamente facendogli rapporto, lei vorrebbe spingerlo a parlargli ma dal canto suo anche Luigi non si muove in tal direzione, rimanendo come al solito freddo, distaccato e anche arrogante. Francesca verr\u00e0 ritrovata sulla barca dell'istituto neurologico presso il quale lavorava come assistente sociale, ma ci\u00f2 che non si poteva immaginare \u00e8 che era fuggita non da Meurizio, ma Sergio, suo fratello, che da tempo la molestava arrivando una volta anche a picchiarla. Maurizio aveva cos\u00ec tentato il suicidio per paura di Sergio, avendo visto ci\u00f2 che era stato capace di fare.\nProtezione pentiti.\nTrama.\nFin dalla prima mattina il Maresciallo Capello ha visite in ufficio: si tratta di due marescialli del \"nucleo di protezione\" che hanno appena trasferito la famiglia di un collaboratore di giustizia da Palermo a Citt\u00e0 della Pieve. Da ora la famiglia di Corcione \u00e8 sotto la responsabilit\u00e0 della caserma della cittadina. Purtroppo la questione non \u00e8 ben digerita da tutti e tra i pi\u00f9 contrari c'\u00e8 Testa nel cui passato c'\u00e8 la storia dell'omicidio della sua fidanzata proprio per mano di un collaboratore di giustizia che compiva una rapina. Mentre la famiglia Santarosa riprende il suo naturale stile di vita, Testa nota una figura un po' troppo presente nei luoghi da loro frequentati. Sia Davanti alla scuola dei figli che al cantiere del cognato \u00e8 infatti presente un venditore ambulante che dalle indagini risulta provenire proprio dal paese d'origine della banda mafiosa contro cui sta per testimoniare Corcione. Anche se rimproverato per l'ennesima iniziativa personale, l'indagine di Luigi sembra portare ad una buona pista soprattutto dopo uno strano incidente al cantiere che vede proprio Giacomo Santarosa tra i feriti. Problemi di famiglia anche per Gigante, che viene colto dalla moglie mentre era con Mirna, ma anche per Mura, ultimamente sempre pi\u00f9 cupo e con apparenti problemi economici che lo porterebbero a vendere anche il proprio appartamento per mantenere gli studi del figlio. Dopo le indagini del RIS emerge che l'incidente al cantiere non \u00e8 stato volontariamente causato, le indagini cos\u00ec si interrompono e anche il \"nucleo di protezione\" \u00e8 dell'idea di non investigare oltre sulla vita dell'ambulante, per non creare alcun genere di sospetto.\nL'arresto.\nTrama.\nAnche se non si nutrono pi\u00f9 dubbi sulla natura dell'incidente al cantiere continua la sorveglianza alla famiglia Santarosa, ed \u00e8 proprio Testa a rendersi protagonista prima per sospettare di due uomini, dall'accento pugliese, spesso presenti sui luoghi della sorveglianza (e spesso insieme al furgoncino del venditore ambulante) e per credere anche di un'eventuale collaborazione tra la Sacra Corona Unita e la Mafia di Corcione. La sera stessa alcuni cittadini di Citt\u00e0 della Pieve chiamano in caserma lamentandosi per dei loro vicini di casa che stanno litigando un po' troppo rumorosamente. Andrea e Paola si recano subito alla villetta dei Valli e la situazione sembra risolta anche se per la casa sembra essere passato un uragano e Vitali sospetta di violenza in famiglia. Il giorno seguente \u00e8 riservato un gradito ritorno nella cittadina: Capitani \u00e8 in visita alla caserma per aiutare Bordi con il pc. Pochi minuti dopo per\u00f2 un'emergenza richiama tutti i carabinieri presso una fabbrica in fiamme in ausilio dei Vigili del Fuoco, tranne Luigi, appena rientrato da un turno di notte. Poco dopo per\u00f2 arriva Giovanni per sporgere una delle sue fantasiose denunce nei confronti di \"uno straniero\" ma che Testa capisce essere pugliese ed essere davanti alla scuola. Vista l'emergenza decide di recarsi sul luogo. Alla fine dei conti aveva proprio ragione Testa: il venditore ambulante e i due pugliesi erano effettivamente a caccia della famiglia Santarosa per intimorire il marito della donna, collaboratore di giustizia. Anche l'incidente alla fabbrica era opera loro: doveva servire per attirare l'attenzione nel momento in cui loro agivano.\nPosta in arrivo.\nTrama.\nDopo un primo sospetto sollevato da Pippo i carabinieri iniziano ad indagare sulla gara d'appalto per il bar dell'ospedale, vinta stranamente da un ex parrucchiere con nessuna competenza alle spalle. Altri problemi in ospedale seguono l'incidente avvenuto ad una delle ragazze delle pulizie, che hanno denunciato turni lunghi il doppio imposti dal datore di lavoro. Il dottor Meucci, titolare dell'impresa appaltatrice confessa cos\u00ec l'effettivit\u00e0 di questi \"concorsi truccati\" ma anche le intercettazioni alla direttrice della struttura ospedaliera sembrano non portare a niente. Probabilmente si \u00e8 resa conto delle telecamere nascoste o qualcuno l'ha avvisata. Dopo la conclusione del caso della sacra corona unita in caserma si respira un clima pi\u00f9 rilassato. Testa \u00e8 il primo a non essere pi\u00f9 cos\u00ec nervoso e anche Ferri sembra essere pi\u00f9 comprensivo. La convivenza tra Ferri e Testa non \u00e8 del tutto pacifica e Paola \u00e8 ancora divisa tra i due uomini. Emerge intanto che tutti gli atti di affido dell'appalto sono firmati dall'avvocato Valli il quale detiene una relazione clandestina proprio con la direttrice. Sempre seguendo l'avvocato, e grazie alla sua collaborazione, vengono facilmente a galla anche le prove schiaccianti dei \"traffici\" della direttrice per truccare le gare e finalmente anche Pippo pu\u00f2 tirare un sospiro di sollievo visto che la gara d'appalto viene annullata. A indagine conclusa Andrea e Testa si concedono una finale chiacchierata di chiarimento, quella che Paola tanto ha atteso. Luigi confessa di sentirsi ormai scomodo nella sua divisa, dal momento che si era arruolato solo per poter vendicare la morte della fidanzata, ma, con sorpresa, \u00e8 proprio Andrea a convincerlo a rimanere nell'arma anche se il suo obiettivo principale \u00e8 raggiunto, perch\u00e9, in fin dei conti, si \u00e8 rivelato anche un buon carabiniere.\nAppuntamenti.\nTrama.\nDopo che la nipote del sindaco viene in caserma a denunciare il furto del motorino il maresciallo Capello sente forti pressioni sul suo ritrovamento. Il motorino di Annalisa Longhi fortunatamente non tarda a spuntare ma riverniciato e con una nuova targa dopo un incidente di un ragazzino. Dopo la corsa all'ospedale si scoprir\u00e0 che il ragazzo, Matteo, \u00e8 molto amico della Longhi stessa ma pare incredibile che il ragazzo abbia potuto sottrarre il mezzo proprio alla migliore amica. Dopo un paio di giorni di ricovero in ospedale per\u00f2 il ragazzo fugge. I genitori si rendono conto che tutti i suoi risparmi sono spariti e Annalisa riceve una lettera proprio da Matteo il quale le confessa di non esser stato lui a rubarle la moto e di dover scappare per un po' dalla citt\u00e0. Si rende ormai ovvia l'ipotesi per la quale Marco ha in realt\u00e0 solo comprato il motorino e che ora \u00e8 minacciato da chi glielo ha procurato per il pagamento. Sar\u00e0 il figlio di Roman\u00f2 ad avvisare il padre di un pestaggio da parte di tre \"bulli\" della scuola verso un ragazzo nello spogliatoio della palestra e a seguito di un inseguimento tutti i ragazzi verranno condotti in caserma dove Matteo confesser\u00e0 ci\u00f2 che gi\u00e0 si poteva sospettare. Durante uno dei loro soliti screzi Paola e Andrea sono di pattuglia per la periferia della cittadina, Andrea cerca di tenere un dialogo, Paola si mostra molto ingelosita dall'uscita della sera precedente del maresciallo con l'affascinante magistrato Morresi, quando un contadino li ferma segnalando di aver visto un uomo in un burrone. Al momento del ritrovamento l'uomo \u00e8 morto ma stranamente ha sul braccio un tatuaggio del segno dei gemelli: proprio come quello del proprietario del cellulare con cui Giovanni gira da giorni.\nLa fuga.\nTrama.\nCon il ritrovamento dell'uomo iniziano le indagini e la prima mossa \u00e8 proprio quella di capire dove Giovanni abbia preso il cellulare: le sue risposte portano al luogo dove si \u00e8 svolto l'omicidio ma questo non \u00e8 sufficiente. Si cercano allora gli ultimi posti che la vittima ha frequentato a partire dalla discoteca per la quale ha fornito l'impianto stereo fino al ristorante dove ha cenato la sera in cui \u00e8 stato ucciso. Il tuttofare del \"street rock\" racconta di una litigata tra i proprietari del locale e lo stesso \"Steve\" che ancora non aveva visto alcun pagamento e Gemma aggiunge che gli stessi, in seguito, hanno cenato tutti insieme. Altro luogo visitato \u00e8 la carrozzeria appena fuori citt\u00e0 dove Stefano Riccardi si era recato la sera stessa in cui doveva partire per tornare a casa per far controllare un piccolo malfunzionamento dell'automobile. La carrozzeria \u00e8 una piccola impresa familiare dove lavorano il titolare stesso e suo genero, mentre Cinzia, la figlia, risponde al telefono e si occupa di tutto il resto. Quella stessa sera Paola, Leo e Luigi scoprono che la ragazza, come secondo lavoro, canta proprio al \"Street rock\" e la sua canzone stranamente era stata trovata anche incisa su una musicassetta nell'auto del Riccardi: impossibile che i due non si siano mai visti n\u00e9 conosciuti come dichiarato in precedenza. Alla fine Cinzia e il suo fidanzato confessano: Steve aveva promesso alla ragazza di aiutarla a sfondare nel mondo della musica. Il fidanzato una sera, vedendola uscire, la segue e la vede incontrarsi con Stefano che, dopo un'accesa discussione, finisce a terra picchiando la testa sull'aiuola. Intanto continuano anche le situazioni interne alla caserma. Luigi sembra sempre pi\u00f9 attratto da Paola, che per\u00f2 non si rende conto di niente accecata dalla gelosia nei confronti di Andrea, che sempre pi\u00f9 spesso frequenta il magistrato per motivi non proprio lavorativi.\nSotto shock.\nTrama.\nMentre Luigi \u00e8 impegnato a fare una corte sempre pi\u00f9 serrata a Paola, che vive in malo modo la novit\u00e0, Carlo si reca all'anagrafe per rifare la carta d'identit\u00e0 dopo averla smarrita. All'ufficio scoprono per\u00f2 che tutta l'attrezzatura \u00e8 stata rubata. Dal momento che la porta non \u00e8 stata forzata e che l'intero ufficio era in ordine si pensa che il colpevole possa essere uno dei dipendenti: le indagini partono proprio dagli assenti di quel giorno. Il primo \u00e8 un ragazzo, assente per permesso studio che pi\u00f9 tardi confermer\u00e0 la sua tesi. Il secondo assente, senza motivo \u00e8 De Renzi, addetto alle pulizie che non torna a casa da giorni. La stessa moglie sembra non essere particolarmente preoccupata visto che l'uomo \u00e8 solito sparire per qualche giorno ma le cose si complicano quando si viene a sapere che anche del fratello, in permesso premio dal carcere, non ci sono notizie. Quando i due uomini verranno fermati il De Renzi impiegato in Comune dichiarer\u00e0 di aver solamente rubato dei soldi ai suoi colleghi e, per questo, di essersi spaventato alla vista dei carabinieri, ma di essere estraneo al furto delle attrezzature per le carte d'identit\u00e0. Il caso si risolver\u00e0 solo nel momento in cui Don Luciano denuncer\u00e0 la fuga di Mirna dalla sua stanza presso la parrocchia: Gigante sa bene dove rintracciarla e, dopo una tentata fuga, confesser\u00e0 che, dato il suo nuovo impiego presso la stessa impresa di pulizie che lavora in Comune, era stata minacciata da un gruppo di suoi concittadini invischiati in un traffico di immigrati, affinch\u00e9 rubasse proprio il materiale necessario per falsificare le identit\u00e0. Paola, sempre pi\u00f9 disorientata decide di uscire da sola. Va in un Pub dove Luigi la raggiunge con uno scherzetto che lascer\u00e0 per\u00f2 la ragazza sempre pi\u00f9 senza parole, vista l'ormai inequivocabilit\u00e0 degli atteggiamenti del collega. Decide cos\u00ec di allontanarsi a piedi e lungo la strada per tornare in caserma sorprende un gruppo di ragazzi intenti a molestare una passante. Il carabiniere riesce ad allontanare il gruppo, colpendo uno dei ragazzi e portando al sicuro la ragazza, Sonia (Roberta Giarrusso), conosciuta poco prima al Pub. Dopo la visita al pronto soccorso Sonia sembra assolutamente intenzionata a mandare in galera i ragazzi che l'avevano aggredita, ma la mattina dopo si rifiuta di firmare la denuncia. Paola sospetta che qualcuno possa averla minacciata. Nello stesso momento i Carabinieri vengono anche a conoscenza della notizia che il ragazzo colpito da Paola la sera prima \u00e8 anch'esso ricoverato in ospedale e dichiara, riguardo alla sera prima, di essersi avvicinato al gruppo solo per venire in soccorso alla ragazza. Per questo motivo il magistrato Morresi ha aperto un'inchiesta e al pi\u00f9 presto Paola ricever\u00e0 un avviso di garanzia.\nLesioni permanenti.\nTrama.\nDopo l'apertura delle indagini nei confronti di Paola il maresciallo Capello \u00e8 costretto ad affidargli solo lavoro d'ufficio, ma lei non se ne fa una ragione e va su tutte le furie. Ovviamente non spetta agli uomini di citt\u00e0 della Pieve tenere le indagini, ma fortunatamente sono riusciti ad ottenere almeno la possibilit\u00e0 di parteciparvi. Il ragazzo ferito dall'ospedale continua a confermare la sua tesi ma nessuna prova per ora d\u00e0 ragione all'una o all'altra parte. Le prime domande alla ricerca della verit\u00e0 vanno poste a chi era con lui prima dell'accaduto in modo da verificare la sua storia secondo la quale al momento dell'aggressione a Sonia Martini stava tornando a casa da solo dopo la partita a basket. I suoi compagni del basket confermano che era con loro quella sera ma non ricordano a che ora \u00e8 andato via, se non che l'ha fatto prima di tutti gli altri. Non rimane altro da fare che andare a chiedere al titolare del Pub se ricorda qualche faccia che ha seguito la ragazza ma, vista la confusione del locale, anche questa traccia va a vuoto se non per il fatto che anche Andrea viene a conoscenza del fatto che Luigi era con Paola e l'ha lasciata da sola. Il maresciallo non sa pi\u00f9 a cosa credere, vorrebbe aiutare Paola ma nessun indizio \u00e8 a suo favore e nel frattempo il rapporto con la Morresi diventa sempre pi\u00f9 teso, visti i rispettivi ruoli nella vicenda. Una svolta, negativa, alle indagini, arriva nel momento in cui il signor Fabbretti va in caserma a sostenere l'ipotesi del Dominici: si ricorda perfettamente che a mezzanotte di quella sera, mentre portava fuori il cane, ha visto il ragazzo passare e andare verso casa sua, da solo. Finalmente Sonia si convince a parlare con carabinieri e magistrato ma non solo non sporge denuncia ma non ricorda neanche di aver visto Dominici tra i suoi aggressori. Dopo tutte queste prove contro la fermezza e decisione del giovane carabiniere incominciano a vacillare. Non si sente pi\u00f9 cos\u00ec sicura di s\u00e9, ma per fortuna ha Andrea vicino che le giura di scoprire tutta la verit\u00e0 e aiutarla ad uscire da quella vicenda. Luigi da lontano vede la scena, non pu\u00f2 essere altro che geloso, ma gira i tacchi per non farsi vedere. Brutte notizie dall'ospedale: Dominici ha perso 8 diottrie. L'accusa per Paola ora \u00e8 lesioni permanenti.\nUn possibile spiraglio.\nTrama.\nCercando di smuovere un po' le indagini e scoprire la verit\u00e0 Testa e Gigante vanno a parlare con Monica che per\u00f2 non pu\u00f2 aiutarli non essendo riuscita a sapere niente di nuovo dall'amica Sonia. Le indagini proseguono allora verso le chiavi dell'auto ritrovate sul luogo dell'aggressione: vista la particolarit\u00e0 del modello \u00e8 molto probabile che il proprietario si sia rivolto a qualche meccanico locale per avere un duplicato: cos\u00ec \u00e8! L'auto risulta intestata al professor Ferraris, sicuramente non \u00e8 uno dei ragazzi coinvolti nell'aggressione ma \u00e8 il caso di sentire se ha qualcosa da dichiarare sulla faccenda. Ovviamente non ne sapeva niente, ma senza volerlo ha rivelato un dettaglio fondamentale: quella sera l'auto la stava usando suo figlio, che ha perso le chiavi sulla strada di casa. Necessario controllare il ragazzo che in men che non si dica riesce a indicare \"involontariamente\" i nomi dei suoi complici. I ragazzi vengono tutti condotti in caserma dopo una tentata fuga e anche se \u00e8 difficile farli parlare, presto, arriveranno ad accusarsi tra di loro. Dopo la chiusura del rapporto con la Morresi, Andrea pare essere particolarmente pi\u00f9 freddo e distaccato nei rapporti di lavoro e nei confronti del magistrato tanto da condizionare certe scelte operative, poco consone all'operato preferibile al PM. Nettamente migliorati sono invece i rapporti con Paola, che sempre pi\u00f9 frequentemente arriva a dubitare di se stessa e chiede aiuto a chi la circonda. Dal canto suo per\u00f2 anche lei cerca di smuovere la situazione arrivando a supplicare Monica di riuscire a farla parlare con Sonia, convinta di essere in grado di convincerla a denunciare l'accaduto. La mattina seguente la Martini viene convocata in caserma, visto lo stato di fermo dei ragazzi \u00e8 necessario richiederle se intende fare denuncia. La ragazza rimane per\u00f2 ferma sulle sue convinzioni: vuole dimenticare l'accaduto e sull'identit\u00e0 dei suoi aggressori non ricorda niente. Vista la situazione il PM ritiene necessario disporre un rinvio a giudizio per il carabiniere Vitali. Nel frattempo un vicino di casa di Roman\u00f2 viene colpito da un proiettile nella sua abitazione. Il colpo pare provenire da una villetta adiacente di propriet\u00e0 di un certo Bruno Beltrami, metronotte, che per\u00f2 non viene trovato in casa, una volta arrivati i rinforzi. Grazie ad un'intuizione di Roman\u00f2 l'uomo viene trovato al ristorante di Gemma e condotto in caserma. Il colpo di scena finale lo danno Andrea e, come al solito senza volerlo, Giovanni. Il primo andando a parlare con l'ex datrice di lavoro di Sonia scopre che il padre di Dominici \u00e8 un cliente dello studio commercialistico: \u00e8 quindi probabile che i due gi\u00e0 si conoscessero. Giovanni arriva invece in caserma a presentare la sua ultima novit\u00e0: Mercoled\u00ec, il suo cane! Nato dalla cucciolata del cane di Fabbretti proprio un mercoled\u00ec notte, il mercoled\u00ec dell'aggressione a Sonia Martini.\nIl momento della verit\u00e0.\nTrama.\nMentre Paola \u00e8 appostata sotto casa di Dominici, Andrea e Carlo arrivano, in veste ufficiale, a ricordarle che dovrebbe essere pi\u00f9 estranea possibile all'indagine. In realt\u00e0 i carabinieri erano stati chiamati sul luogo da una arzilla vecchietta con l'insonnia insospettita dall'auto ferma da molte ore, felice \u00e8 l'intuizione di Paola che consiglia di andarle a chiedere cosa ricorda sulla notte della tentata violenza e in effetti ricorda benissimo che Fabbretti non port\u00f2 in giro il cane visto che stava partorendo. Nel frattempo continuano anche le indagini relative al vicino di casa di Roman\u00f2 fermato dopo gli spari. L'uomo confessa di avere effettivamente cattivi rapporti con il ferito ma di non aver mai neanche pensato di sparargli. Domande vengono poste anche alla fidanzata, unica persona ad avere le chiavi di casa e, eventualmente, a poter sparare. Purtroppo la situazione non \u00e8 facilmente risolvibile. Fabbretti viene convocato in caserma, gli viene fatto notare che sul suo conto corrente sono recentemente entrati 10.000 \u20ac, e dopo qualche tentennamento confessa di esser stato pagato per venire a rendere quella dichiarazione, ma di essere comunque sicuro dell'innocenza del giovane Dominici, visto il rispetto che nutre verso il padre. I ragazzi fermati nei giorni precedenti ancora non fanno il nome di Dominici anche se risulta ormai chiaro che, almeno, si conoscessero. Il PM, di conseguenza, continua a sostenere il bisogno di rinviare a giudizio Paola, visto che in un modo o in un altro, prove a carico del ragazzo, non ce ne sono, Andrea visibilmente alterato, parte in una diretta difesa ma il magistrato Morresi lo accusa di parzialit\u00e0. In ospedale per altri motivi, Andrea incontra Sonia Martini e le chiede conferma della ricezione dell'invito fatto dal PM per far incontrare le parti sul luogo della tentata violenza, la ragazza sembra titubare ma accetta di comparire ed effettivamente l'incontro ha effetto. Una volta ricostruiti gli avvenimenti Sonia, infatti, ha ben chiaro come si sono svolti i fatti e ricorda proprio il ragazzo tra gli aggressori. Dichiara anche che, il padre del ragazzo, come invito \"a non ricordare\" le aveva anche offerto il contratto a tempo indeterminato per il lavoro per il quale era \"solo\" in prova. Rese le dichiarazioni, il magistrato inoltra al GIP la richiesta di chiusura delle indagini riguardo al carabiniere Vitali \"perch\u00e9 il fatto non sussiste\". Le indagini riguardanti Bruno Beltrami arrivano ad una svolta, non immediatamente colta, nel momento in cui Cesare Giorgi tenta il suicidio. \u00c8 possibile collegare l'uomo al Beltrami attraverso il legame di parentela che unisce la moglie del Giorgi, con Mariagrazia, la fidanzata di Beltrami. Nel momento in cui il Giorgi viene dimesso dall'ospedale ad attenderlo ci sono \"gli amici\" di Celsi, condotto cos\u00ec in caserma, dopo qualche tentennamento confesser\u00e0 di esser stato proprio lui a sparare, condividendo con il Celsi qualche attivit\u00e0 illecita dalla quale per\u00f2 voleva allontanarsi e di aver tentato il suicidio non riuscendo a sopportare il carico morale che la sua azione aveva comportato. Dal momento in cui Paola \u00e8 tornata liberamente in servizio Andrea continua a lanciarle frecciatine che per\u00f2 lei non sembra cogliere, anche nel momento in cui \u00e8 lo stesso Luigi, suo malgrado, a fargliele notare.\nLuogotenente.\nTrama.\nDi primissima mattina arriva in caserma la notizia ufficiale che il GIP ha emesso provvedimento di non luogo a procedere. Paola pu\u00f2 finalmente rientrare in servizio attivo ma qualcuno deve comunicarglielo. Andrea va cos\u00ec a cercarla al parco. Data la notizia tra i due sembrano riscoccate le scintille d'un tempo quando Giovanni li interrompe per denunciare la scomparsa del suo cagnolino. Inutile dire che, impietositi, sono andati alla ricerca di mercoled\u00ec che si concluder\u00e0 nelle cantine del centro termale, tra l'altro luogo di altre indagini, pi\u00f9 serie, dei Carabinieri a causa di recenti furti ai danni di alcune clienti. \nPer far luce sulla vicenda non c'\u00e8 premio migliore per Paola che essere mandata sotto copertura con Leo. La missione per\u00f2 gi\u00e0 non parte molto bene, visto che dopo poco si fanno rubare tutti i gioielli senza neanche avere la minima idea di come abbiano fatto. Dai primi riscontri vengono considerati pi\u00f9 elementi quali il fatto che ogni volta si trattava sempre della stessa estetista ma anche la stessa stanza. \u00c8 proprio questo secondo indizio a far scoprire una seconda porta nascosta da una tenda non propriamente a prova di scasso. Continuano i controlli fino a scoprire che ogni singola volta nella stanza vicina comunicante erano presenti due suore, che \u00e8 stato facile scoprire, che anche loro \"cos\u00ec\" suore non erano e avevano entrambe le donne precedenti per furto. Il caso sembra essere risolto tranne per il ciondolo di Paola che non viene ritrovato tra la refurtiva: \u00e8 lo stesso Andrea a riscontrare che quella collanina tende a sparire con una certa frequenza. \nNel frattempo Virginia, un'amica del sindaco Panni, denuncia la scomparsa della figlia Eleonora, e quindi il maresciallo Capello ordina ai brigadieri Testa e Gigante di accompagnare la donna a casa a fare un sopralluogo, e l\u00ec vengono raggiunti poco dopo dal padre della ragazza. Gigante scopre nella stanza della ragazza delle siringhe che successivamente saranno mandate al RIS per esaminarne il contenuto. Luigi Testa nota una foto sulla scrivania, che verr\u00e0 consegnata al maresciallo. I carabinieri decidono quindi di interrogare le due amiche di Eleonora, Giorgia Rosito e Silvia Roversi, che dichiareranno di non saperne nulla. Nel frattempo dalla scuola esce Dario che saluta le due ragazze. Il brigadiere Testa riconoscer\u00e0 il ragazzo perch\u00e9 presente sulla foto. Poco pi\u00f9 tardi in caserma si presenta un uomo per denunciare il furto del suo camper; il carabiniere Gigante raccoglie la deposizione scoprendo che in realt\u00e0 l'uomo \u00e8 il padre di Silvia. \nIl giorno dopo il maresciallo Ferri decide di uscire in borghese con Bini, Testa e Gigante e seguire gli spostamenti dei tre ragazzi: Testa e Gigante inseguiranno Dario mentre Ferri e Bini le due ragazze. Bini noter\u00e0 che Giorgia ha in mano due libri universitari e poco dopo lo stesso Bini si ricorda che nel reparto di ostetricia c'era una collega di Gioia Capello che si chiama appunto Rosito. A questo punto il maresciallo Ferri chiede a Bordi di verificare. Le due pattuglie inseguiranno i ragazzi fino al camper e qui ferri ordina ai suoi uomini ad andare a prendere i genitori. Ferri e Bini sentendo le grida della ragazza decidono di intervenire e cos\u00ec facendo scopriranno che Eleonora sta per partorire. Sul camper Ferri e Bini saranno informati da Bordi sul telefono che risulta esserci una Rosito nel reparto di ostetricia ed \u00e8 la madre di Giorgia. A questo punto la ragazza telefoner\u00e0 a sua madre mettendola in contatto con il maresciallo Ferri. Quest'ultimo tramite l'aiuto dell'ostetrica che \u00e8 collegata telefonicamente far\u00e0 partorire la ragazza. I genitori arriveranno poco dopo sentendo i vagiti del neonato. Il maresciallo Capello sar\u00e0 informato da Bordi, Mura e Roman\u00f2 che Eleonora \u00e8 stata ritrovata e che l'hanno portata in ospedale al reparto maternit\u00e0. Qui la ragazza si far\u00e0 promettere dai genitori di non denunciare Dario il padre del bambino.Pi\u00f9 tardi inoltre ci sono visite per il Carabiniere Vitali. Si tratta di Sonia passata a salutarla prima di partire per Brescia dove svolger\u00e0 l'addestramento per l'arma. Sar\u00e0, sul finale, l'omaggio di una nuova collana \"da perdere\" a far ritrovare la passione a Paola ed Andrea. Come nelle migliori storie."}
{"id": "2553887", "revid": "287204", "url": "https://it.wikipedia.org/wiki?curid=2553887", "title": "Baia di Guantanamo", "text": ""}
{"id": "2553889", "revid": "297031", "url": "https://it.wikipedia.org/wiki?curid=2553889", "title": "Drago giapponese", "text": "I sono creature leggendarie della mitologia e del folklore nipponici.\nI miti relativi a questi esseri nascono dalla fusione delle leggende locali con storie importate da Cina, Corea e India, tanto che ad esempio lo stile in cui questo drago \u00e8 ritratto risulta fortemente influenzato da quello cinese. Come altri draghi delle culture asiatiche, la maggior parte di quelli giapponesi sono divinit\u00e0 dell'acqua associate alle precipitazioni e ai corsi d'acqua tipicamente rappresentati come grandi creature serpentine senza ali ma con lunghi artigli.\nNella lingua giapponese moderna ci sono molteplici termini per designare la parola \"drago\", tra cui i pi\u00f9 usati sono l'autoctono \"tatsu\", dall'antica forma \"ta-tu\"; il prestito cinese \"ry\u016b\" o \"ry\u014d\" (\u7adc) dal cinese (\u9f8d) \"l\u00f3ng\"; \"n\u0101ga\" (\u30ca\u30fc\u30ac) dal sanscrito n\u0101ga, oppure ancora \"doragon\" (\u30c9\u30e9\u30b4\u30f3) dall'inglese \"dragon\" (quest'ultimo vocabolo viene usato perlopi\u00f9 in riferimento al drago europeo ed alle creature da esso derivate). A volte il dragone \u00e8 rappresentato con una perla o pietra preziosa, che \u00e8 la manifestazione della sua anima.\nDraghi giapponesi indigeni.\nIl testo del 680 d.C. \"Kojiki\", e il testo del 720 d.C. \"Nihongi\", contengono i primi riferimenti testuali giapponesi ai draghi. \u00abNegli annali pi\u00f9 antichi i draghi sono menzionati in vari modi\u00bb, spiega de Visser, \u00abma principalmente come divinit\u00e0 d'acqua, a forma di serpente o drago\u00bb. Il \"Kojiki\" e il \"Nihongi\" menzionano diversi draghi antichi:\nI miti sull'imperatore Jimmu che discendono da Toyatama-hime testimoniano il folklore che gli imperatori giapponesi discendono dai draghi. Pu\u00f2 essere comparato all'antica tradizione cinese del drago che simboleggia l'imperatore della Cina.\nI draghi del folklore giapponese successivo furono influenzati dai miti cinesi e indiani.\nDraghi sino-giapponesi.\nLa mitologia del dragone cinese \u00e8 particolarmente rilevante per i draghi giapponesi. Le parole giapponesi per \"drago\" sono scritte con il \"kanji\" \"shinjitai\" semplificato \u7adc o \"ky\u016bjitai\" tradizionale \u9f8d dal cinese \u9f8d. Questi \"kanji\" possono essere letti \"tatsu\" in \"kun'yomi\" e \"ry\u016b\" o \"ry\u014d\" in \"on\u2019yomi\".\nMolti nomi di draghi giapponesi sono prestiti dal cinese. Ad esempio, le controparti giapponesi dei quattro \"Si Ling\" sono:\nI giapponesi \"Shiry\u016b\" (\u56db\u7adc, \"4 draghi [re]\") sono i leggendari \"Longwang\" (\u9f8d\u738b, \"Re dragoni\") cinesi che governano i quattro mari.\nAlcuni autori distinguono i \"ry\u016b\" giapponesi e i draghi \"long\" cinesi per il numero di artigli in piedi. \u00abIn Giappone\u00bb, scrive Gould, \u00ab\u00e8 invariabilmente raffigurato come possessore di tre artigli, mentre in Cina ne ha quattro o cinque, in base al fatto che sia un emblema ordinario o imperiale\u00bb.\nDurante la seconda guerra mondiale, i militari giapponesi nominarono molti armamenti come i draghi cinesi. Il \"K\u014dry\u016b\" (\u86df\u7adc) = \"jiaolong\" (\u86df\u9f8d, \"drago delle inondazioni\") era un sommergibile tascabile e lo \"Shinry\u016b\" (\u795e\u7adc) = \"shenlong\" (\u795e\u9f8d, \"drago dello spirito\") era un velivolo kamikaze a razzo. Una divisione dell'esercito imperiale giapponese, la 56 divisione, fu nominata in codice Divisione del Drago. Per coincidenza, la Divisione del Drago \u00e8 stata annientata nella citt\u00e0 cinese di \"Longling\" (\u9f8d\u9675), il cui nome significa \"Tomba del drago\".\nDraghi indo-giapponesi.\nQuando i monaci buddisti provenienti da altre parti dell'Asia portarono la loro fede in Giappone, trasmisero leggende di draghi e serpenti dalla mitologia buddista e ind\u00f9. Gli esempi pi\u00f9 notevoli sono il n\u0101ga (\u30ca\u30fc\u30ac o \u9f8d, \"\"N\u0101ga\", divinit\u00e0 della pioggia, protettore del Buddhismo\") e il \"n\u0101gar\u0101ja\" (\u30ca\u30fc\u30ac\u30e9\u30fc\u30b8\u30e3 o \u9f8d\u738b \"\"N\u0101garaja\"; re serpente; re drago\"). De Visser nota che molte leggende dei n\u0101ga giapponesi hanno caratteristiche cinesi. Questo \u00e8 abbastanza chiaro, perch\u00e9 \u00e8 stato tramite la Cina che tutti i racconti indiani sono arrivati in Giappone. Inoltre, molti dragoni originariamente giapponesi, a cui venivano applicate le leggende cinesi, venivano in seguito identificati con il n\u0101ga, cosicch\u00e9 il risultato fu un miscuglio di idee. \"Ad esempio, il palazzo sottomarino dove si suppone vivano i re dei n\u0101ga si chiama giapponese \"ry\u016bg\u016b\" (\u9f8d\u5bae, \"luogo del drago\") dal \"longgong\" (\u9f8d\u5bae) cinese. Questo luogo \u00e8 confrontabile con ry\u016bg\u016b-j\u014d \u9f8d\u5bae \u57ce \"castello del luogo del drago\", che era la residenza sottomarina del dio del mare Ry\u016bjin. Le leggende giapponesi sui gioielli delle maree del dio del mare, che controllavano il flusso e riflusso delle maree, hanno paralleli in leggende indiane sul \"nayoi-ju\" (\u5982\u610f\u73e0, \"del n\u0101ga\" cintamani; gioielli che soddisfano i desideri\").\nAlcuni esempi aggiuntivi di draghi giapponesi buddhisti sono:\nTempli dei draghi.\nIl culto del drago \u00e8 tradizionalmente associato ai templi buddisti. I miti sui draghi che vivono in stagni e laghi vicino ai templi sono molto diffusi. De Visser elenca leggende per Shitenn\u014d-ji ad Osaka, Tempio Gogen a Hakone, Kanagawa, e il santuario sul monte Haku dove il Genpei J\u014dsuiki registra che un sacerdote Zen che vide un drago a 9 teste trasformarsi nella dea Kannon. Al giorno d'oggi, il santuario dei draghi del lago Saiko a Fujiyoshida, Yamanashi ha un festival annuale con fuochi d'artificio.\nI nomi dei templi, come i toponimi giapponesi, coinvolgono spesso i draghi. Per esempio, la setta Rinzai ha \"Tenry\u016b-ji\" (\u5929\u9f8d\u5bfa, \"Tempio del Drago Celeste\"), \"Ry\u016btaku-ji\" (\u9f8d \u6ca2, \"Tempio della Palude del Drago\"), \"Ry\u014dan-ji\" (\u7adc \u5b89 \u5bfa, \"Tempio del Palazzo del Drago\"). In accordo alla leggenda, quando il tempio buddista H\u014dk\u014d-ji (\u6cd5\u8208) o Asuka-dera (\u98db\u9ce5\u5bfa) fu consacrato a Nara nel 596, \u00abuna nuvola viola discese dal cielo e copr\u00ec la pagoda e la sala del Buddha, poi la nuvola divenne di cinque colori e assunse la forma di un drago o fenice\u00bb.\nLa \"Kinry\u016b-no-Mai\" (\"Danza del Drago d'oro\") \u00e8 una danza del drago annuale giapponese eseguita a Sens\u014d-ji, un tempio buddista ad Asakusa. I danzatori del drago ballano e girano all'interno del tempio e all'esterno per le strade. Secondo la leggenda, il tempio Sens\u014d fu fondato nel 628 dopo che due pescatori trovarono una statua d'oro di Kannon nel fiume Sumida, durante la quale i draghi d'oro presumibilmente salirono al cielo. La danza del drago d'oro \u00e8 stata inventata per celebrare la ricostruzione della sala principale del tempio nel 1958 e viene eseguita due volte l'anno.\nSantuari del drago.\nI draghi giapponesi sono associati ai santuari shintoisti e ai templi buddisti.\nIl santuario di Itsukushima a Miyajima o Isola di Itsukushima nel Mar del Giappone era considerato la dimora della figlia del dio del mare Ry\u016bjin. Secondo il \"Gukansh\u014d\" e lo \"Heike monogatari\", il drago marino autorizz\u00f2 l'imperatore Antoku ad ascendere al trono perch\u00e9 suo padre Taira no Kiyomori offr\u00ec preghiere a Itsukushima e lo dichiar\u00f2 il suo santuario ancestrale. Quando Antoku affog\u00f2 se stesso dopo essere stato sconfitto nella battaglia di Dan-no-ura del 1185, perse la spada imperiale di Kusanagi (che leggendariamente veniva dalla coda del drago Yamata no Orochi) di nuovo in mare. In un'altra versione, i sommozzatori hanno trovato la spada e si dice che sia conservata nel Santuario di Atsuta. Il grande terremoto del 1185 fu attribuito agli spiriti vendicativi di Heike, in particolare i poteri del drago di Antoku.\n\"Ry\u016bjin shink\u014d\" (\u7adc\u795e\u4fe1\u4ef0, \"fede nel dio drago\") \u00e8 una forma di credenza religiosa shintoista che adora draghi come kami dell'acqua. \u00c8 collegato ai rituali agricoli, alle preghiere della pioggia e al successo del pescatore."}
{"id": "2553891", "revid": "125187236", "url": "https://it.wikipedia.org/wiki?curid=2553891", "title": "Heroes (serie televisiva)", "text": "Heroes \u00e8 una serie televisiva di fantascienza prodotta dalla NBC Universal in collaborazione con la Taiwild Productions e girata prevalentemente a Los Angeles, in California.\nNegli Stati Uniti, paese di origine della serie, venne trasmessa sul canale televisivo NBC a partire dal 25 settembre 2006, mentre in Italia debutt\u00f2 il 2 settembre 2007 su Italia 1. Da gennaio 2008 and\u00f2 in onda anche su Steel, canale pay della piattaforma Mediaset Premium, dove venne trasmessa in prima visione dalla seconda stagione.\nLa serie racconta le storie di persone normali che scoprono di possedere capacit\u00e0 sovrumane, e di come queste hanno effetto nelle loro vite. Il programma \u00e8 ideato e in gran parte scritto da Tim Kring, in passato gi\u00e0 autore di serie come \"Providence\" e \"Crossing Jordan\", e annovera tra gli autori anche Jeph Loeb, sceneggiatore specializzato in supereroi (ha scritto diversi episodi di \"Smallville\" e moltissimi fumetti della Marvel Comics e della DC Comics).\nNegli Stati Uniti il primo episodio registr\u00f2 l'indice di ascolto pi\u00f9 alto per la fascia serale dell'emittente dell'ultimo quinquennio, e dopo solo poche settimane dall'inizio della programmazione la serie divenne oggetto di culto, raccogliendo negli anni anche vari premi televisivi. Durante la prima stagione, l'American Film Institute nomin\u00f2 \"Heroes\" uno dei dieci \"programmi televisivi dell'anno\".\nDurante la prima stagione sul sito della NBC venne resa disponibile \"Heroes 360 Experience\", un'estensione internet-digitale della serie, rinominata durante la seconda stagione in \"Heroes Evolutions\", che aveva lo scopo di diffondere e far comprendere meglio l'\"universo\" e la \"mitologia\" di \"Heroes\", ossia quei misteriosi elementi di fantasia legati alla fantascienza e a fenomeni soprannaturali connessi alla serie.\nSempre attraverso il sito internet ufficiale, negli anni erano stati resi disponibili anche riviste, action figures, giochi per cellulari, fumetti on-line e webserie.\nPer le prime tre stagioni inoltre, la BBC produsse un \"making of\" della serie: \"Heroes Unmasked\".\nNegli USA l'8 febbraio 2010 termin\u00f2 la quarta e ultima stagione di \"Heroes\". La NBC comunic\u00f2 infatti nel corso del mese di maggio 2010 l'intenzione di non voler rinnovare la serie per un'ulteriore stagione. Dopo la cancellazione i produttori valutarono l'opportunit\u00e0 di produrre un film o una miniserie per dare un finale adeguato all'arco narrativo della fiction, ma l'idea non trov\u00f2 un seguito immediato. Il 22 febbraio 2014, tuttavia, \u00e8 stata annunciata la produzione di un sequel, una miniserie intitolata \"Heroes Reborn\", il cui debutto venne fissato per il 24 settembre 2015.\nTrama.\nLa trama di \"Heroes\" si basa sulla scoperta da parte di alcune persone comuni, dette \"soggetti avanzati\", di possedere abilit\u00e0 eccezionali (quali saper volare, poter leggere il pensiero o potersi teletrasportare e viaggiare nel tempo) che sconvolgeranno il loro modo di vivere. Nonostante questi si trovino in posti lontani gli uni dagli altri e non si conoscano tra loro, ben presto scopriranno di essere accomunati da un unico destino: salvare il mondo. Le vicende degli \"heroes\" sono raccontate, come per le altre serie televisive, in pi\u00f9 stagioni, composte da diversi episodi. Particolarit\u00e0 di \"Heroes\" per\u00f2 consiste nella terminologia che gli autori della serie hanno voluto usare per classificare le varie stagioni e i vari episodi. Infatti, ogni episodio \u00e8 chiamato \"capitolo\", e pi\u00f9 capitoli formano dei \"volumi\", racchiusi all'interno delle varie stagioni. Tali termini, tipici delle serie a fumetti, sono stati usati per dare l'impostazione di un romanzo a fumetti, con la storia che si sviluppa in diversi archi narrativi (volumi) che non necessariamente devono corrispondere alla durata di un'intera stagione.\nPrima stagione \u2013 Volume uno: Genesi.\nLa prima stagione, formata da 23 episodi, include il primo volume della serie, \"Genesi\", e racconta di come alcuni individui sparsi per il mondo si scoprano piano piano dotati di eccezionali abilit\u00e0 nettamente al di sopra delle normali capacit\u00e0 umane e di come queste influenzano la loro vita privata e professionale.\nNegli ambienti scientifici, il professor Chandra Suresh, biologo indiano specializzato in genetica, da molto tempo \u00e8 dedito a studi che possano confermare la sua teoria, secondo la quale nell'evoluzione umana, ai giorni nostri, si siano gi\u00e0 verificati molti casi di progressione del DNA dovuta alla selezione naturale in molti individui, avvertibili tramite manifestazioni di nuove capacit\u00e0. Il figlio del professore, Mohinder, insegnante di scienze, inizialmente non sostiene la causa del padre (pi\u00f9 che altro per motivi legati allo scherno che ne deriva in ambienti scientifici), ma un giorno apprende che \u00e8 stato ucciso da un misterioso assassino. Mohinder ricorda che nell'ultima volta in cui lo vide, il padre gli raccont\u00f2 di avere ormai trovato il suo \"paziente zero\", ovvero il primo soggetto nel mondo a possedere facolt\u00e0 eccezionali, il quale aveva forse accettato di sottoporsi ad analisi ed esperimenti. Convinto che il paziente sia l'assassino, e mosso dal senso di rivalsa, Mohinder parte per gli Stati Uniti, dove risiedeva il padre, deciso a portarne a termine gli studi.\nNel frattempo, gli \"heroes\" convivono con le loro eccezionali facolt\u00e0, non tutti allo stesso modo: c'\u00e8 chi tenta di ignorarle per continuare a seguire la propria vita e chi invece ne vorrebbe fare pura e completa virt\u00f9 per cambiare la propria esistenza. Tutti, per\u00f2, a loro insaputa, sono da tempo nelle mire di un'entit\u00e0 misteriosa che trama nell'ombra alle loro spalle: l'Impresa, che ha lo scopo di studiarli, internarli e sfruttarli. Inoltre, tutti sono collegati tra di loro da una catena narrativa ed esistenziale, e presto si scopriranno inevitabilmente destinati a incontrarsi per salvare il mondo, lottando nel frattempo contro un serial killer che cerca di ucciderli tutti per rubarne i poteri: Sylar.\nSeconda stagione \u2013 Volume due: Generazioni.\nLa seconda stagione, composta da 11 episodi, comprende il secondo volume della serie: \"Generazioni\". La storia riparte quattro mesi dopo gli eventi culminanti nella precedente stagione, principale argomentazione \u00e8 lo studio da parte dell'Impresa di un particolare ceppo del virus Shanti, e le interazioni con esso di tutti gli \"Heroes\" per salvaguardare il pianeta da una sua possibile diffusione pandemica che porterebbe alla quasi cancellazione del genere umano, cosa auspicata dal pluricentenario Adam Monroe, ex membro dell'Impresa in cerca di vendetta.\nNel corso della stagione vengono presentati una serie di nuovi soggetti avanzati, tra cui Maya Herrera e suo fratello Alejandro. Sylar, sopravvissuto alle ferite riportate alle fine della stagione precedente, ha perso i suoi poteri a causa del virus Shanti ed \u00e8 intenzionato a recuperarli. Hiro nel frattempo, trasportatosi per errore nel Giappone del 1671, fa la conoscenza del suo eroe Takezo Kensei che si rivela essere un avventuriero inglese di nome Adam Monroe con la capacit\u00e0 di rigenerare i propri tessuti e grazie a questo di vivere per secoli.\nTerza stagione.\nLa terza stagione, composta da 25 episodi, comprende il terzo e il quarto volume della serie, intitolati rispettivamente \"Criminali\" e \"Fuggitivi\".\nVolume tre: Criminali.\nNel terzo volume, corrispondente ai primi 13 episodi, l'argomentazione principale ruota intorno alla figura di Arthur Petrelli, il padre di Nathan. L'uomo, creduto morto fino ad allora, fonda una nuova \"compagnia\", la \"Pinehearst Company\", che ha come obiettivo sviluppare una formula capace di dotare di poteri anche le persone normali, sconvolgendo il mondo in modo epocale. Nel corso della stagione si scopre che l'uomo un anno prima era sopravvissuto a un tentativo di avvelenamento attuato dalla moglie Angela, che voleva salvare Nathan. Infatti Nathan era venuto a conoscenza di alcuni legami mafiosi tra suo padre e Linderman ed era sul punto di denunciare tutto alle autorit\u00e0, cos\u00ec Arthur aveva pianificato di ucciderlo. La \"Pinehearst\" arruola per la sua causa alcuni heroes \"cattivi\" evasi dal Livello 5 durante uno scontro tra Sylar (che era andato nella sede della Primatech in cerca di nuovi poteri) e componenti dell'Impresa stessa, Mohinder, Elle Bishop, Sylar (a cui Arthur fa credere di essere il suo vero padre allo scopo di sfruttarlo), ma anche lo stesso Nathan, con la sua nuova assistente Tracy Strauss, nonch\u00e9 sorella gemella di Niki Sanders. Ad opporsi ai piani della nuova societ\u00e0 saranno Angela Petrelli e Noah Bennet, con l'aiuto degli altri \"heroes\", che riusciranno a distruggere la formula e la stessa sede della \"Pinehearst\". Arthur Petrelli finir\u00e0 ucciso per mano di Sylar, che si vendica dopo aver scoperto di essere stato manipolato.\nVolume quattro: Fuggitivi.\nIl quarto volume, corrispondente agli ultimi 12 episodi, racconta, conseguentemente alla distruzione sia della vecchia Compagnia, sia della Pinehearst, di come gli \"Heroes\" cercano di ritornare a vite normali, mentre Sylar \u00e8 impegnato in una personale ricerca del proprio passato. Nel frattempo per\u00f2, Nathan Petrelli si mette a capo di una divisione autorizzata dal Presidente e dal Governo degli Stati Uniti, gestita insieme all'agente Emile Danko, che ha lo scopo di internare, per garantire la pubblica sicurezza, tutti i soggetti che possiedono capacit\u00e0 sovrumane. Molti soggetti avanzati finiranno imprigionati, ma riusciranno a liberarsi grazie all'aiuto di altri \"heroes\", su tutti Micah Sanders, che all'inizio del volume si presenta usando la misteriosa identit\u00e0 di \"Rebel\".\nSylar, dopo aver scoperto la vera identit\u00e0 del padre, si allea temporaneamente con l'agente Danko, che gli offre la possibilit\u00e0 di trovargli nuovi soggetti avanzati e avere quindi nuovi poteri se lo aiuter\u00e0 a imprigionarne alcuni. Dopo aver assorbito il potere di un mutaforma per\u00f2, Sylar assume le sembianze di Nathan e chiede un incontro al Presidente, allo scopo di rubarne l'identit\u00e0. Nathan, che nel frattempo si era allontanato dalla divisione governativa dopo che Danko aveva scoperto che poteva volare, cerca di fermare Sylar con l'aiuto del fratello Peter e della madre Angela, oltre che di Noah Bennet e Claire. Dopo un intenso duello per\u00f2, Sylar riesce a uccidere il senatore, ma prima che possa attuare il suo piano, il killer viene stordito da Peter che aveva assorbito tutti i suoi poteri. Subito dopo Angela Petrelli e Noah Bennet convincono Matt Parkman a usare il suo potere per far credere a Sylar di essere realmente il senatore, cos\u00ec quest'ultimo potr\u00e0 mettere definitivamente fine a qualsiasi attivit\u00e0 governativa rivolta contro i soggetti avanzati.\nQuarta stagione \u2013 Volume cinque: Redenzione.\nLa quarta stagione, composta da 19 episodi, comprende il quinto volume della serie, \"Redenzione\".\nLa storia riprende dopo i fatti del finale del quarto volume ed \u00e8 incentrata prevalentemente sulla riassunzione della propria identit\u00e0 da parte di Sylar e dalla comparsa di un nuovo personaggio di nome Samuel Sullivan, gestore di un circo, \"The Carnival\", formato esclusivamente da persone dotate di superpoteri. Samuel cerca in tutti i modi di raccogliere nel suo circo pi\u00f9 \"heroes\" possibile, poich\u00e9 la sua abilit\u00e0, la geocinesi, \u00e8 alimentata dalla presenza di altri soggetti avanzati attorno a s\u00e9. Inoltre il circense, colto da megalomania, ha intenzione di presentarsi a New York con il suo circo e uccidere in diretta televisiva pi\u00f9 persone possibile, rivelando cos\u00ec al mondo la propria esistenza.\nNonostante i vari tentativi di ostacolarlo da parte di Noah Bennet e Claire, riesce ad arrivare sul punto di mettere in atto il suo piano, di cui i membri del suo circo sono all'oscuro. A Central Park per\u00f2, Noah e Claire, con l'aiuto di Peter, Hiro, che durante la stagione vince una battaglia personale con un tumore al cervello, e Sylar, riusciranno a fermarlo. Il serial killer nel corso del volume vive una redenzione: dopo aver riassunto la propria identit\u00e0 chiede a Matt Parkman di fargli un nuovo lavaggio del cervello e cancellargli i poteri, ma non essendo in grado, il poliziotto decide di rinchiuderlo in un incubo, facendolo cadere in coma. Poich\u00e9 Peter viene a conoscenza, usando il potere della madre, che Sylar pu\u00f2 fermare Samuel, prende il potere di Matt e lo raggiunge nel suo incubo, riuscendolo a liberare dopo averlo aiutato ad affrontare il tormento provocatogli dalle cattive azioni commesse in passato.\nPrologo al volume sei: Il mondo nuovo.\nNonostante una quinta stagione non sia stata poi prodotta, l'ultimo episodio della quarta stagione, dopo il finale del quinto volume, mostra come di consueto l'inizio del nuovo, il sesto, intitolato \"Il mondo nuovo\".\nL'inizio del volume sei \u00e8 l'immediata continuazione del quinto volume. Claire attira l'attenzione su di s\u00e9 delle telecamere che erano state chiamate da Samuel, sale su una ruota panoramica del luna park e si butta gi\u00f9, in diretta televisiva, con lo scopo di rivelare la sua esistenza, e di quelli come lei, al mondo intero. Sylar, commentando la scena accanto a Peter, esclama: \u00ab\u00c8 uno strabiliante mondo nuovo\u00bb.\nProduzione.\nIdeazione.\nLo sviluppo di \"Heroes\" inizi\u00f2 nei primi mesi del 2006, quando Tim Kring, gi\u00e0 creatore per la NBC di \"Crossing Jordan\", si avvicin\u00f2 ad avere un progetto definito per una nuova serie. Kring trov\u00f2 ispirazione pensando a quanto grande, pauroso e complicato fosse il mondo, decidendo di creare dei personaggi in grado di migliorare le cose. Ritenendo che un poliziesco o un dramma-medico non avessero personaggi abbastanza \"grandi\" per \"salvare il mondo\", decise di puntare su dei supereroi, persone normali che avrebbero scoperto abilit\u00e0 straordinarie.\nPrima di cominciare a mettere insieme le sue idee, ne aveva parlato anche con il produttore esecutivo di \"Lost\" Damon Lindelof, con il quale aveva gi\u00e0 lavorato per tre anni a \"Crossing Jordan\", scambiandosi reciprocamente idee e consigli per i nuovi progetti ai quali stavano lavorando.\nQuando present\u00f2 l'idea di \"Heroes\" alla NBC, descrivendo l'episodio pilota in ogni dettaglio, compreso il cliffhanger finale, ricevette una reazione che descrisse come \u00abmolto eccitata\u00bb; Kring ebbe occasione di rivelare che alla domanda dei dirigenti della rete statunitense su che cosa sarebbe successo negli episodi successivi rispose: \u00abBeh, dovrete semplicemente aspettare e vederlo da voi stessi\u00bb.\nDopo che il progetto fu ufficialmente approvato, una speciale versione di 73 minuti dell'episodio pilota venne sottoposta al pubblico del Comic-Con di San Diego del 2006. Nonostante fosse stato riferito che tale episodio non sarebbe stato pi\u00f9 diffuso in versione integrale (il primo episodio poi andato in onda in televisione infatti fu una versione ridotta alla classica durata di 40-45 minuti), l'episodio esteso fu poi reso disponibile nel cofanetto DVD della prima stagione.\nIl concetto di \"eroe\" ed \"evoluzione\" nella serie.\nLa serie introduce un nuovo modello di rappresentazione televisiva degli \"eroi\". Prima dell'avvento della serie di Tim Kring infatti, il pubblico era per lo pi\u00f9 abituato agli eroi classici, come Achille o Serse, e agli eroi dei fumetti, quali Superman, Batman, l'Uomo Ragno, ecc. Con \"Heroes\" invece gli \"eroi\" sono comuni mortali che scoprono di avere abilit\u00e0 fuori dall'ordinario. In tal modo \u00e8 facile per lo spettatore immedesimarsi nella vita di un \"eroe\", perch\u00e9 tutti potrebbero esserlo.\nLa teoria di evoluzione della serie si ricollega a quella darwiniana, con persone comuni che affrontano il processo di evoluzione acquisendo eccezionali abilit\u00e0. Ma nella serie viene ripreso anche il concetto di superuomo di Nietzsche. Infatti viene esaltato il valore dell'essere gruppo dei personaggi e i superpoteri hanno senso solo nel loro insieme, creando un micromondo, che \u00e8 l'unico in grado di guidare l'umanit\u00e0 verso la salvezza.\nScrittura.\nLa scrittura degli episodi procedeva nel seguente modo: ogni autore della serie scriveva la sceneggiatura del personaggio affidatogli, mentre in momento successivo tutte le storie venivano combinate dall'autore principale dell'episodio. Questo sistema permetteva a ogni singolo autore di contribuire alla scrittura di ogni episodio, e consentiva al team di scrivere gli \"script\" in breve tempo, lasciando quindi alla troupe pi\u00f9 tempo per girare le scene e definire al meglio gli effetti visivi. Tim Kring spesso defin\u00ec il processo di scrittura come \u00abil frutto di una grande e intensa collaborazione\u00bb.\nLa seconda stagione coincise con uno sciopero degli sceneggiatori: solo 11 dei previsti 24 episodi vennero prodotti. Ci\u00f2 costrinse i produttori a riprogettare la stagione fino a comprendere solo il volume \"Generazioni\" dei tre inizialmente previsti.\nNel novembre 2008, la NBC licenzi\u00f2 Jesse Alexander e Jeph Loeb dal personale di produzione di \"Heroes\" a causa di divergenze creative e problemi di bilancio. Di conseguenza, Tim Kring dovette rifocalizzare lo sviluppo dei personaggi e raccontare storie pi\u00f9 semplici. Nel dicembre 2008, dopo la cancellazione della sua serie \"Pushing Daisies\", Bryan Fuller firm\u00f2 un accordo di due anni con la Universal Media Studios. Fuller si aggreg\u00f2 ufficialmente al gruppo di autori a partire dall'episodio 20 della terza stagione ed ebbe un ruolo chiave nella scrittura e la direzione della serie. Tuttavia, il 22 giugno 2009 fu annunciato che anche Fuller avrebbe lasciato la serie per lavorare ad altri progetti. Nel frattempo, il 28 aprile 2009, la NBC aveva gi\u00e0 licenziato anche lo scrittore Greg Beeman.\nCast.\nOriginariamente, Tim Kring aveva progettato la serie in modo da avere un cast in continua evoluzione, ma quando si rese conto di quanto i componenti principali del cast originale erano divenuti popolari tra il pubblico, decise di usare in prevalenza lo stesso cast principale nelle stagioni successive alla prima, apportandovi meno modifiche possibile. Nella sua prima stagione, la serie mostra un insieme di dodici personaggi principali, che diventarono ben presto molto popolari grazie ai buoni ascolti registrati. Anche se il sito internet della NBC per la prima stagione inizialmente indicava solo dieci personaggi principali, Leonard Roberts e Jack Coleman, in particolare a partire dall'undicesimo episodio, divennero membri del cast a tempo pieno.\nNella prima stagione Hayden Panettiere interpreta quindi la \"cheerleader\" Claire Bennet, con la capacit\u00e0 di rigenerarsi; Jack Coleman interpreta suo padre Noah Bennet, un agente dell'\"Impresa\"; Santiago Cabrera il tossicodipendente Isaac Mendez che pu\u00f2 dipingere il futuro; Tawny Cypress impersona Simone Deveaux, una scettica venditrice di quadri; Greg Grunberg il poliziotto Matt Parkman che pu\u00f2 leggere le menti delle persone; Ali Larter la stripper Niki Sanders, affetta da duplice personalit\u00e0 e con la superforza; Leonard Roberts interpreta D.L. Hawkins, il marito di Niki, un ex-detenuto capace di attraversare la materia solida; Noah Gray-Cabey \u00e8 il figlio di Niki e D.L., Micah Sanders, in grado di \"parlare\" con computer, telefoni cellulari e con la tecnologia in generale; Masi Oka interpreta Hiro Nakamura, \"piega\" lo spazio ed il tempo; Adrian Pasdar il candidato al Congresso Nathan Petrelli, con la capacit\u00e0 di volare; Sendhil Ramamurthy il genetista Mohinder Suresh figlio di Chandra Suresh, un noto scienziato; e Milo Ventimiglia il paramedico Peter Petrelli, con la capacit\u00e0 di duplicare i poteri di altri heroes.\nNella seconda met\u00e0 della prima stagione e nella seconda, alcuni membri del cast uscirono di scena per far posto a nuovi personaggi con nuove storie. Simone, interpretata da Tawny Cypress, fu il primo personaggio importante a uscire di scena, la quale muore verso la fine della prima stagione. Leonard Roberts divenne una guest star dopo gli eventi del finale della prima stagione, facendo solo due apparizioni durante tutta la seconda stagione. Anche Santiago Cabrera usc\u00ec dal cast, il cui personaggio muore per mano di Sylar. I nuovi protagonisti della seconda stagione includono: Maya Herrera, interpretata da Dania Ram\u00edrez, una fuggitiva accusata di omicidio con la capacit\u00e0 di produrre un virus mortale; Adam Monroe, un pluricentenario guerriero leggendario (Takezo Kensei) con la capacit\u00e0 di rigenerarsi, interpretato da David Anders; Monica Dawson, interpretata da Dana Davis, una cameriera capace di imitare tutti i movimenti fisici che vede; ed Elle Bishop, una sociopatica con la capacit\u00e0 di generare elettricit\u00e0, interpretata da Kristen Bell. Due personaggi ricorrenti dalla prima stagione, Sylar, interpretato da Zachary Quinto, e Ando Masahashi, interpretato da James Kyson Lee, divennero personaggi principali nella seconda stagione.\nA partire dalla terza stagione anche il personaggio di Angela Petrelli, interpretata da Cristine Rose, venne ufficialmente promosso a personaggio principale. Elle, Adam, Monica e Micah invece furono rimossi dal cast principale. Anche Niki usc\u00ec di scena, ma l'attrice Ali Larter rimase nello show interpretando il nuovo personaggio Tracy Strauss, sorella gemella di Niki con il potere di congelare gli oggetti con un tocco.\nPer la quarta stagione, un nuovo personaggio, Samuel (interpretato da Robert Knepper) venne aggiunto al cast principale. Originariamente lanciato come un membro ricorrente, la parte gli venne poi modificata per avere un ruolo da protagonista.\nRiprese ed effetti visivi.\nEric Grenaudier e John Han di Stargate Digital sono i supervisori degli effetti visivi, e Mark Spatny \u00e8 il produttore degli effetti visivi per \"Heroes\". Lavoravano con loro gli animatori Antonio Ocampo e Ryan Wieber. Gli effetti visivi venivano generati sia in 2D che in 3D, sempre dopo aver girato le varie scene, in post-produzione. Gli effetti speciali, invece, venivano integrati dietro le quinte durante le riprese, coordinati da Gary D'Amico.\nI principali luoghi di ripresa erano Los Angeles e Santa Clarita, in California. Anche le ambientazioni internazionali, come l'India e l'Ucraina, erano ricreate a Los Angeles sotto la direzione di Ruth Ammon, scenografo della serie. \"Heroes\" venne girata interamente con una configurazione \"single-camera\", in alta definizione e in formato .\nMusiche.\nLe musiche sono composte da Wendy Melvoin e Lisa Coleman, note come Wendy &amp; Lisa, con la collaborazione dell'ingegnere Michael Perfitt e del creatore di voci Shankar. Ogni episodio comprende circa trentacinque minuti di musiche. Tim Kring si limitava a dare istruzioni generali a Melvoin e Coleman, spiegando loro le caratteristiche dei personaggi, ma dando loro molta libert\u00e0 di sperimentare, nell'intento di ottenere musiche \"incredibilmente insolite\".\nWendy &amp; Lisa svilupparono specifiche caratteristiche musicali per ogni personaggio. Ad esempio per Claude vento e voci per creare la sensazione della presenza di un fantasma. Per Hiro Nakamura ticchettio di tanti orologi in riferimento al potere del personaggio. Per Matt Parkman varie voci in riferimento al suo potere di telepatia. Per Niki Sanders varie voci indiane per dare la sensazione che fosse posseduta. Per Sylar il suono di un orologio e un vecchio pianoforte.\nNel 2007, l'ASCAP assegn\u00f2 il premio per le migliori musiche in una serie televisiva ai compositori di \"Heroes\".\nLa colonna sonora ufficiale di \"Heroes\" venne pubblicata il 18 marzo 2008 dalla NBC. Contiene tutte le registrazioni di Wendy e Lisa, e vari contributi da Panic at the Disco, Wilco, Imogen Heap, Bob Dylan, Nada Surf, David Bowie e altri artisti e band. Il disco include anche i vari temi dei protagonisti, ma non contiene \"Eyes\" di Rogue Wave, utilizzato nel primo e nel quarto episodio. Il 29 febbraio 2008, la NBC pubblic\u00f2 inoltre cinque video musicali creati da Allan Arkush.\nNel settembre 2008, Wendy e Lisa annunciarono la pubblicazione di un intero album, \"Heroes: Original Score\". Venne pubblicato il 14 aprile 2009 da La-La Land Records.\nStruttura degli episodi.\nTra i montatori della serie figurano Donn Aron, Scott Boyd, Jon Koslowsky e Michael S. Murphy. Ogni episodio, dopo un breve riassunto degli eventi rilevanti delle precedenti puntate, inizia con una scena che \u00e8 stata gi\u00e0 introdotta nella puntata precedente. In molti episodi all'inizio si sente anche una voce fuori campo di carattere filosofico, relativa al titolo o al tema della puntata, che nella maggior parte dei casi \u00e8 pronunciata da Sendhil Ramamurthy, l'attore che interpreta il personaggio di Mohinder Suresh. Pochi minuti dopo l'inizio della puntata la scena in corso viene interrotta con la proiezione per pochi istanti del logo della serie, l'eclissi, con sopra la scritta \"heroes\", accompagnata dalla colonna sonora della serie. Il titolo dell'episodio \u00e8 presentato di solito su un oggetto all'interno di una delle prime scene e ogni puntata \u00e8 presentata come un \"capitolo\", la cui numerazione \u00e8 correlata al numero di episodi all'interno della stagione, che pu\u00f2 contenerne uno o pi\u00f9 insiemi, chiamati quindi \"volumi\". I titoli di testa in genere appaiono in ordine alfabetico per cognome sopra le scene che seguono. La voce fuori campo che caratterizza l'inizio si sente spesso anche nelle scene finali, caratterizzate quasi sempre da un tocco di suspense o di cliffhanger, con la scritta \"continua...\" prima dei titoli di coda finali.\nMitologia.\nLa \"mitologia\" di \"Heroes\" si riferisce a quella serie di misteriosi elementi, legati perlopi\u00f9 alla fantascienza e a fenomeni soprannaturali, che ricorrono nella serie.\nI poteri.\nNei primi due volumi della serie si \u00e8 lasciato intendere che la probabile origine dei vari poteri degli \"eroi\" fosse puramente genetica. Tuttavia nel terzo volume \u00e8 emerso che le abilit\u00e0 di alcuni personaggi (Nathan, Tracy e Niki) era di origine sintetica, derivavano da una speciale formula. Nello stesso volume si apprende inoltre che con una formula \u00e8 possibile dotare di poteri anche persone normali, come avviene con Mohinder Suresh.\nNelle varie interviste fatte agli autori della serie, non si \u00e8 mai voluto chiarire l'esatta origine dei poteri. Tim Kring ha spesso dichiarato: \u00abNon ho intenzione di dare una risposta in proposito perch\u00e9 rischierei di rovinare una parte divertente dello show\u00bb.\nI vari personaggi di \"Heroes\" non controllano i loro poteri allo stesso modo. Ad esempio alcuni sono sempre attivi, come la rigenerazione dei tessuti, altri sono causati da fattori difficili da controllare, come il potere di Maya, altri ancora sono invece sotto lo stretto controllo dei rispettivi proprietari, come la telecinesi o l'invisibilit\u00e0.\nTra i poteri pi\u00f9 ricorrenti nelle varie stagioni vi sono: mimica empatica (Peter), volo (Nathan), rigenerazione dei tessuti (Claire), precognizione (Isaac), telepatia (Matt), attitudine intuitiva (Sylar), manipolazione spazio-temporale (Hiro).\nL'elica.\nUn'\"elica\" che ricorda la struttura del DNA \u00e8 uno degli elementi pi\u00f9 ricorrenti nella serie, nonch\u00e9 il simbolo di \"Heroes\". A chiamare \"elica\" il simbolo del programma sono gli stessi autori della serie, e lo stesso Tim Kring che in un'intervista a \"The Post Show\" aveva annunciato la rivelazione del suo significato nel primo episodio di \"Heroes: Origins\", ovvero quello che doveva essere lo spin off della serie. Tuttavia \"Heroes: Origins\" non \u00e8 mai andato in onda e il mistero sul suo reale significato \u00e8 rimasto.\nLa prima apparizione dell'\"elica\" avviene nell'episodio \"Non voltarti indietro\" della prima stagione e subito \u00e8 diventata un elemento molto ricorrente: compare ad esempio sul computer del padre di Mohinder, nei quadri che dipinge Isaac, Claire la disegna su un libro di scuola, Sylar la compone con del nylon in una piscina, appare tatuata sulla scapola destra di Niki quando essa libera il suo alter ego, l'haitiano indossa un ciondolo della stessa forma e si vede anche sull'elsa della spada di Takezo Kensei che Hiro nella prima serie assurge a simbolo dei suoi poteri.\nAnche nelle stagioni successive alla prima il simbolo ricorre molto spesso: compare unito al simbolo dell'eclissi nella terza stagione, unione da cui deriva l'immagine del mondo spaccato in due (chi \u00e8 da parte degli eroi e chi invece li vuole segregare). Inoltre questo, disposto due volte e intrecciato \u00e8 anche il simbolo della Pinehearst. Era anche il simbolo dello studio legale di Artur Petrelli, padre di Nathan e Peter.\nSul significato, nonostante sia rimasto sconosciuto, si sono sviluppate delle teorie nel corso delle stagioni della serie. Secondo la principale il simbolo presenta forti somiglianze con i kanji giapponesi \"sai\" (\u624d), ovvero \u00abtalento\u00bb, e \"yo\" (\u4e0e), ovvero \u00abgrande dono del cielo\u00bb.\nUn'altra teoria sull'origine del simbolo proviene da un fumetto nel quale si spiega che questo \u00e8 per l'haitiano un serpente con le ali, ovvero un antico Dio del suo popolo.\nL'eclissi.\nL'eclissi \u00e8 un altro degli elementi misteriosi della serie, ed anche parte del logo di \"Heroes\".\nNel primo episodio della serie si verifica un'eclissi solare (che era stata preventivamente dipinta da Isaac) alla quale tutti i personaggi della serie assistono nelle diverse zone del mondo.\nTim Kring ha affermato che l'eclissi deve essere considerata come un evento globale, che rappresenta il concetto di \"connettivit\u00e0\" della serie.\nNella terza stagione diventa ancora pi\u00f9 chiaro il legame che il sole ha con gli \"heroes\" e i loro super poteri: nell'episodio in due parti intitolato proprio \"L'eclissi\", infatti, un'eclissi solare priva tutti i soggetti avanzati dei loro poteri.\nL'Impresa.\nL'Impresa (anche nota come \"La Compagnia\" o \"Primatech Paper\") ha un ruolo centrale nella serie, specie nel primo e nel secondo volume. Si tratta essenzialmente di un'associazione che ha l'obiettivo di studiare e tenere sotto controllo gli \"heroes\".\nDurante la seconda stagione si scopre che nasce per volont\u00e0 di Adam Monroe e altri dodici componenti con l'obiettivo di aiutare e proteggere i soggetti avanzati e, eventualmente, eliminare i soggetti pericolosi, per i quali fu costruita un'apposita prigione, il Livello 5.\nNella terza stagione nasce una nuova associazione simile per caratteristiche all'Impresa: la Pinehearst Company.\nLa cicatrice.\nUna cicatrice costituita da due linee nere parallele \u00e8 stata mostrata in prossimit\u00e0 del collo di vari personaggi dotati di superpoteri. La cicatrice \u00e8 il segno lasciato dagli aghi di un dispositivo di iniezione che, come ha rivelato in una biografia Hana Gitelman, in \"Heroes 360 Experience\", inietta un radioisotopo che consente il monitoraggio da parte dell'Impresa.\nActivating Evolution.\n\"Activating Evolution\" \u00e8 il libro scritto da Chandra Suresh in cui vengono descritte le teorie dello scienziato e le previsioni circa l'emergere di esseri umani evoluti con abilit\u00e0 speciali. \u00c8 stato letto da molti personaggi della serie che l'hanno considerato un'importante fonte di informazione per quanto riguarda le loro capacit\u00e0.\nI quadri di Isaac Mendez.\nTim Kring ha affermato durante la produzione di \"Heroes\" che: \u00abtutti i dipinti raffiguranti il futuro visti nella serie si sono avverati, anche se a volte sono stati male interpretati\u00bb. Tim Sale \u00e8 il nome dell'artista americano che nella realt\u00e0 ha realizzato tutti i quadri sul futuro (in totale sono oltre cinquanta) che si vedono in \"Heroes\".\nTim Kring deline\u00f2 le caratteristiche del personaggio di Isaac Mendez seguendo la propria idea di un soggetto che disponesse di capacit\u00e0 profetiche, ma che le manifestasse in un modo non convenzionale.\nL'abilit\u00e0 di dipingere il futuro, nel prosieguo delle varie stagioni, \u00e8 stata acquisita anche da altri personaggi, tra cui Sylar, Peter e Matt Parkman.\nLa leggenda di Takezo Kensei.\nIn un'intervista concessa dagli autori della serie Joe Pokaski e Aron Coliete \u00e8 stato rivelato che la leggenda del guerriero Takezo Kensei \u00e8 \u00abpura invenzione, ispirata a vaghi racconti leggendari di vari guerrieri (tra cui Miyamoto Musashi)\u00bb.\nTakezo Kensei \u00e8 citato molte volte durante la prima stagione da Hiro Nakamura, che durante il secondo volume lo incontra prima nel passato, viaggiando nel tempo, e poi nel presente, nell'identit\u00e0 di Adam Monroe.\nI fumetti \"9th Wonders!\".\n\"9th Wonders!\" \u00e8 una serie di fumetti che racconta la storia dei vari \"heroes\", scritta, illustrata e auto-pubblicata (nella serie) da Isaac Mendez. Nella realt\u00e0, l'illustratore \u00e8 Tim Sale.\nIl virus Shanti.\nIl virus Shanti ha un ruolo centrale nel secondo volume. Si tratta di un virus che da un lato \u00e8 in grado di eliminare i poteri degli \"heroes\" senza ucciderli, ma pu\u00f2 anche essere letale per la popolazione \"normale\". Nel secondo volume il virus rappresenta una grave minaccia per la popolazione mondiale in quanto Adam Monroe per redimere l'umanit\u00e0 \u00e8 intenzionato a scatenare un olocausto diffondendo il ceppo 138 del virus.\nDistribuzione.\nLa prima stagione, composta da 23 episodi, comprende il primo volume: \"Genesi\". Il primo episodio \u00e8 andato in onda per la prima volta negli Stati Uniti il 25 settembre 2006 sul canale NBC, mentre l'ultimo \u00e8 stato trasmesso il 21 maggio 2007.\nIn Italia i diritti sono stati acquisiti da Mediaset, che ha trasmesso la prima stagione su Italia 1 tra il 2 settembre e il 14 novembre 2007, inizialmente in prima serata, e gli ultimi quattro episodi alle 23.30 a causa dei bassi ascolti.\nLa seconda stagione, composta da 11 episodi, corrispondente al secondo volume, \"Generazioni\", \u00e8 stata trasmessa negli Stati Uniti dal 24 settembre al 3 dicembre 2007. In Italia \u00e8 andata in onda in prima visione dal 18 aprile al 16 maggio 2008 sul canale pay Steel in prima serata, mentre in chiaro \u00e8 andata in onda tra i mesi di settembre e novembre 2008 in seconda serata.\nLa terza stagione comprende il terzo e il quarto volume, \"Criminali\" e \"Fuggitivi\", ed \u00e8 composta da 25 episodi in totale. Negli USA \u00e8 andata in onda dal 22 settembre 2008 al 27 aprile 2009. In Italia \u00e8 stata trasmessa in prima visione da Steel dal 1\u00ba maggio al 21 agosto 2009, mentre in chiaro \u00e8 stata trasmessa tra ottobre e novembre 2010 su Italia 1.\nLa quarta stagione, composta da 19 episodi, comprende il quinto volume, \"Redenzione\", ed \u00e8 andata in onda negli Stati Uniti dal 21 settembre 2009 all'8 febbraio 2010. In Italia \u00e8 stata trasmessa dal 22 marzo al 26 luglio 2010 in prima visione da Steel, e in chiaro da Italia 1 nel mese di dicembre 2010.\nTrasmissione internazionale.\nLa serie \u00e8 stata trasmessa in varie parti del mondo, di seguito alcune delle date di debutto internazionali:\nEdizioni home video.\nLa prima stagione in DVD di \"Heroes\" \u00e8 stata pubblicata negli USA e in Canada il 28 agosto 2007. In Europa invece arriv\u00f2 divisa in due parti: la prima \u00e8 stata pubblicata il 1\u00ba ottobre 2007, la seconda parte invece il 10 dicembre 2007. Dalla stessa data fu disponibile anche il cofanetto completo della prima stagione, disponibile anche in alta definizione. In Italia \u00e8 in vendita dal 12 dicembre 2007.\nIl cofanetto della prima stagione contiene, oltre a tutti gli episodi andati in onda in televisione, tre ore circa di filmati extra, tra cui: una versione estesa di 73 minuti dell'episodio pilota, oltre 50 scene tagliate, il making of della serie (\"Heroes Unmasked\") e vari commenti di membri del cast, della troupe e del creatore dello show Tim Kring. Il 22 febbraio 2008, la prima stagione di Heroes in DVD \u00e8 stata nominata per un Saturn Award, nella categoria \"Miglior serie in DVD\".\nIl 26 agosto 2008 negli Stati Uniti \u00e8 uscita la seconda stagione in DVD. Da quella stessa data, i cofanetti della prima e della seconda stagione sono disponibili anche in formato Blu-Ray. I filmati extra del cofanetto della seconda stagione comprendono, oltre i commenti del cast e le scene eliminate, anche un finale alternativo del secondo volume: \"Cosa sarebbe successo se Peter non avesse fermato il virus?\". Inoltre \u00e8 presente un documentario su Takezo Kensei. In Italia la seconda stagione \u00e8 in vendita dal 2 dicembre 2008.\nLa terza stagione \u00e8 stata pubblicata nel Nord America il 1\u00ba settembre 2009 e in Europa il 12 ottobre 2009, mentre in Italia \u00e8 in vendita dal 17 novembre 2010. La data d'uscita della quarta stagione \u00e8 stata invece fissata per il 3 agosto 2010 negli Stati Uniti e per il 4 ottobre 2010 in Europa. Il cofanetto contiene, come per le stagioni precedenti, le scene eliminate e i commenti dei principali membri del cast tecnico e artistico, oltre a tutti gli episodi trasmessi in televisione. In Italia la quarta stagione \u00e8 in vendita dal 23 febbraio 2011.\nIl 16 novembre 2010 negli Stati Uniti e in Canada \u00e8 uscito il cofanetto della serie completa, composto da 24 dischi, con tutti gli episodi e i contenuti speciali presenti nei cofanetti delle singole stagioni pi\u00f9 altri contenuti inediti.\nAccoglienza.\nAscolti.\nNegli Stati Uniti la prima stagione \u00e8 stata seguita in media da 14,3 milioni di spettatori, con un rating del 6,4% nella fascia 18-49 anni.\nLa seconda fu seguita da 13,1 milioni di spettatori, con un rating del 6,2% nella fascia 18-49 anni; mentre la terza registr\u00f2 un calo consistente, venendo seguita da circa 9,26 milioni di spettatori per episodio.\nL'audience scese ulteriormente durante la quarta stagione, seguita complessivamente da 6,53 milioni di spettatori per episodio, pari ad un rating di circa il 3% nella fascia 18-49 anni.\nCritica.\nDurante la prima stagione, l'American Film Institute nomin\u00f2 \"Heroes\" uno dei migliori dieci programmi televisivi dell'anno. Doug Elfman del \"Chicago Sun-Times\" apprezz\u00f2 lo sviluppo della narrazione e le interpretazioni del cast, definito \"perfetto\". Barry Garron del \"The Hollywood Reporter\" defin\u00ec la serie come una delle creazioni pi\u00f9 geniali della televisione statunitense, paragonandola ad un nuovo \"Lost\", Tra le recensioni meno positive, secondo il \"Philadelphia Inquirer\", anche se la serie \u00e8 dotata di apprezzabili effetti speciali, la sceneggiatura \u00e8 ricca di assurdit\u00e0 e dialoghi approssimativi. L'aggregatore di recensioni Metacritic assegn\u00f2 a \"Heroes\" un punteggio di 67 su 100, riassumendo il responso della critica come \"generalmente positivo\".\nLa seconda stagione \u00e8 stata criticata per avere una trama molto pi\u00f9 lenta e meno avvincente della stagione precedente. In proposito, durante un'intervista a \"Entertainment Weekly\", Tim Kring ammise di aver commesso errori nell'indirizzare lo sviluppo della stagione, proponendo nuovi personaggi e la relativa scoperta di nuovi poteri, senza offrire lo stesso livello di \"adrenalina\" che aveva caratterizzato la prima stagione; Kring evidenzi\u00f2 quindi come la seconda stagione impieghi troppo tempo per arrivare al quadro generale degli eventi, ammettendo come la storyline di Hiro in Giappone fosse stata troppo lunga e di come le sottotrame romantiche non si addicessero molto alla serie.\nRecensioni negative furono registrate anche per la terza e la quarta stagione. Il \"Los Angeles Times\" critic\u00f2 le ambientazioni troppo tetre che danno un'\"opprimente sensazione di graphic novel noir\", mentre secondo il \"New York Post\" a partire dalla terza stagione la serie \u00e8 diventata troppo piena di se stessa, e diversi personaggi hanno intrapreso evoluzioni insensate.\nRiconoscimenti.\nLa serie, nel corso degli anni, ha ottenuto diversi premi, tra cui:\nInoltre, tra le tante candidature ricevute, \u00e8 stata nominata ai Golden Globe nel 2007 e 15 volte agli Emmy Award tra il 2007 e il 2010.\nOpere correlate.\n\"Heroes Unmasked\".\n\"Heroes Unmasked\" \u00e8 il making of di \"Heroes\". Si tratta di un documentario prodotto dalla BBC che racconta il dietro le quinte della serie.\n\u00c8 composto da tre stagioni e 46 puntate complessive, trasmesse per la prima volta nel Regno Unito per accompagnare la messa in onda degli episodi della serie in chiaro, dalla prima stagione alla prima met\u00e0 della terza. \u00c8 narrato da Anthony Head nelle prime due stagioni, e dall'attore Santiago Cabrera nella terza.\nWebserie.\nLa NBC ha distribuito, parallelamente alla trasmissione della serie, delle webserie, ovvero delle miniserie diffuse esclusivamente online. Tali opere sono state messe a disposizione nel sito statunitense della NBC con lo scopo di coprire le settimane di distanza tra una serie e l'altra e/o presentare nuovi personaggi.\nGraphic novel.\nOgni volta che un episodio viene trasmesso, sul sito ufficiale della serie viene pubblicato un webcomic, ovvero un fumetto on-line realizzato dalla Aspen Comics che si ispira all'episodio andato in onda o alla serie in generale. Ognuno di questi fumetti contiene anche un easter egg. I webcomics sono stati catalogati e analizzati dai fan sul forum del sito di \"9th Wonders!\".\nL'ultimo numero, il 173\u00ba, \u00e8 stato pubblicato il 9 giugno 2010.\n\"Heroes Evolutions\".\n\"Heroes Evolutions\" \u00e8 un'estensione internet-digitale della serie, con la funzione di esplorare l'\"universo\" di \"Heroes\".\n\u00c8 stata lanciata sul sito internet della NBC il 19 gennaio 2007, durante la prima stagione, con il nome originario di \"Heroes 360 Experience\", cambiato nell'attuale durante la seconda stagione.\nAl 22 marzo 2007 \"Heroes Evolutions\" contava gi\u00e0 48 milioni di pagine viste e oltre 27 milioni di download di video.\nIl 13 settembre 2008 \"Heroes Evolutions\" ha ricevuto un Creative Arts Emmy per la categoria \"Interactive Media: Interactive Fiction\".\nDall'8 novembre 2008, durante la terza stagione della serie, sul sito \"Heroes Evolutions\" sono stati pubblicati anche contenuti \"iStory\": storie interattive che permettono al lettore di informarsi su ci\u00f2 che accade nella serie.\nLo spin-off mancato: \"Heroes: Origins\".\nIl 14 maggio 2007 la NBC aveva annunciato la produzione di uno \"spin-off\", una miniserie di sei episodi chiamata \"Heroes: Origins\", che sarebbe dovuta andare in onda durante le pause della serie principale ed essere composta da storie autoconclusive in ognuna delle quali sarebbe stato presentato un nuovo personaggio. I telespettatori avrebbero anche potuto votare per decidere se inserire o meno i nuovi personaggi nella stagione successiva.\nA causa dello sciopero degli sceneggiatori di Hollywood, che aveva gi\u00e0 fatto accorciare la seconda stagione, lo spinoff venne tuttavia in un primo momento rimandato. Successivamente, la sua realizzazione venne definitivamente cancellata, a detta dei dirigenti della NBC per concentrarsi meglio sulla produzione della serie madre.\nIl seguito: \"Heroes Reborn\".\nNel 2010, nei mesi seguenti la decisione della NBC di cancellare la serie, i produttori avevano preso in considerazione l'idea di produrre un film per la televisione o una miniserie per dare una degna chiusura all'arco narrativo, idea che per\u00f2 non ebbe un prosieguo. Quattro anni dopo, il 22 febbraio 2014, sulla scia di un \"reboot\" della Fox di una serie cult conclusasi anni prima, \"24\", la NBC annunci\u00f2 a sorpresa l'intenzione di rilanciare l'universo di \"Heroes\", con una \"miniserie evento\" di tredici episodi da trasmettere nel 2015: \"Heroes Reborn\". Cos\u00ec come era stato per la serie madre, lo sviluppo della miniserie \u00e8 curato da Tim Kring.\nMerchandise e promozione.\nNel corso degli anni la NBC ha promosso varie azioni di merchandising legate alle serie, che includono la produzione di giochi per cellulari, action figures, libri e riviste.\nVideogiochi.\nLa Ubisoft nel 2008 aveva annunciato di aver acquisito i diritti per produrre un gioco legato a \"Heroes\" per le piattaforme PC, Xbox 360, PS3, PSP e Nintendo DS. Tuttavia, il 6 novembre dello stesso anno, la Ubisoft annunci\u00f2 che il progetto era stato cancellato e che i diritti erano stati restituiti alla NBC.\nIl 5 ottobre 2007 la Gameloft ha pubblicato il primo videogame di Heroes per cellulari. Il gioco \u00e8 composto da 8 livelli e i personaggi giocabili sono Hiro Nakamura, Niki Sanders e Peter Petrelli.\nLibri e riviste.\nOltre alle Graphic novel, sono stati pubblicati negli anni anche libri e riviste sulla serie.\nIl 26 dicembre 2007 \u00e8 uscito il primo romanzo legato alla serie, intitolato \"Saving Charlie\". Scritto da Aury Wallington, racconta le vicende legate al rapporto sentimentale di Hiro Nakamura e Charlie Andrews.\nLa Titan Magazines il 20 novembre 2007 ha pubblicato il primo numero di \"Heroes Magazine\", la prima rivista, bimestrale, legata alla serie. Greg Beeman, produttore esecutivo di Heroes, ha confermato che si tratta di una pubblicazione ufficiale, che trova il pieno appoggio e la collaborazione di Tim Kring e dell'intero team di produzione Heroes.\nAction figures.\nLa Mezco ha annunciato al Toy Fair del 2007 la produzione di una linea di action figures basate sulla serie televisiva \"Heroes\". La prima serie di \"action figure\"s lanciata sul mercato comprende i personaggi di Peter Petrelli, Claire Bennet, Hiro Nakamura, Sylar e Mohinder Suresh. Alcuni personaggi sono stati resi disponibili anche in versioni speciali: Peter ad esempio \u00e8 disponibile nella versione \"in volo\", Claire in quella \"contro gli incendi\".\nLa seconda serie prodotta comprende i personaggi di Niki Sanders, Noah Bennet, Daniel Linderman, Matt Parkman e Claude Rains. In una terza serie sono stati prodotti Hiro Nakamura in armatura feudale, l'Haitiano, Nathan Petrelli, Elle Bishop e Adam Monroe.\n\"Heroes World Tour\".\nLa NBC, nel 2007, per cercare di promuovere \"Heroes\" a livello internazionale, ha organizzato un tour nei paesi in cui la serie non era ancora andata in onda.\nAll\"'Heroes World Tour\", durato dal 27 agosto al 1\u00ba settembre 2007, hanno partecipato i principali membri del cast: Santiago Cabrera, Jack Coleman, Noah Gray-Cabey, Greg Grunberg, Ali Larter, James Kyson Lee, Masi Oka, Hayden Panettiere, Sendhil Ramamurthy, Zachary Quinto, Adrian Pasdar, e Milo Ventimiglia.\nLe citt\u00e0 interessate sono state: Hong Kong, Londra, Monaco di Baviera, New York, Parigi, Singapore e Tokyo.\nCitazioni e riferimenti.\nCitazioni e riferimenti ad altre opere.\nNella serie \"Heroes\" si assiste spesso a riferimenti ad altre serie televisive, film e fumetti.\nHiro Nakamura ad esempio, durante la prima stagione, spesso dice di non voler usare il suo potere (viaggiare nel tempo), per non \"alterare il continuum spazio-temporale\" e in varie scene ha l'occasione di esclamare la famosa espressione \"Grande Giove!\", come nell'episodio \"Sei mesi fa\". Ci\u00f2 si tratta chiaramente di un omaggio alla popolare saga cinematografica \"Ritorno al futuro\".\nAltro esempio di riferimento a film si ha nel personaggio di Claude Rains. Il suo nome infatti \u00e8 lo stesso dell'attore che interpreta il personaggio dell'uomo invisibile in \"L'uomo invisibile\".\nPer quanto riguarda le serie televisive, un esempio si trova nell'episodio \"Sarai ci\u00f2 che sono\" della terza stagione, dove in una scena Lyle dice \"Bitch is back\", riferendosi a Elle. Ci\u00f2 si tratta di un riferimento all'ultimo episodio della serie \"Veronica Mars\" (nel cui cast si trova Kristen Bell, stessa attrice che interpreta Elle) che si intitola \"The Bitch Is Back\".\nNel quarto episodio della prima stagione inoltre, alcune scene vengono girate in un casin\u00f2 di Las Vegas, location gi\u00e0 usata nella serie televisiva \"Las Vegas\".\nRobert Knepper, che nella quarta stagione interpreta il personaggio di Samuel Sullivan, gestore del circo \"The Carnival\", ha recitato nella serie televisiva \"Carniv\u00e0le\" che narra appunto di una compagnia circense itinerante.\nNumerosi sono le citazioni e i riferimenti a fumetti e manga. Gi\u00e0 nell'episodio pilota Hiro cita, in riferimento ai suoi poteri di teletrasporto e capacit\u00e0 di viaggiare nel tempo, Kitty Pryde e i numeri 141 e 142 di \"Uncanny X-Men\".\nNell'episodio \"Parassita\" della prima stagione gli agenti dell'FBI sono chiamati Alonso e Quesada, in riferimento ad Axel Alonso e Joe Quesada, all'epoca rispettivamente redattore e direttore della Marvel Comics.\nInoltre, nel secondo episodio della seconda stagione si pu\u00f2 vedere Hiro fermare delle frecce lanciate su di lui urlando \u00abMuda muda muda muda!\u00bb, esclamazione tipica di Dio Brando nel manga \"Le bizzarre avventure di JoJo\".\nNella serie si incontrano spesso anche citazioni letterarie. Nell'episodio \"Il secondo avvento\" della terza stagione se ne trovano due: la prima \u00e8 gi\u00e0 nel titolo, \"The Second Coming\" infatti \u00e8 anche titolo di una poesia di William Butler Yeats, recitata anche dalla voce narrante alla fine dell'episodio; la seconda invece si ha in un dialogo tra Daniel Linderman e Nathan Petrelli in cui il primo cita due versi dall\"Amleto\" di William Shakespeare (atto V, scena II).\nNell'episodio \"Io sono diventato la morte\" della terza stagione, il titolo \u00e8 una frase pronunciata in una scena dell'episodio da Sylar. Stessa frase fu pronunciata da Robert Oppenheimer, uno dei padri della bomba atomica, quando assistette alla prima esplosione nucleare.\nInfine, nei vari episodi compaiono spesso tra le guest star personaggi celebri per altre opere: nell'episodio \"Inatteso\" appare il creatore di fumetti Stan Lee; nel terzo episodio della terza stagione il personaggio che interpreta Nana \u00e8 Nichelle Nichols, attrice di \"Star Trek\"; nel sesto episodio della seconda stagione il fabbricante di spade \u00e8 l'attore Cary-Hiroyuki Tagawa di \"Mortal Kombat\"; l'attore che interpreta il Linderman \u00e8 Malcolm McDowell, ovvero Alex de Large di \"Arancia meccanica\"; l'attore che interpreta il padre di Hiro Nakamura, George Takei, \u00e8 il tenente Sulu nella serie originale di \"Star Trek\". La targa della sua auto inoltre, che si vede nell'episodio \"Distrazioni\", \u00e8 NCC-1701, la stessa sigla della nave stellare Enterprise.\nParodie.\nLa serie \u00e8 stata spesso citata e parodiata in diverse altre serie e film tra cui \"Ugly Betty\", \"Dr. House - Medical Division\", \"I Griffin\", \"I Simpson\", \"The Batman\", \"One Tree Hill\", \"Kyle XY\", \"3ciento - Chi l'ha duro... la vince\".\nNel 2006, la stessa NBC ha anche creato una parodia intitolata \"Zeroes\". Tale progetto, formato da quattro video, \u00e8 stato pubblicato su YouTube.\nControversie legali.\nIl 2 ottobre 2006, la \"Emerson Electric Company\", una concorrente di mercato della \"General Electric\" (proprietaria della NBC), ha fatto causa alla National Broadcasting Company per una scena di \"Genesis\", l'episodio pilota, in cui Claire Bennet, per recuperare un anello, inserisce una mano in un tritarifiuti, marchiato \"InSinkErator\", ferendosi gravemente. La Emerson Electric Company ha sostenuto che tale scena \"mette in cattiva luce il proprio prodotto, poich\u00e9 suggerisce ai consumatori che anche inserendo accidentalmente una mano nel tritarifiuti si rischia di ferirsi gravemente\". La Emerson chiese il blocco delle trasmissioni future dell'intero episodio e diffid\u00f2 la NBC dall'usare nuovamente in futuro marchi Emerson.\nIl 23 febbraio 2007 la causa contro la NBC \u00e8 stata abbandonata. NBC ed Emerson Electric raggiunsero un accordo: l'episodio in questione fu modificato per le trasmissioni future e nelle versioni pubblicate in DVD l'etichetta \"InSinkErator\" fu rimossa.\nIl 19 marzo 2007, Clifton Mallery e Amnau Karam Eele, autori della serie \"Crossing Jordan\", hanno fatto causa contro la NBC e Tim Kring sostenendo che l'idea di un artista che pu\u00f2 dipingere il futuro \u00e8 stata rubata da una storia da loro scritta. Il procedimento fu quindi incentrato intorno al personaggio di Isaac Mendez. Tutte le richieste di Clifton Mallery e Amnau Karam Eele furono respinte. L'11 dicembre 2007, a proposito di tale questione, il \"New York Law Journal\", citando il parere del giudice che ha emesso la sentenza, ha scritto: \u00abil confine tra semplici \"idee\" e \"espressioni protette\" \u00e8 notoriamente difficile da fissare con precisione, ma Heroes non era vicino a violarlo\u00bb."}
{"id": "2553892", "revid": "1391549", "url": "https://it.wikipedia.org/wiki?curid=2553892", "title": "Toms Place", "text": "Toms Place (chiamata anche \"Hans Lof's\") \u00e8 una comunit\u00e0 non incorporata nella Contea di Mono in California. Si trova sul torrente rock a 10 miglia a est di Monte Morrison ad un'altezza di 7090 piedi, pari a 2161\u00a0m."}
{"id": "2553893", "revid": "114909751", "url": "https://it.wikipedia.org/wiki?curid=2553893", "title": "Domani domani (album)", "text": "Domani domani \u00e8 un album raccolta di Laura Luca, pubblicato nel 1998."}
{"id": "2553894", "revid": "33689", "url": "https://it.wikipedia.org/wiki?curid=2553894", "title": "Bit (rivista)", "text": "Bit \u00e8 stata una rivista mensile italiana di informatica, pubblicata tra il 1978 e il 1997 dal Gruppo Editoriale Jackson.\nStoria.\nUscita per la prima volta in edicola nel dicembre 1978, inizialmente a cadenza bimestrale, dopo alcuni numeri ha assunto la periodicit\u00e0 mensile. Fondata da Marcello Montedoro con il supporto del caporedattore Pietro Dell'Orco che ne assumer\u00e0 la direzione dal numero di settembre 1988 al numero di luglio-agosto 1990, successivamente diretta da Sergio Mello-Grand e da Gianni Giaccaglini, \u00e8 stata, come recitava l'occhiello di copertina, \"la prima e pi\u00f9 diffusa rivista di personal computer\" in Italia. Sulla rivista stessa si dichiarava che fosse cronologicamente la prima rivista di personal computer in Europa.\nLa rivista si ispirava all'americana \"Byte\" e inizialmente alcuni articoli venivano tradotti dall'inglese, ma col procedere delle pubblicazioni la redazione degli articoli si \u00e8 via via spostata in Italia. Negli ultimi anni di vita della rivista erano ancora presenti alcuni articoli tradotti e la copertina stessa dichiarava una collaborazione con \"Byte\".\nLa rivista ha cessato definitivamente le pubblicazioni nell'aprile 1997 con il numero 192. Secondo l'editore tale scelta era dovuta all'eccessivo calo del numero di lettori, mentre erano aumentati i lettori di altre sue riviste del settore, come \"PC Magazine\", \"Network News\", \"PC Dealer\".\nRubriche.\nTra le rubriche salienti della rivista vi era il cosiddetto \"Bitest\", una prova approfondita di un computer ospitata mensilmente sulla rivista. Tra i primi \"Bitest\" vi sono stati quelli dell'Apple II e del Commodore PET, due dei computer che hanno iniziato e caratterizzato la cosiddetta \"era degli 8 bit\".\nSempre ispirandosi all'operato di \"Byte\", la redazione non ha disdegnato di pubblicare burle nel numero di aprile.\nCollaboratori.\n\"Bit\" ha ospitato, spesso per la prima volta, firme poi diventate di rilievo nel panorama editoriale informatico italiano, come Luca Accomazzi ed Enrico Colombini. La redazione \u00e8 stata anch'essa spesso composta da nomi importanti per l'informatica editoriale italiana come Paolo Capobussi."}
{"id": "2553896", "revid": "1272592", "url": "https://it.wikipedia.org/wiki?curid=2553896", "title": "Willis (Digimon)", "text": ""}
{"id": "2553899", "revid": "1305772", "url": "https://it.wikipedia.org/wiki?curid=2553899", "title": "Prototype (videogioco)", "text": "Prototype \u00e8 un videogioco in stile avventura dinamica a giocabilit\u00e0 aperta per le console Sony PlayStation 3, Microsoft Xbox 360 e il sistema operativo Microsoft Windows. Sviluppato da Radical Entertainment e pubblicato da Activision, il gioco \u00e8 uscito il 12 giugno 2009 in Europa e il 9 giugno 2009 in America.\nInformazioni sul gioco.\nIl gioco ci porr\u00e0 nei panni di Alex Mercer, un umano geneticamente mutato senza memoria del proprio passato, determinato a riacquistare i propri ricordi e capire cosa gli sia successo. Il protagonista si ritrover\u00e0 in una New York del 2009 flagellata da una battaglia senza esclusione di colpi tra l'esercito americano ed un'imponente orda mutante, generata da un'epidemia di uno sconosciuto virus mutageno. Alex potr\u00e0 fare conto su un'ampia gamma di poteri mutaforma, generati probabilmente dallo stesso virus che infesta le strade di New York, che lo renderanno in grado di mutare il proprio corpo sia per la difesa che per l'attacco.\nIl videogioco fa del free roaming e della distruzione di massa i suoi punti chiave. \"Prototype\" promette un'azione frenetica e violenta grazie alle caratteristiche uniche di Alex. Il movimento, ispirato al parkour e coadiuvato dalle abilit\u00e0 mutanti del protagonista, permette al giocatore di muoversi liberamente per l'ampio scenario ed evitare agilmente ogni tipo di ostacolo, lasciandolo cos\u00ec libero di concentrarsi sul combattimento. Si avr\u00e0 altres\u00ec la possibilit\u00e0 di scegliere se \"ingannare o distruggere\", ovvero se evitare lo scontro diretto e preferire un approccio pi\u00f9 tattico e furtivo o di scatenare la potenza devastatrice di Alex su chiunque si pari di fronte a lui.\nGli sviluppatori specificano che Alex Mercer non uccide gli infetti o i militari con lo scopo di salvare la citt\u00e0, ma unicamente per riottenere la memoria, agendo dunque unicamente per il proprio tornaconto; inoltre in uno dei ricordi che Alex potr\u00e0 acquisire consumando un membro chiave della Trama degli Intrighi, un dottore, si scopre che Alex soffre di personalit\u00e0 maniaco-depressiva i cui sintomi sono \"disprezzo psicopatico verso gli altri, visione narcisistica del mondo costellata da disordini ossessivi\".\nTrama.\nIl gioco segue la storia di Alexander J. Mercer, che si sveglia in un obitorio nello stabilimento della GENTEK Corporation, una grande e influente compagnia multinazionale di ingegneria genetica e biologia, con base a Manhattan. Solo e senza memoria, Alex scappa e cerca di recuperare i suoi ricordi per sapere cosa esattamente \u00e8 successo. Viene per\u00f2 braccato da dei militari lavoranti per un'organizzazione sconosciuta. Affrontandoli, scopre di possedere potenti abilit\u00e0 mutaforma che gli permettono di aumentare velocit\u00e0, forza, agilit\u00e0 e resistenza, e di \"consumare\" le persone per acquisire i loro ricordi, abilit\u00e0 e aspetto. Con nessun ricordo della sua vita precedente, Alex \u00e8 costretto a consumare quelli legati alla cospirazione per scoprire la verit\u00e0. Durante il suo viaggio, Alex affronta tre fazioni agguerrite e spietate: le forze militari statunitensi, tra cui i Marine, la BlackWatch, un'unit\u00e0 senza scrupoli di forze speciali di Fort Detrick dedicata al combattimento biologico e gli Infetti, mutanti feroci creati da uno strano virus che si sta espandendo in tutta Manhattan seminando il panico assoluto. Il Capitano Robert Cross, un ufficiale BlackWatch, ha l'ordine specifico di trovare e catturare Alex, al quale \u00e8 stato dato il nome in codice \"ZEUS\".\nAlex si mette in contatto con sua sorella, Dana Mercer, che lo assiste rintracciando per lui gli obiettivi che lo possono legare al proprio passato, guidandolo nell'infiltrazione nei quartier generali della GENTEK. Alex trova una giovane donna di nome Elizabeth Greene, contenuta in isolamento al livello 51 dell'edificio. Greene \u00e8 portatrice ospite del virus, e una volta liberata per errore da Alex, il quale credeva che lei fosse la chiave di tutto, il virus si propaga su Manhattan. Dana dirige quindi Alex da Karen Parker, la sua ex-ragazza ora dottoressa e scienziata. Ella accetta di aiutarlo a fermare il virus, ma invece lo porta ad una trappola in un alveare infetto dove viene affrontato da Cross. Dopo una lunga battaglia, che vede inizialmente Alex vittorioso, viene iniettato a quest'ultimo un parassita cancerogeno che minaccia di ucciderlo nutrendosi letteralmente della sua linfa vitale e sottraendogli poco alla volta i suoi poteri principali. Alex cerca aiuto dal Dr. Ragland, un patologo legato alla GENTEK. Ragland lo aiuta a rimuovere il parassita e a trasformarlo in un'arma contro Greene. Tuttavia, l'iniezione del parassita su Greene \u00e8 servita solo a dare vita al Cacciatore Supremo, un essere mostruoso che si scontra con Alex, il quale per\u00f2 riesce, a prima vista, ad ucciderlo.\nCon l'accrescere della cospirazione e con l'assistenza di un misterioso contatto, le origini del virus e di Elizabeth Greene vengono a galla: nel 1969 il governo effettu\u00f2 dei test su un virus che venne denominato \"REDLIGHT\" ad Hope, in Idaho, creato per colpire razze predeterminate. Il virus per\u00f2 mut\u00f2 in qualcosa di pi\u00f9 pericoloso, finendo col rendere l'intera popolazione infetta. Elizabeth Greene fu la sola sopravvissuta; un'anomalia nella biologia del suo corpo accett\u00f2 il virus, riscrivendo il suo codice genetico insieme a quello del figlio mai nato, designato come \"PARIAH\". La restante popolazione di Hope venne liquidata senza piet\u00e0 dalla BlackWatch. Greene (nome in codice \"MADRE\") e PARIAH vennero tenuti in cattivit\u00e0 per ulteriori ricerche, pi\u00f9 avanti in congiunzione con la GENTEK, ed Hope spar\u00ec definitivamente dalle carte geografiche in seguito ad un bombardamento nucleare.\nPoco dopo Alex scopre il suo passato: la BlackWatch chiuse il progetto della GENTEK (volto alla creazione di un nuovo virus partendo da alcuni ceppi di quello del '69 conservati dal governo) a causa di una fuga di notizie e ordin\u00f2 l'eliminazione di tutto il personale. L'impiegato della GENTEK a capo di questo progetto, il Dr. Alex Mercer prese campioni del virus (la variante DX-1118, chiamata \"BLACKLIGHT\") come \"assicurazione\". Alla fine, messo con le spalle al muro dagli agenti BlackWatch a Penn Station, decise di portarne con s\u00e9 quanti pi\u00f9 possibile, distruggendo la fiala e rilasciando il virus. Venne prontamente ucciso dai soldati, e il suo corpo collass\u00f2 sulla fiala rotta. Il virus quindi consum\u00f2 fulmineamente il corpo di Alex, usando le sue cellule per preservare la sua esistenza e creare una nuova entit\u00e0 con abilit\u00e0 inumane. Viene successivamente scoperto che fu questo a causare l'infezione che sta propagando per Manhattan, che pass\u00f2 da Mercer al resto della popolazione. Svegliandosi poi nell'obitorio a inizio gioco, il clone del virus, ZEUS, si riteneva Alex Mercer.\nAlex, sotto consiglio del suo contatto, pompa il nuovo agente biologico \"BLOODTOX\" (sostanza gassosa creata per ucciderlo, a cui per\u00f2 Alex ha sviluppato l'immunit\u00e0) nel sottosuolo di Times Square, nel tentativo di far emergere il virus nascosto in superficie, dove pu\u00f2 essere combattuto direttamente, causando l'emersione di Elizabeth Greene come un'enorme mostruosit\u00e0. Greene passa dalla forma mostruosa a forma umana una volta sconfitta, e viene consumata da Alex. Attraverso i suoi ricordi apprende che il Generale Peter Randall, a capo della BlackWatch, si sta preparando a distruggere Manhattan con un dispositivo nucleare, proprio come successe 40 anni fa ad Hope. Il contatto, rivelatosi essere Cross, e Alex si infiltrano sulla portaerei USS Ronald Reagan per fermarlo. Una volta a bordo, Alex consuma Randall, ma Cross si rivela essere il Cacciatore Supremo Ibrido, essendo sopravvissuto alla battaglia precedente e ha consumato il vero Cross per avvicinarsi a Mercer in un tentativo di consumarlo e diventare ancora pi\u00f9 potente, e sopravvivere cos\u00ec all'esplosione imminente. Mercer sconfigge il Cacciatore Supremo Ibrido e getta la bomba nell'Atlantico, dove esplode senza causare vittime, ma l'onda d'urto colpisce l'elicottero dove si trova Alex, distruggendolo. I suoi resti volano fino in citt\u00e0, dove si rigenera dopo aver consumato un corvo. Successivamente, egli riflette su cosa \u00e8 diventato adesso:\nPoteri.\nIl giocatore pu\u00f2 utilizzare diversi poteri nel gioco, che diverranno sempre pi\u00f9 potenti con ogni corpo nemico assorbito; questi poteri sono suddivisi in 4 categorie: attacco, difesa, sensoriali e di camuffamento; inoltre, in alcune circostanze, \u00e8 possibile eseguire altri attacchi chiamati \"distruttori\". Per recuperare energia si possono assorbire i militari, i civili, e gli infetti.\nI poteri d'attacco comprendono: un'enorme lama (Blade) che sostituisce il braccio destro di Alex, capace di falciare i nemici e distruggere mezzi militari corazzati in un solo colpo; affilati artigli (Claws) per squarciare i nemici (possono inoltre fuoriuscire dal terreno almeno 5 volte pi\u00f9 grandi per uccidere enormi gruppi di persone o distruggere carri armati); una frusta (Whipfist) per smembrare e afferrare da lontano i nemici e avvicinarsi rapidamente a mezzi utili; i pugni martello (Hammerfist) per distruggere con facilit\u00e0 i mezzi corazzati; un potenziamento della massa muscolare (Musclemass) che incrementa di molto la forza di attacchi e lanci di Alex. La maggior parte dei poteri consente di effettuare pi\u00f9 mosse: i pugni martello, ad esempio, permettono di eseguire un attacco leggero e uno pi\u00f9 lento ma potente.\nLa difesa comprende uno scudo (Shield), capace di difendere Alex da alcuni attacchi (quando si rompe si deve aspettare che si rigeneri) ed una corazza (Armored form) che modifica la biomassa di Alex e dimezza i danni subiti, a scapito per\u00f2 della sua agilit\u00e0 e velocit\u00e0.\nI poteri sensoriali permettono di usufruire della visione termica e della visione infetta. La termica, naturalmente, permette di individuare i nemici e vedere attraverso il fumo; la visione infetta, invece, permette di vedere tutto ci\u00f2 di infetto, a partire da civili e soldati, alle cisterne.\nEsistono tre attacchi, eseguibili tramite una \"scarica adrenalinica\", disponibile nel caso in cui la salute \u00e8 molto bassa o molto elevata: l'Artiglio cimitero, che permette ad Alex di far uscire una cinquantina di artigli giganti dal terreno intorno a lui, e quindi di frammentare ogni cosa; il Caos tentacolare, che fa uscire dal corpo di Alex centinaia di tentacoli che oltrepasseranno i corpi o i veicoli dei nemici, bucandoli, cos\u00ec da disintegrarli; infine il Dolore estremo, simile a caos tentacolare, ma indirizzato verso di un unico bersaglio.\nQuesti tre attacchi, detti \"Attacchi Distruttori\" possiedono anche una versione aerea.\nModalit\u00e0 di gioco.\nIl gioco tuttavia non risulta essere basato solo sull'aggressivit\u00e0, ma \u00e8 caratterizzato anche sul camuffamento, che consentir\u00e0 di prendere le sembianze di una vittima e infiltrarsi dietro le linee nemiche. Per evitare il combattimento con i militari il gioco prevede la trasformazione istantanea in un soldato utilizzando l'assorbimento. Sotto le mentite spoglie di un militare \u00e8 possibile ordinare un attacco aereo sui propri nemici; quando i militari sono in stato di allerta, \u00e8 possibile camuffarsi da militare e usare accusare un altro al posto proprio, ingannando i militari e costringendoli ad attaccare il loro compagno.\nNel gioco sar\u00e0 possibile rubare ai militari due tipi di veicoli, divisi in altrettanti tipi, gli elicotteri sono gli Apache (chiamati nel gioco \"bombardieri\") e dei Black Hawk (chiamati semplicemente \"trasporti\"), i mezzi terrestri invece sono: i carri armati M1 Abrams (chiamati semplicemente carri), e M2 Bradley (chiamati APC). Come per l'utilizzo delle armi, i veicoli potranno essere pilotati solo dopo aver assorbito il soldato esperto nell'utilizzo dei suddetti veicoli\nMultiplayer.\nIl Multiplayer era inizialmente previsto nel progetto originale ma \u00e8 stato poi abbandonato per non rovinare il videogioco con un livello minore rispetto alla cura recata al singleplayer.\nAccoglienza.\nLa rivista \"Play Generation\" lo classific\u00f2 come uno dei quattro migliori giochi ambientati a New York.\nSeguito.\nAi Video Games Awards 2010, tenutosi a Los Angeles l'11 dicembre, Radical Entertainment ha confermato lo sviluppo di un seguito per \"Prototype\" intitolato \"Prototype 2\", che ha visto la pubblicazione nel 2012 da parte di Activision.\nGi\u00e0 da qualche giorno era stato lanciato, il 6 dicembre, il sito \"Murderyourmaker.com\" (\"uccidi il tuo creatore\"), registrato a nome di Activision che preannunciava la campagna di marketing virale per il seguito di \"Prototype\". Il sito venne poi reindirizzato alla homepage di \"prototypegame.com\" dopo l'ufficializzazione al VGA's.\nVenne inoltre pubblicato un primo trailer ufficiale che mostra come il nuovo protagonista della storia non sia pi\u00f9 Alex Mercer, ma il sergente James Heller, che tornato dalla guerra oltreoceano vuole vendicarsi di Mercer quale artefice dell'infestazione di New York che gli ha portato via la famiglia e che ha contagiato pure lui.\nFumetto.\nIspirandosi al videogioco la DC Comics, nota azienda statunitense autrice di Batman e Superman, ha realizzato una collana a fumetti."}
{"id": "2553902", "revid": "287204", "url": "https://it.wikipedia.org/wiki?curid=2553902", "title": "Lingua degli uccelli", "text": "Per \"lingua degli uccelli\" si intende un linguaggio mistico, perfetto o divino, oppure un linguaggio magico o mitologico usato dagli uccelli per comunicare con gli iniziati. L'esistenza di questo linguaggio \u00e8 ipotizzata nella mitologia, nella letteratura medievale e nell'occultismo.\nSecondo la scienza moderna, il canto degli uccelli va considerato come un linguaggio non articolato ma rispondente a situazioni che si verificano nella propria sfera biotica che ne rendono possibile la decodificazione. Tali situazioni riguardano stati di pericolo, disagio, aggressivit\u00e0, richiesta di cibo, corteggiamento ecc. e possono essere paragonate a quelle che provocano il pianto nel bambino. Lo studio del canto degli uccelli rientra nell'ambito di una nuova scienza, la bioacustica musicale, che studia i fenomeni sonori in relazioni alle forme di vita del mondo animale. \nStoria.\nGli uccelli svolgevano un ruolo importante nelle religioni dei popoli indoeuropei, in quanto venivano utilizzati per la divinazione dagli \u00e0uguri. Lo studioso classicista Walter Burkert ha ipotizzato che queste pratiche potessero avere le loro radici nel Paleolitico quando, nel periodo della glaciazione, i primi umani cercavano carogne di animali osservando gli uccelli. In America settentrionale, i corvi venivano utilizzati dai predatori per trovare delle prede, e venivano ricompensati con le interiora non divorate dagli animali o dai cacciatori.\nDal Rinascimento, il linguaggio fu di ispirazione per alcune lingue logiche considerate magiche, in particolare linguaggi musicali. \nIl linguaggio fischiato, basato o costruito o articolato su linguaggi naturali, e utilizzato in alcune culture, \u00e8 spesso accostato al linguaggio degli uccelli.\nMitologia.\nMitologia greca.\nSecondo Apollonio Rodio, nella sua narrazione del mito di Giasone e degli Argonauti, la polena della nave Argo, costruita con legno di quercia proveniente dal bosco sacro di Dodona, poteva parlare il linguaggio degli uccelli, che, nella mitologia greca, pu\u00f2 essere interpretato tramite la magia. che Democrito, Anassimandro, Apollonio di Tiana, Melampo ed Esopo comprendessero questo linguaggio.\nMitologia norrena.\nNella mitologia norrena, il potere di capire il linguaggio degli uccelli era considerato segno di grande saggezza. Il dio Odino aveva due corvi, chiamati Huginn e Muninn, che volavano per il mondo e riferivano a Odino di ci\u00f2 che avveniva tra i mortali.\nIl leggendario re della Svezia Dag il saggio aveva, appunto, questo potere. Aveva un passero che girava il mondo per portargli notizie. Si racconta come, una volta, un contadino della Reidgotaland avesse ucciso il passero, pagando il suo gesto con dure punizioni da parte degli svedesi.\nSi pensava che l'abilit\u00e0 potesse essere acquisita anche assaporando il sangue di drago. Nell'Edda maggiore e nella Saga di Volsung, Sigfrido assaggia accidentalmente il sangue del drago, mentre sta arrostendo il cuore di F\u00e1fnir. Questo gli d\u00e0 l'abilit\u00e0 di capire il linguaggio degli uccelli, e ci\u00f2 gli permette di salvarsi la vita, in quanto scopre che gli uccelli stavano parlando dei piani di Reginn per ucciderlo.\nNel poema eddico Helgakvi\u00f0a Hj\u00f6rvar\u00f0ssonar, vagamente connesso con la tradizione di Sigfrido, la ragione per la quale un uomo denominato Atli ha avuto quest'abilit\u00e0 non \u00e8 esplicitamente riportata. Il figlio del signore di Atil, Helgi, avrebbe dovuto sposare colei che, presumibilmente, era la zia di Sigfrido, la Valchiria Sv\u00e1va.\nMitologia celtica.\nNella mitologia celtica, gli uccelli generalmente rappresentano la conoscenza profetica o le stragi (specialmente i corvi). M\u00f3rr\u00edgan, ad esempio, si trasforma in un uccello per portare a compimento alcuni dei suoi piani.\nFolklore.\nIl concetto \u00e8 utilizzato anche in molti racconti folkloristici di varie tradizioni (tra le quali quella gallese, quella russa, quella tedesca, quella estone e quella greca), nei quali al protagonista \u00e8 dato il dono di capire il linguaggio degli uccelli, o attraverso trasformazioni magiche, o come ricompensa da parte del re degli uccelli per le buone azioni svolte. Gli uccelli informano o mettono in guardia l'eroe, allo scopo di difenderlo dai pericoli, o di suggerirgli dove trovare un tesoro nascosto.\nReligione.\nNel Sufismo, il linguaggio degli uccelli \u00e8 un mistico linguaggio angelico. Il \"Verbo degli uccelli\" (\"Mantiq at-tair\") \u00e8 un poema mistico di 4647 versi del poeta persiano del XII secolo Farid al-Din al-Attar.\nLo stesso Francesco d'Assisi, secondo la tradizione, predicava agli uccelli.\nNel Talmud, la saggezza proverbiale di Salomone era dovuta al fatto che egli capiva il linguaggio degli uccelli, per un dono divino.\nAlchimia.\nNella Qabbalah, nella magia del Rinascimento e nell'alchimia, il linguaggio degli uccelli era considerato un linguaggio perfetto e segreto, e la chiave per raggiungere la conoscenza perfetta, chiamata a volte la \"langue verte\" (la \"lingua verde).\nLetteratura e cultura.\nTracce di questa tradizione possono essere trovati ne \"Gli uccelli\" di Aristofane e ne \"Il Parlamento degli Uccelli\", di Geoffrey Chaucer.\nNella Francia del medioevo, la lingua degli uccelli (in francese \"la langue des oiseaux\"), era un linguaggio segreto dei trovatori collegato ai tarocchi, presumibilmente basato su giochi di parole e simbolismi che nascevano dall'omofonia.\nIl linguaggio artificiale del Futurismo russo, il linguaggio Zaum, fu descritto come \"lingua degli uccelli\" da Velimir Chlebnikov.\n\"La lingua degli uccelli\" (in tedesco \"Die Sprache der V\u00f6gel\") \u00e8 un film tedesco del 1991.\nIl compositore Jean Sibelius compose una marcia nuziale denominata \"Il linguaggio degli uccelli\" nel 1911."}
{"id": "2553903", "revid": "287204", "url": "https://it.wikipedia.org/wiki?curid=2553903", "title": "Qualificazioni al campionato europeo di calcio Under-21 2011 - Gruppo 1", "text": ""}
{"id": "2553905", "revid": "228587", "url": "https://it.wikipedia.org/wiki?curid=2553905", "title": "Camp Rock", "text": "Camp Rock \u00e8 un film per la televisione in chiave musical, diretto da Matthew Diamond ed interpretato dall'attrice e cantautrice Demi Lovato (\"As the Bell Rings\", \"Sonny tra le stelle\") e dal cantante Joe Jonas (leader e frontman dei Jonas Brothers e attore in Jonas e in Jonas L.A.).\nIl film \u00e8 stato immesso nel circuito televisivo statunitense Disney Channel il 20 giugno 2008 e in Italia c'\u00e8 stata un'anteprima al Giffoni Film Festival il 23 luglio; in seguito \u00e8 stato visto dalla storica giuria Free To Flye. La prima visione italiana \u00e8 stata trasmessa il 27 settembre 2008 sulla rete Disney Channel Italia.\nIl film ha un sequel, \"\".\nTrama.\nMitchie \u00e8 una ragazza con una grandissima passione per la musica: passa il tempo a scrivere canzoni e il suo sogno di sempre \u00e8 passare un'estate a Camp Rock, un campo estivo che offre lezioni di musica per poi concludersi con la Final Jam, che nomina ogni anno un vincitore.\nNonostante le continue richieste di Mitchie, i suoi genitori non possono permetterselo a causa del lavoro: quando per\u00f2 la ragazza torna a casa dopo l'ultimo giorno di scuola prima delle vacanze, la madre Connie le rivela che il Camp ha offerto a lei e al suo servizio catering un impiego estivo. Mitchie potr\u00e0 quindi frequentare Camp Rock ad un prezzo scontato, con la condizione di aiutare la madre in cucina per le varie preparazioni.\nNel frattempo, al campo arriva Shane Gray, frontman dei Connect3 (la band che forma con i due fratelli Jason e Nate) e nipote di Brown, proprietario di Camp Rock. Shane non \u00e8 per niente entusiasta del ruolo di insegnante che dovr\u00e0 ricoprire (i fratelli e lo zio lo hanno infatti costretto a farlo, per calmare la stampa in seguito a dei comportamenti scostanti del ragazzo) e inizialmente fa molta fatica ad abituarsi all'ambiente del campo estivo.\nGiunta a destinazione con la madre, un'emozionatissima Mitchie fa il suo ingresso nel luogo che aveva tanto sognato: qui fa la conoscenza di Caitlyn, Lola, Barron e Sander, che la accolgono calorosamente. Inizialmente invece, l'accoglienza \u00e8 meno entusiasta da parte di un altro gruppo: Tess, Ella e Peggy. La prima, figlia della pluripremiata cantante TJ Tyler, \u00e8 l'ape regina indiscussa di Camp Rock e le due amiche sono chiaramente sottoposte alla sua figura, ricoprendo anche il ruolo di sue coriste. Quando Mitchie si presenta al trio, viene inizialmente snobbata a causa del lavoro umile di suo padre e, presa dal momento, mente a tutti sull'identit\u00e0 della madre fingendo che ella sia la presidentessa della sede cinese di un noto canale musicale. Le tre ragazze, attirate ed incuriosite, la accolgono nel loro bungalow e successivamente nel loro gruppo, sempre in veste di corista.\nMitchie comincia cos\u00ec diverse corse contro il tempo per riuscire ad aiutare la madre ed allo stesso tempo nascondere chi davvero lei sia. Mentre apparecchia la mensa, un po' scoraggiata, si siede al pianoforte e canta una delle sue canzoni: il caso vuole che Shane, nascosto sotto la finestra per evitare le fan urlanti, senta la sua breve performance. Il cantante non fa in tempo a vedere a chi appartenga quella voce, ma ha gi\u00e0 immediatamente memorizzato la melodia ed \u00e8 rimasto ammaliato.\nLa vita a Camp Rock procede piuttosto tranquilla per Mitchie: nonostante il suo ruolo da corista le stia inevitabilmente stretto, riesce a destreggiarsi tra la sua \"doppia vita\", le nuove amicizie ed anche con un rapporto particolare che si crea con Shane, che si confida con lei sulla musica, sulla vita e sulla paura che ha per quanto riguarda la frequente falsit\u00e0 che accomuna le persone che gli stanno intorno. Nel frattempo Caitlyn, in seguito ad un litigio con Tess, viene costretta ad essere di corv\u00e9 in cucina, fattore che fa saltare la copertura di Mitchie, che nonostante tutto decide di mantenere. Mentre Shane inizia una forsennata ricerca della voce che l'ha tanto colpito (alla quale Mitchie non partecipa, convinta che non possa trattarsi della sua), Tess scopre la vera identit\u00e0 della madre di Mitchie, rivelandola a tutti, Shane compreso, dopo un concerto della sua band. Il ragazzo \u00e8 deluso e furioso, scoprendo che la persona di cui tanto si fidava ha mentito per tutta la durata dell'estate, e la accusa di avergli mentito solo per potersi vantare di essere amica di Shane Gray. Mitchie viene derisa ed esclusa da tutti i ragazzi del campo, tranne che da Caitlyn e dal suo gruppo. Rimasta senza compagne con cui cantare, decide di iscriversi alla Final Jam come solista.\nTess \u00e8 per\u00f2 intenzionata a levarla di mezzo e, dopo aver avuto la certezza che la canzone che Shane sta cercando \u00e8 proprio una di quelle scritte sul diario di Mitchie, nasconde in cucina il suo braccialetto regalatole dalla madre, incastrando la ragazza e Caitlyn davanti a Brown, che \u00e8 costretto a bandirle dalla Final Jam.\nDurante il concerto, al quale i Connect3 al completo sono chiamati a giudicare, si esibiscono con successo Barron, Sander e il loro gruppo, al quale Ella si aggiunge all'ultimo minuto dopo un litigio con Tess, che, abbandonata anche da Peggy, \u00e8 costretta ad andare in scena da sola. L'esibizione procede, soprattutto dopo l'euforia per la presenza della madre tra il pubblico; quando questa si alza per rispondere al telefono, la figlia perde il tempo e si blocca, rovinando la performance. Dopo la canzone di Peggy, che va in scena all'ultimo minuto sotto il suo vero nome, la Final Jam \u00e8 ufficialmente conclusa.\nNel frattempo, Mitchie e Caitlyn hanno capito che Brown vuole comunque farle esibire al di fuori della competizione; arrivate in fretta sul palco, Mitchie comincia a cantare con tutta la passione che ha: inevitabilmente Shane, che si \u00e8 appartato con lo zio e i fratelli per decidere il vincitore, riconosce la ormai inconfondibile canzone e si unisce a Mitchie intonando un pezzo che le aveva fatto precedentemente ascoltare. Peggy viene eletta vincitrice della Final Jam, Tess si scusa con tutti per il suo comportamento e Mitchie e Shane si riappacificano, lasciando trasparire un certo legame tra loro. Mitchie ha, quindi, passato una delle estati migliori della sua vita.\nPersonaggi.\nMitchie.\nMichelle \"Mitchie\" Torres (Demi Lovato) \u00e8 una ragazza responsabile e indipendente, adora la musica, sa suonare il pianoforte, la chitarra e comporre canzoni. Desidera con tutto il cuore partecipare a Camp Rock; i suoi desideri vengono esauditi quando sua madre le dice che ha accettato il lavoro di cuoca al camping e che avrebbe potuto portare anche lei. Fa sentire per la prima volta la sua voce ai suoi compagni in una lezione di canto. In seguito mente dicendo che sua madre \u00e8 presidentessa della sede cinese della Hot Tunes TV. Per questi motivi, Tess la invita a essere sua corista.\nShane.\nShane Grey (Joe Jonas) \u00e8 un ragazzo all'apparenza vanitoso e ambizioso. Il suo talento e la sua passione per la musica lo hanno portato alla fama e alla ricchezza insieme ai suoi fratelli, che sono gli altri due componenti della band \" Connect 3 \". Conoscendolo bene, \u00e8 un ragazzo dolce, che per\u00f2 non \u00e8 soddisfatto della musica che la sua casa discografica fa vendere loro, ritenendo che sia commerciale e che non rispecchi se stesso. Dal momento per\u00f2 in cui sente Mitchie cantare, la sua vita cambia.\nTess.\nTess Tyler (Meaghan Jette Martin) \u00e8 una vanitosa e snob ragazza del camping. \u00c8 figlia di un'importante cantante, TJ Tyler, e cerca in tutti i modi di renderla fiera. Tra i suoi amici ci sono solo persone ricche e appartenenti ad una famiglia importante, tra cui Peggy e Ella Inizialmente diventa amica di Mitchie, ma in realt\u00e0 \u00e8 molto invidiosa di lei, per il suo talento e il suo rapporto con Shane, per cui ha una cotta, e appena scopre il suo segreto lo rivela a tutti e le impedisce di partecipare alla Final Jam.\nConnie.\nConnie Torres (Maria Canals-Barrera) \u00e8 la madre di Mitchie, nonch\u00e9 la madre di tutti, e lavora come cuoca a Camp Rock.\nCaitlyn.\nCaitlyn Gellar (Alyson Stoner) \u00e8 sicuramente la ragazza con cui Mitchie lega di pi\u00f9 al campo, ed \u00e8 una delle poche persone che rimane al suo fianco dopo che viene scoperto il suo segreto.\nIl suo sogno \u00e8 diventare una produttrice musicale, e spesso la si vede comporre musica col suo portatile. \u00c8 stata amica di Tess, ma dopo che ha capito che tipo di persona \u00e8 decide di trovare dei veri amici.\nElla.\nElla Pador (Anna Maria Perez de Tagle) \u00e8 un'amica di Tess. Nella Final Jam per\u00f2 decide di abbandonarla e di esibirsi con \"Hasta la Vista\" insieme ad un gruppo di ragazzi.\nPeggy.\nMargaret \"Peggy\" Dupree (Jasmine Richards) \u00e8 amica di Tess. Nella Final Jam si esibisce con \"Here I Am\" e vince il trofeo.\nBrown.\nBrown Cesario (Daniel Fathers) \u00e8 lo zio di Shane, Nate, Jason, loro manager e capo del camping. Alla prima lezione di canto, tenuta da lui, chiede a Mitchie di cantare, per sentire una nuova voce, inizialmente lei si vergogna ma prendendo fiato canta il ritornello della canzone composta da lei, \"Who Will I Be\" e avendo successo, tutti si complimentano con lei, anche Brown.\nPrima visione.\nIl film \u00e8 andato in onda su Disney Channel USA il 20 giugno 2008, facendo degli Stati Uniti il primo paese ad averne la prima visione.\nDisney Channel Italia ha trasmesso la prima italiana il 27 settembre 2008.\nMerchandise.\nIl 13 maggio 2008, la Disney Press ha pubblicato un romanzo di Lucy Ruggles tratto dal film, \"Camp Rock: The junior novel\".\nIl libro, oltre che contenere foto del set e immagini inerenti agli attori, mostra inserti speciali tagliati per la versione televisiva.\nIl 13 agosto 2008, la Disney ha iniziato la vendita di un calendario per la stagione 2008/2009, il titolo di pubblicazione \u00e8 \"Disney Camp Rock 2009 Calendar\" e una serie di t-shirt, giocattoli, orologi, vestiti e altri oggetti con soggetto i protagonisti.\nSequel.\nDato il successo ottenuto dal musical, la Disney ha pensato di progettarne un sequel. Gary Marsh, presidente della Disney Channel World, ha confermato tramite intervista che lo script per \"\" era gi\u00e0 pronto. In accordo con l'Hollywood Reporter, il cast originale ha firmato un contratto per la partecipazione in un sequel, con la speciale presenza di Frankie Jonas.\nDemi Lovato ha confermato su Twitter che era in studio per registrare le canzoni per \"Camp Rock 2\", tra le quali una si intitola \"Never Let It Go\"."}
{"id": "2553909", "revid": "399", "url": "https://it.wikipedia.org/wiki?curid=2553909", "title": "Margareth Mad\u00e8", "text": "Biografia.\nMargareth Mad\u00e8 \u00e8 nata a Patern\u00f2 ed \u00e8 cresciuta fra Adrano e Pachino. Usa un nome d'arte perch\u00e9 il suo cognome pu\u00f2 essere associato a un tipo di pasta sia in Italia sia all'estero.\nA quindici anni inizia la carriera di modella e nel 2000 vince il concorso \"New Model Today\", promosso dalla Why Not Model Agency di Milano. Prende parte a varie sfilate internazionali e a sfilate in programmi televisivi, tra cui \"Donna sotto le stelle\" (2000/2002) e \"La Kore\" (2002), entrambi in onda su Rai 1. Inoltre \u00e8 testimonial di alcune campagne pubblicitarie.\nDopo aver studiato recitazione e dizione, nel 2008 viene scelta da Giuseppe Tornatore per il ruolo di Mannina in \"Baar\u00eca\", film che l'anno successivo inaugura la 66\u00aa Mostra internazionale d'arte cinematografica di Venezia. Grazie alla popolarit\u00e0 acquisita con il film, Margareth Mad\u00e8 compare su numerose copertine, fra le quali quelle di \"Corriere Magazine\", \"IO Donna\", \"Grazia\", \"Gioia\", \"Ladies\", \"Cosmopolitan\" e \"Max\"; in molti la definiscono la \"nuova Bellucci\". Il film, oltre ad ottenere un lusinghiero successo al botteghino, viene candidato a partecipare come film italiano agli Oscar 2010 ed inoltre viene candidato ai Golden Globe.\nSuccessivamente interpreta il ruolo di Sophia Loren nel biopic televisivo \"La mia casa \u00e8 piena di specchi\", miniserie tv, in onda nel 2010 su Rai 1, diretta da Vittorio Sindoni e tratta dall'omonimo libro autobiografico di Maria Scicolone, sorella della stessa Loren che nella fiction televisiva interpreta il ruolo della madre Romilda Villani.\nNel 2011 \u00e8 tra i protagonisti del film \"Una donna per la vita\", regia di Maurizio Casagrande. Il 2 luglio dello stesso anno ha battezzato la nave \"Costa Favolosa\" della compagnia genovese Costa Crociere. Nel 2012 \u00e8 protagonista della miniserie \"Il paese delle piccole piogge\", regia di Sergio Martino. Sempre nel 2012 \u00e8 protagonista del calendario Pirelli, fotografata da Mario Sorrenti. L'anno successivo \u00e8 protagonista dell'episodio \"Buio\" dell'omonima miniserie in quattro episodi.\nNel 2013 \u00e8 la protagonista femminile dell'episodio \"Il sorriso di Angelica\" della serie \"Il commissario Montalbano\" nel ruolo di Angelica Cosulich\".\" \nNel 2014 torna sul grande schermo con il film \"...e fuori nevica\", diretto da Vincenzo Salemme. L'anno successivo gira il film \"Il velo di Maya\", opera seconda di Elisabetta Rocchetti. Dal 20 febbraio 2016 prende parte come concorrente, in coppia con Samuel Peron, all'undicesima edizione del talent show di Rai 1 \"Ballando con le stelle\" condotto da Milly Carlucci. La coppia viene eliminata provvisoriamente nel corso della sesta puntata, ripescata nella puntata successiva ed eliminata definitivamente nella puntata dedicata al ripescaggio.\nVita privata.\nIl 20 agosto 2016, a Ortigia (SR), Margareth Mad\u00e8 si \u00e8 sposata con il collega Giuseppe Zeno. La coppia ha avuto due figlie: Angelica (nata l'8 novembre 2017) e Beatrice (nata il 4 settembre 2020). Nel 2021 i due lavorano insieme nel primo episodio della serie \"Blanca\"."}
{"id": "2553910", "revid": "26434131", "url": "https://it.wikipedia.org/wiki?curid=2553910", "title": "Decapitazioni", "text": ""}
{"id": "2553911", "revid": "26434147", "url": "https://it.wikipedia.org/wiki?curid=2553911", "title": "Esecuzioni capitali", "text": ""}
{"id": "2553915", "revid": "1305772", "url": "https://it.wikipedia.org/wiki?curid=2553915", "title": "Vittorio Amedeo I", "text": " Vittorio Amedeo I "}
{"id": "2553916", "revid": "1543377", "url": "https://it.wikipedia.org/wiki?curid=2553916", "title": "Tocco terapeutico", "text": "Il tocco terapeutico (dall'inglese therapeutic touch o TT), chiamato anche tocco terapeutico senza contatto, contatto terapeutico o guarigione a distanza, \u00e8 una pratica simile all'imposizione delle mani, il cui scopo dichiarato sarebbe quello di riequilibrare un supposto magnetismo animale all'interno del corpo umano.\nIl tocco terapeutico fa parte della cosiddetta medicina energetica ed \u00e8 considerato, nella classificazione NCCAM, una terapia del biocampo.\nQuesta pratica, secondo i suoi sostenitori, non \u00e8 intesa come terapia sostitutiva e nemmeno come medicina alternativa, quanto pi\u00f9 una pratica a loro dire in grado di integrare le attuali pratiche mediche. Secondo una statistica del 1998 \u00e8 praticato da infermieri in almeno 80 ospedali degli Stati Uniti d'America e del Canada, spesso senza l'approvazione del personale medico assistente; \u00e8 insegnato in oltre 100 universit\u00e0 e istituti superiori in 75 paesi.\nSempre secondo i suoi sostenitori, distanziandosi dalle pretese curative del mesmerismo, il tocco terapeutico avrebbe come unico scopo l'individuazione di presunti \"squilibri magnetici\" all'interno del corpo di un paziente, ed il \"riequilibrio\" degli stessi mediante la vicinanza delle mani; il praticante tocca o avvicina le mani al paziente durante una seduta che pu\u00f2 durare tra i 15 e i 30 minuti.\nLa tecnica \u00e8 priva di evidenze di reale efficacia.\nStoria.\nLa pratica \u00e8 stata sviluppata agli inizi degli anni 1970 dalla teosofa e sensitiva Dora van Gelder Kunz (presidente della Societ\u00e0 Teosofica d'America dal 1975 al 1987) e da Dolores Krieger e si basa sulle ipotesi di Franz Anton Mesmer riguardanti il magnetismo animale. I praticanti del tocco terapeutico, in accordo con il credo di Krieger, rivendicano le origini antiche della pratica che, pur sviluppatasi nello stesso contesto storico della imposizione delle mani, non condivide il nesso religioso e/o miracoloso. La stessa Krieger dichiara che \"La pratica del tocco terapeutico \u00e8 stata sviluppata sulla concezione che, in definitiva, \u00e8 il paziente a guarire s\u00e9 stesso. In questo contesto, il guaritore funge soltanto da appoggio energetico del paziente, fintanto che il suo sistema immunitario sia sufficientemente potente da poter fronteggiare la malattia\". La pratica \u00e8 stata approvata nel 1987 dall'Ordine degli Infermieri del Qu\u00e9bec ed \u00e8 promossa da molte altre organizzazioni professionali di infermieri, ma ad oggi non ne \u00e8 stata ancora dimostrata una qualche utilit\u00e0.\nRicerche sul campo biomagnetico.\nNel 1996 la James Randi Educational Foundation e la Philadelphia Association for Critical Thinking (PhACT) offrirono una ricompensa di 742,000 dollari, invitando 60 organizzazioni di infermieri a dimostrare la loro capacit\u00e0 di rilevare i campi magnetici. Soltanto un infermiere accett\u00f2 di essere sottoposto all'indagine, con risultati non statisticamente significativi.\nNel 1998 Emily Rosa (nata il 6 febbraio 1987), spinta dall'interesse suscitato da un programma su tocco terapeutico e i campi magnetici, decise di indagare sulla abilit\u00e0 ricognitiva dei campi magnetici nei praticanti del TT. Nel suo studio, un elegante protocollo in singolo cieco, vennero indagate le capacit\u00e0 ricognitive di 21 praticanti del tocco terapeutico (vennero contattati 25 praticanti, ma 4 declinarono l'offerta). Ai praticanti venne chiesto di riconoscere sopra quale delle loro mani Emily avesse posto la sua mano ad una distanza di 10 - 5 cm; naturalmente, tra Emily e il praticante venne posta una parete che non permetteva la visione. In 280 prove, solo in 123 (44 %) casi i praticanti riuscirono a riconoscere la giusta mano; da questi dati \u00e8 staticamente possibile dedurre come il riconoscimento del supposto campo magnetico sia affidato alla sola variabile casuale. In seguito alla pubblicazione dei risultati sulla rivista \"Journal of the American Medical Association\" (JAMA), l'editore George D. Lundberg M.D, sugger\u00ec ai pazienti e alla compagnie assicurative di rifiutare di pagare le procedure di tocco terapeutico \"...finch\u00e9 non ci saranno ulteriori ed onesti esperimenti che dimostrino l'efficacia della terapia\". Inoltre, il dottor Lundberg dichiar\u00f2 che tutti i praticanti del tocco terapeutico dovrebbero essere eticamente obbligati a condividere i risultati dello studio con i pazienti."}
{"id": "2553918", "revid": "115233", "url": "https://it.wikipedia.org/wiki?curid=2553918", "title": "Therapeutic touch", "text": ""}
{"id": "2553919", "revid": "6923", "url": "https://it.wikipedia.org/wiki?curid=2553919", "title": "Bilancia dei conti con l'estero", "text": ""}
{"id": "2553924", "revid": "196390", "url": "https://it.wikipedia.org/wiki?curid=2553924", "title": "FGSI", "text": ""}
{"id": "2553925", "revid": "1305887", "url": "https://it.wikipedia.org/wiki?curid=2553925", "title": "Ultimate Testa di martello", "text": ""}
{"id": "2553936", "revid": "767487", "url": "https://it.wikipedia.org/wiki?curid=2553936", "title": "Hollywood o morte!", "text": "Hollywood o morte! \"(Hollywood or Bust)\" \u00e8 un film del 1956 interpretato dal duo Dean Martin e Jerry Lewis. Le riprese del film ebbero luogo dal 16 aprile al 19 giugno 1956 e la pellicola usc\u00ec nei cinema statunitensi il 6 dicembre dello stesso anno distribuita dalla Paramount Pictures. \u00c8 stato l'ultimo film della coppia Martin &amp; Lewis, la quale si sciolse poco pi\u00f9 di un mese dopo la fine delle riprese.\nTrama.\nMalcolm Smith vince un'automobile nuova fiammante in una lotteria di paese. Steve Wiley, un imbroglione di New York, si procura una copia falsa del biglietto vincente e reclama anche lui il premio vinto da Smith. Il responsabile della lotteria li dichiara entrambi vincitori alla pari e dispone che si dividano l'auto tra di loro. Steve vorrebbe venderla, ma Malcolm vuole usarla per guidare fino a Hollywood e realizzare il suo sogno di incontrare l'attrice Anita Ekberg.\nSteve millanta di conoscerla e accetta di recarsi a Hollywood con Malcolm, in realt\u00e0 segretamente intenzionato a rubare l'auto. Il piano si complica quando Malcolm decide di portare con s\u00e9 il proprio cane, un bestione enorme di nome Lord Byron, che blocca sul nascere ogni tentativo di Steve di rubare la macchina.\nSulla strada, i due danno un passaggio a Terry, un'aspirante ballerina con un lavoro che l'attende a Las Vegas. Una volta arrivati, Malcolm d\u00e0 nuovamente sfoggio della sua \"buona sorte\" vincendo 10.000 dollari al casin\u00f2. Inoltre, la donna dei suoi sogni, Anita Ekberg, alloggia nel loro stesso hotel e Malcolm finalmente si prepara ad incontrarla, con risultati esilaranti.\nIntanto, Steve inizia a dimostrarsi meno cinico e non solo accetta di soggiornare con Malcolm a Hollywood, senza rubargli l'auto, ma si dimostra anche sentimentalmente attratto da Terry, e le si dichiara.\nMalcolm smorza presto l'entusiasmo della compagnia dicendo che non gli \u00e8 rimasto pi\u00f9 nulla della vincita al casin\u00f2, avendo speso tutto il denaro per comprare un regalo per Anita. Steve decide di recuperare i soldi facendosi restituire il regalo da Anita e, insieme agli altri, si reca agli studi della Paramount Pictures per trovarla. Alla fine riescono ad incontrare l'attrice, e Anita accetta anche di restituire il regalo fattole, in cambio della promessa di poter utilizzare Lord Byron nel suo prossimo film.\nScioglimento del duo Martin &amp; Lewis.\nQuesto \u00e8 stato l'ultimo film in cui Jerry Lewis e Dean Martin recitarono insieme. Poco pi\u00f9 di un mese dopo la fine delle riprese infatti, il 25 luglio 1956, durante uno show al \"Copacabana\" di New York, i due annunciarono la loro separazione definitiva a dieci anni dalla nascita della coppia e dopo aver recitato insieme in ben 17 film. Tale scelta fu motivata dai ruoli sempre meno importanti che venivano assegnati a Dean Martin, circostanza che aveva iniziato a minare l'equilibrio della coppia. Molto imbarazzante era stata anche la pubblicazione di una loro fotografia sulla rivista \"Look Magazine\" nel 1954, dalla quale era stata tagliata la parte dove appariva Dean Martin. Secondo quanto affermato da Lewis nella sua autobiografia, lui e Dean non si rivolsero la parola fuori dal set per tutta la durata delle riprese. In aggiunta, Lewis ha affermato che \"Hollywood o morte!\" \u00e8 l'unico tra i suoi film che non abbia mai voluto riguardare, perch\u00e9 troppo doloroso per lui.\nCitazioni.\nNel film \"Il padrino\" (1972), la scena dello spogliarello a Las Vegas, inclusa una ripresa del palco del Sands Hotel in cui appaiono Martin e Lewis, fu presa da questo film."}
{"id": "2553939", "revid": "32822176", "url": "https://it.wikipedia.org/wiki?curid=2553939", "title": "Consigliere di Stato", "text": ""}
{"id": "2553940", "revid": "22229", "url": "https://it.wikipedia.org/wiki?curid=2553940", "title": "Avvocato dello Stato", "text": ""}
{"id": "2553941", "revid": "112792119", "url": "https://it.wikipedia.org/wiki?curid=2553941", "title": "Ville di Fano", "text": "Il paese di Ville di Fano \u00e8 una frazione del Comune di Montereale (AQ). Parte del suo territorio ricade nel Parco Nazionale del Gran Sasso e Monti della Laga, costituendone di fatto una delle porte di accesso nella sua parte nord-occidentale \nAffettuosamente chiamato dai suoi abitanti \"Lu Paese\", Ville di Fano \u00e8 diviso in sei frazioni:\nLo spirito di appartenenza alla propria frazione \u00e8 molto sentito e ricorda quello delle contrade della citt\u00e0 di Siena.\nSovrastato da una statua raffigurante il Redentore, posta su di un monte a protezione del paese, Ville di Fano ha diverse chiese:\nIn occasione della festa patronale che ricorre il 10 agosto il piccolo paese torna a riempirsi e tutti si ritrovano a festeggiare il loro Santo con giochi popolari e balli.\nIl paese si trova lungo la Strada Regionale 471 ed \u00e8 rinomato per la produzione del farro, l'antico cereale, usato dai romani e dagli etruschi, al quale \u00e8 dedicata una sagra che si svolge annualmente il 12 e il 13 agosto.\nLe attivit\u00e0 sociali e di intrattenimento sono gestite dalla Pro Loco che nel 2006, con l'apertura di un nuovo bar, ha tentato di attirare il maggior numero di visitatori."}
{"id": "2553944", "revid": "2083096", "url": "https://it.wikipedia.org/wiki?curid=2553944", "title": "Controvento (Eros Ramazzotti)", "text": "Controvento \u00e8 un brano musicale scritto da Eros Ramazzotti, Adelio Cogliati e Claudio Guidetti, eseguito dallo stesso Ramazzotti e pubblicato il 3 settembre 2009 come secondo singolo tratto dall'album \"Ali e radici\"."}
{"id": "2553947", "revid": "1745361", "url": "https://it.wikipedia.org/wiki?curid=2553947", "title": "Festivalbar 1983 (compilation)", "text": "Festivalbar 1983 \u00e8 una compilation di brani musicali famosi nel 1983, pubblicata nell'estate di quell'anno in concomitanza con l'edizione omonima del Festivalbar dalla Fonit Cetra. \u00c8 l'unica edizione uscita su un solo disco al posto del tradizionale doppio album.\nIn concomitanza col ventesimo anniversario della manifestazione (1964-1983) vengono anche pubblicate altre due compilation Festivalbar Vent'anni di Juke Box Vol.1 e Festivalbar Vent'anni di Juke Box Vol.2 a cura della PolyGram su etichetta Polystar.\nFestivalbar '83.\nLato A\nLato B\nFestivalbar Ventanni di Juke Box Volume 1.\nDisco 1.\nLato A\nLato B\nDisco 2.\nLato A\nLato B\nFestivalbar Ventanni di Juke Box Volume 2.\nDisco 1.\nLato A\nLato B\nDisco 2.\nLato A\nLato B"}
{"id": "2553951", "revid": "339392", "url": "https://it.wikipedia.org/wiki?curid=2553951", "title": "Alta Definizione", "text": ""}
{"id": "2553954", "revid": "298229", "url": "https://it.wikipedia.org/wiki?curid=2553954", "title": "Julija Pe\u010d\u00ebnkina", "text": ""}
{"id": "2553956", "revid": "320578", "url": "https://it.wikipedia.org/wiki?curid=2553956", "title": "Yuliya Pechenkina", "text": ""}
{"id": "2553961", "revid": "298229", "url": "https://it.wikipedia.org/wiki?curid=2553961", "title": "400 m hs", "text": ""}
{"id": "2553963", "revid": "1028602", "url": "https://it.wikipedia.org/wiki?curid=2553963", "title": "Gremio degli ortolani", "text": "Il gremio degli Ortolani (Gremiu di li orthurani) in Sassarese \u00e8 un'antica corporazione di arti e mestieri della citt\u00e0 di Sassari.\nStoria.\nIl gremio \u00e8 riconosciuto come uno dei pi\u00f9 antichi ed \u00e8 sempre stato presente alla Faradda di li candareri. La sua sede originaria pare fosse la primitiva chiesetta di Valverde posta sul colle dei cappuccini. La Vergine di Valverde si trova ancora nel convento cappuccino e anche su un graffito nel candeliere vecchio degli ortolani.\nAgli inizi del XVI secolo la confraternita si insedi\u00f2 nella chiesa di Santa maria di Betlem con una propria cappella, e pare - non senza difficolt\u00e0 - che il gremio ottenne un terreno nel perimetro della chiesa da utilizzare ad uso cimiteriale. Il 22 ottobre 1693 il gremio con un accordo stipulato con i frati, ebbe in concessione la scomparsa cappella di Santa Lucia impegnandosi ad ornarla e prendersene cura.\nLa cappella in oggetto oggi non esiste pi\u00f9: fu infatti vittima delle ristrutturazioni volute da Antonio Cano.\nRisale al 1761 invece il nuovo statuto degli ortolani che rinnovava la \"confraria\" di cui si lamentava la decadenza.\nA meta del XIX secolo demolita la cappella di Santa Lucia venne assegnata al gremio quella attuale ossia la Cappella delle Anime del Purgatorio.\nPatrona.\nLa Patrona \u00e8 sempre la Madonna di Valverde, il cui legame con il gremio si perde nei tempi, e la cui festa \u00e8 la domenica In albis. La festa era originariamente l'8 settembre, oggi utilizzata per la festa piccola del gremio.\nSegni distintivi.\nBandiera.\nL'unica di colore verde reca sia sul broccato che sul puntale l'immagine della Madonna di Valverde.\nCappella.\n2\u00b0 a destra entrando da santa Maria di Betlem \u00e8 detta delle Anime ed \u00e8 in uso al gremio dal 1800.\nCostume.\nSi differenzia a seconda delle cariche:\nCaratteristico \u00e8 l'ampio fiocco che indossano al posto del cravattino di colore verde.\nCandeliere.\nCandeliere antico.\nIl candeliere originario \u00e8 uno dei pi\u00f9 antichi esistenti insieme a Massai Viandanti(ex Carradori) Muratori, Contadini (ex Pastori). Risale al pieno XVIII secolo e dal 1988 non \u00e8, purtroppo, pi\u00f9 utilizzato per la manifestazione per i vincoli di tutela della locale Soprintendenza. Gli ultimi restauri hanno portato alla luce dei pregevoli intagli tra cui nel capitello, e fra questi proprio la Madonna di Valverde.\nCandeliere nuovo.\nCreato sul modello di quello antico \u00e8 prevalentemente di colore marrone, la base non riporta ornamenti particolari e sul fusto vi \u00e8 l'immagine della Madonna di Valverde. Il candeliere, conserva la tela settecentesca che avvolgeva il fusto del candeliere vecchio. Il candeliere degli ortolani pesa 251kg senza stanghe e 291kg con stanghe completamente addobbato."}
{"id": "2553964", "revid": "287204", "url": "https://it.wikipedia.org/wiki?curid=2553964", "title": "Genevieve Nnaji", "text": "Biografia.\nGenevieve Nnaji cresce a Lagos, capitale commerciale della Nigeria. Quarta di otto figli, cresce in un ambiente della classe media. Il padre lavora come ingegnere e la madre \u00e8 insegnante. Frequenta il Methodist Girls College Yaba, e l'universit\u00e0 a Lagos. Nel periodo universitario Genevieve inizia a partecipare a diverse audizioni relative a progetti cinematografici di Nollywood.\nCarriera.\nNnaji inizia a lavorare come attrice nella soap \"Ripples\" a 8 anni. Partecipa anche a diverse pubblicit\u00e0.\nNel 1998, a 19 anni, le si spalancano le porte dell'industria cinematografica nigeriana grazie al film \"Most Wanted\".\nNel 2004, dopo aver firmato con un'etichetta discografica del Ghana, Genevieve pubblica un album e nel 2008 d\u00e0 il via alla sua casa di abbigliamento, la \"St. Genevieve\".\nNnaji ha ricevuto diversi premi nel corso della sua carriera, tra cui un premio come Miglior Attrice nel 2005 agli AMAA."}
{"id": "2553966", "revid": "729019", "url": "https://it.wikipedia.org/wiki?curid=2553966", "title": "U.S. Route 13", "text": "La U.S. Route 13 \u00e8 una strada statunitense fondata nel 1926, che corre per 517 miglia in direzione nord-sud dalla periferia nord di Filadelfia a poco a nord di Fayetteville. Un segmento rilevante della strada \u00e8 il Chesapeake Bay Bridge-Tunnel in Virginia.\nA partire dal 2004, il capolinea settentrionale \u00e8 a Morrisville mentre il capolinea meridionale \u00e8 la Interstate 95 a nord di Fayetteville, dove la Interstate 295 \u00e8 in fase di costruzione."}
{"id": "2553969", "revid": "86341", "url": "https://it.wikipedia.org/wiki?curid=2553969", "title": "Francobolli politici", "text": "La propaganda politica, specie durante la Seconda guerra mondiale, appront\u00f2 dei francobolli contro il regime nazista in Germania e in Inghilterra contro il regime comunista russo. Sia Adolf Hitler che Stalin sono raffigurati in francobolli privati, con iscrizioni polemiche, o con immagini raccapriccianti del volto, ad opere delle forze occupanti inglesi o americane.\nIn Italia \u00e8 famoso il francobollo copiato dal tipo dedicato all'accordo dell'Asse Italo-tedesco, con i volti di Mussolini e Hitler, che al posto del motto \"Due popoli, una guerra\", reca \"Due popoli, un f\u00fchrer\". Sempre in Italia furono emessi subito dopo la guerra delle particolari marche postali dette \"vittime politiche\", con i volti dei martiri antifascisti (compreso Matteotti), con un facciale di 1 lira o 2 lire. In tempi recenti, di minor circolazione, sono stati i francobolli stampati in proprio dalla Lega Nord e dal Governo del Nord Italia, che in taluni casi sono stati accettati da uffici postali e regolarmente utilizzati. La collezione di \"francobolli leghisti\" vanta ormai diverse emissioni e sono considerate curiosit\u00e0 per il tema filatelico a sfondo politico - storico.\nLe emissioni partigiane e del C.L.N..\nDi seguito nella tabella sono riportate le emissioni non ufficiali che hanno circolato nel periodo della Seconda guerra mondiale sul territorio italiano, in particolare le emissioni partigiane del C.L.N. (riconosciute solo in parte dalle Poste Italiane):\nFrancobolli contrastati.\nMolti sono i casi di francobolli emessi per varie cause politiche e non riconosciuti: governi in esilio, monarchi autodefiniti capi di stato, occupazioni militari come ad esempio \u00e8 avvenuto nella parte meridionale della Malaysia, dove si insedi\u00f2 dopo la Seconda guerra mondiale un governo militare locale, che sovrintendeva alcune isole, il quale emise dei propri francobolli con la dicitura \"Maluko Selatan\", con il volto di un generale, e vari altri soggetti naturalistici. Non facendo parte dell'UPU, perch\u00e9 non accettati dalla comunit\u00e0 internazionale, non sono considerati francobolli ufficiali. L'articolo 8 del regolamento dell'UPU recita che il francobollo deve recare \"il nome dello stato membro o del territorio al quale \u00e8 soggetta l'entit\u00e0 postale emittente, in caratteri romani\". Trattandosi di territori non riconosciuti, i francobolli non sono validi.\nA causa di questa regola internazionale, anche i francobolli del Sovrano Militare Ordine di Malta, che pure sono stati da anni commercializzati e valutati su importanti cataloghi, hanno faticato molto ad essere accettati come francobolli \"ad uso postale\". Grazie al riconoscimento di molte amministrazioni postali, tra cui, determinante, l'Amministrazione postale italiana (Poste Italiane), i francobolli sono stati accettati come corrispondenza ufficiale dell'Ordine a livello mondiale.\nLe norme che regolano la circolazione dei valori postali a livello mondiale sono molto simili in tutti i paesi, e vietano l'utilizzo di francobolli privati senza uno specifica (e molto rara) concessione delle poste centrali. Perfino per stampare immagini o fotocomposizioni varie negli spazi designati al mittente sugli interi postali \u00e8 necessario il nulla osta delle poste.\nUna curiosit\u00e0 che \u00e8 in vigore in Italia dal dopoguerra, ma anche in altri stati, \u00e8 la consuedtudine di no realizzare valori bollati con l'effigie di persone viventi. Questa legge vale anche per gli annullamenti. Uniche due eccezioni sono avvenute per Papa Giovanni Paolo II (cartolina postale per la visita del Papa a Montecitorio), Luciano Pavarotti (annullo speciale Pavarotti &amp; friends), Tina Anselmi."}
{"id": "2553970", "revid": "1745361", "url": "https://it.wikipedia.org/wiki?curid=2553970", "title": "Festivalbar 1982 (compilation)", "text": "Festivalbar 1982 \u00e8 una compilation di brani musicali famosi nel 1982, pubblicata nell'estate di quell'anno in concomitanza con l'edizione omonima del Festivalbar. La compilation era pubblicata dalla CGD.\nFestivalbar '82.\nDisco 1.\nLato A\nLato B\nDisco 2.\nLato C\nLato D"}
{"id": "2553973", "revid": "539155", "url": "https://it.wikipedia.org/wiki?curid=2553973", "title": "Piramide di Cheope", "text": "La Piramide di Cheope, conosciuta anche come Grande Piramide di Giza o Piramide di Khufu, \u00e8 la pi\u00f9 antica e pi\u00f9 grande delle tre piramidi principali della necropoli di Giza. \u00c8 la pi\u00f9 antica delle sette meraviglie del mondo antico nonch\u00e9 l'unica arrivata ai giorni nostri non in stato di rovina. \u00c8 costituita da almeno 2.300.000 (o, secondo altri, 2.400.000) blocchi, ciascuno mediamente del peso di circa 2,5 tonnellate e, secondo gli egittologi, edificata in un lasso di tempo dell'ordine delle decine di anni (i lavori vengono stimati tra i 15 e i 30 anni, quindi mediamente 23 anni); pertanto, secondo l'opinione consolidata e ritenuta comprovata da tutto il mondo accademico, ogni blocco da 2,5 tonnellate veniva piazzato in qualunque posizione ed altezza, ogni 3 minuti, giorno e notte, per 27 anni.\nGli egittologi, archeologi specializzati nello studio dell'antico Egitto, ritengono che la piramide sia stata costruita come sepolcro del faraone Cheope, regnante della IV dinastia intorno al 2560 a.C. In una ipotesi piuttosto accreditata, ne viene ritenuto ideatore l'architetto reale Hemiunu.\nLa Grande Piramide aveva un'altezza, al momento della costruzione di 146,6\u00a0m, ridotta ai 138,8 attuali a causa dei fenomeni atmosferici. e per oltre anni \u00e8 stata la pi\u00f9 alta struttura artificiale del mondo, fino a quando, intorno al 1300, venne eretta la guglia centrale della cattedrale di Lincoln, in Inghilterra.\nIn origine la piramide era ricoperta da un rivestimento di calcare bianco con superficie esterna liscia ma a causa di un terremoto avvenuto nel XIV secolo tale copertura si sgretol\u00f2 e venne in seguito adoperata per la costruzione di edifici nella citt\u00e0 de Il Cairo. Solo alcune pietre del rivestimento sono tuttora visibili attorno alla base.\nLa maggior parte della piramide, sia nella parte visibile all'esterno che nelle strutture interne, \u00e8 composta di pietre calcaree, grossolanamente sbozzate nelle parti esterne oggi visibili mentre nelle parti a vista dell'interno sono tagliate con grande accuratezza (spesso millimetrica) ed altrettanto sapientemente posizionate secondo la tecnica dell'aggetto. Tuttavia \u00e8 stato adoperato anche il granito, come nel rivestimento della cosiddetta \"camera del re\" e nella struttura del presunto sarcofago che si trova al suo interno.\nNella Grande Piramide sono state scoperte tre camere: la pi\u00f9 bassa, detta \"camera ipogea\", si trova sottoterra, scolpita nella viva roccia su cui la piramide \u00e8 stata costruita e appare incompiuta; pi\u00f9 in alto si trovano, nell'ordine, la cosiddetta \"camera della Regina\" e ancora pi\u00f9 in alto la cosiddetta \"camera del Re\". Il complesso originariamente comprendeva due templi mortuari in onore di Cheope (uno in prossimit\u00e0 della piramide e uno vicino al Nilo), tre piramidi pi\u00f9 piccole, dette secondarie (per le regine di Cheope), una pi\u00f9 piccola piramide satellite, una strada rialzata (detta rampa processionale, per collegare i due templi) e piccole \"mastabe,\" per i nobili.\nErodoto di Alicarnasso fu il primo studioso, di cui si abbia notizia, a raccogliere informazioni dai sacerdoti egizi suoi contemporanei, per integrarli nelle sue \"Storie\".\nNell'anno 820 d.C. il califfo al-Ma\u02bem\u016bn, intenzionato a saccheggiarla, riusc\u00ec ad entrarvi scavandovi una galleria, ma trov\u00f2 la piramide gi\u00e0 vuota. Questo fatto contribu\u00ec a far perdere interesse nella Piramide e dalla fine del XIV secolo essa fu sostanzialmente trasformata in cava. \nIn seguito, con l'avvento dell'umanesimo rinascimentale e grazie al testo di Erodoto, la piramide torn\u00f2 a suscitare la curiosit\u00e0 negli eruditi europei, fra questi ci fu l'archeologo italiano Ciriaco d'Ancona il quale volle controllare le notizie antiche recandosi a visitare la piramide. Ne rimase stupefatto a tal punto da lasciare vari disegni e una relazione.\nDalla met\u00e0 del XVIII secolo la Piramide divenne meta di esploratori occidentali in cerca di emozioni, ma dopo le guerre napoleoniche (1799-1801) le notizie riportate dall'esercito francese fecero nascere un enorme interesse anche a livello popolare, creando quella che fu detta \"egittomania\" europea e di conseguenza iniziarono campagne sistematiche di studio da parte degli archeologi europei.\nCon l'indipendenza dell'Egitto, il controllo del sito \u00e8 passato in mano dello stato egiziano, che ne regola i permessi di scavo e studio pur collaborando con enti e organizzazioni private estere.\nAll'interno della Grande Piramide non \u00e8 stato trovato n\u00e9 il feretro n\u00e9 il corredo funerario (fatto questo di per s\u00e9 non sorprendente, poich\u00e9 quasi tutte le sepolture reali dell'antico Egitto sono state saccheggiate dai tombaroli gi\u00e0 nell'antichit\u00e0) tuttavia questo elemento unito alla mancanza di decorazioni o geroglifici dei vani interni e alle gigantesche dimensioni dell'opera, ha fatto nascere un vasto dibattito con un certo numero di teorie, non accreditate dalla maggior parte della comunit\u00e0 scientifica archeologica, sul fatto che le piramidi non avessero la funzione di tombe.\nQuesta ipotesi \u00e8 basata su quanto detto sopra (cio\u00e8 sul fatto che non \u00e8 stato ritrovato all'interno alcun segno che faccia pensare ad una sepoltura, n\u00e9 spoglie n\u00e9 iscrizioni sulle pareti), constatazione materiale che a sua volta \u00e8 rafforzata dal fatto che \u00e8 unanime presso gli studiosi la convinzione che gli uomini del califfo al Mamum sono stati i primi ad entrare (era l'820 d.C.) negli ambienti interni della Piramide. Tali uomini infatti aprirono una breccia nella parete sud della piramide, leggermente ad ovest e pi\u00f9 in basso dell'entrata originaria, che \u00e8 stata portata alla luce solo in epoca moderna a seguito di scavi nella parete: essa era infatti abbondantemente nascosta, e non vi sono testimonianze che la sua copertura fosse una toppa rifatta sopra dopo precedenti ipotetiche apertura della breccia. Inoltre, \u00e8 ancor pi\u00f9 comprovato che gli stessi uomini del califfo furono i primi a riuscire ad entrare nei cunicoli e gallerie che portano alle camere (cosiddette) \"del Re\" e \"della Regina\", cunicoli e gallerie i cui accessi furono chiusi da invalicabili sistemi di lastre di granito che sono ancora sul posto: gli uomini del califfo riuscirono fortunosamente a superare questi sbarramenti, sfondando tetti e pavimenti dei vari corridoi, cosa che non \u00e8 riscontrata essere stata fatta in altri punti prima di essi.\nStoria.\nLa Grande Piramide, secondo gli egittologi, \u00e8 stata realizzata nel XXVI secolo a.C. e si crede che sia stata progettata da Hemiunu, un sacerdote e alto funzionario egizio. Non tutti concordano sulla data precisa di conclusione dei lavori, a causa di problemi di completezza e interpretazione dei \"Libri dei Re,\" le antiche cronologie dei regnanti in Egitto, ma la pi\u00f9 probabile \u00e8 intorno al 2560 a.C.\nTuttavia la datazione al radiocarbonio effettuata nel 2020 all'Universita di Aberdeen, di un cuneo di legno di cedro ritrovato alla base della \"Camera della Regina\", risale al 3341 a.C. confutando tali congetture e possibilmente anticipando la costruzione di almeno 5-7 secoli, rendendo impossibile la sua edificazione da parte del noto faraone a cui \u00e8 attribuita, e neppure ai suoi predecessori delle Dinastie precedenti, addirittura prima di tutto l'Antico Regno e persino precedente al periodo Periodo Protodinastico (che partirebbe dal 3100 a.C. circa), lasciando la questione molto aperta.\nNonostante l'incongruenza con la datazione determinata dall'esame al C-14, l'assenza di fonti certe e altre opere che si possano dimostrare coeve e la mancanza del feretro, la piramide \u00e8 generalmente attribuita al faraone Cheope (nome ellenizzato di Khufu) ed \u00e8 affiancata dalla Piramide di Chefren, suo successore, dalla Grande Sfinge e dalla Piramide di Micerino, successore di Chefren.\nNelle immediate vicinanze della piramide ci sono ben sette fosse per barche sacre di cui una \u00e8 stata ricostruita ed \u00e8 visibile nell'apposita struttura.\nLa piramide \u00e8 provvista di un cortile, di un luogo di culto a nord, di un tempio funerario, di una rampa processionale e di un tempio a valle. Ci sono, inoltre, annesse alla piramide principale di Cheope, anche tre piramidi secondarie dedicate a tre sue regine e una piramide satellite scoperta nel 1999.\nEpoca bizantina e araba.\nAl tempo di Gregorio Nazianzeno e Stefano di Bisanzio le piramidi iniziarono ad essere denominate \"granaio di Giuseppe\", un errore di interpretazione che dur\u00f2 fino alla fine del XV secolo. Questa definizione potrebbe esser nata dalla falsa etimologia del termine greco \u03c0\u03c5\u03c1\u03cc\u03c2 (\"pyros\", grano). Al tempo della dominazione bizantina sull'Egitto non vi furono particolari attenzioni sulla Grande Piramide e con la perdita della lingua egizia, venne rafforzata l'interpretazione dei monumenti come granai.\nCon la conquista islamica nel 649 le cose non cambiarono. Lo storico islamico al-Maqrizi (1364-1442), raccolse un certo numero di scritti islamici e copti, che descrivevano quasi unanimemente che il nuovo accesso alla piramide fu creato dal settimo califfo abbaside al-Ma\u02bem\u016bn, i cui uomini avevano scavato un cunicolo vicino all'accesso originale nell'820. Al-Maqrizi era ovviamente a conoscenza dei sarcofagi nelle camere funerarie e perci\u00f2 del fatto che le piramidi non fossero granai ma tombe.\nAnche lo storico, filosofo e geografo arabo al-Mas'udi riport\u00f2 nella sua opera \"Akhb\u0101r al-zam\u0101n\" il nuovo accesso di al-Ma'mun. Le sue descrizioni sono comunque alternate a fantasiosi abbellimenti. Le prime descrizioni dell'interno della piramide di Cheope apparvero dalla prima met\u00e0 dell'XI secolo, ad opera del medico Ali ibn Ridwan e all'inizio del XII secolo dallo scrittore arabo Muhammad al-Kaisi.\nIl viaggiatore arabo 'Abd al-Latif al-Baghdadi (1163-1231) quando visit\u00f2 l'Egitto si meravigli\u00f2 dell'ingegno dei costruttori delle piramidi. Descrisse anche come un esercito di lavoratori del sovrano al-Malik al-Aziz Uthman tent\u00f2, senza successo, di rimuovere le pietre di rivestimento della Piramide di Micerino, e che le pietre di rivestimento di alcune piramidi vennero utilizzate come materiale da costruzione nella citt\u00e0 di Giza. Iniziarono cos\u00ec, per diversi secoli, lavori di demolizione del rivestimento delle due grandi piramidi di Giza. Al-Latif fece anche riferimento a varie iscrizioni sui rivestimenti delle due grandi piramidi e descrisse la precisione con la quale erano state poste le pietre di calcare. Molto interessanti le sue descrizioni del sistema camerale della piramide di Cheope, dove si fa riferimento anche ai condotti di ventilazione nella camera superiore.\nRiscoperta europea.\nVerso la fine del XV secolo, la Grande Piramide \u00e8 stata sempre pi\u00f9 meta o almeno tappa di esploratori e pellegrini europei in viaggio verso la Terra santa, e da questi erroneamente sempre interpretata come monumentale granaio.\nGi\u00e0 nel 1335 il monaco tedesco Guglielmo di Boldensele aveva visitato le piramidi di Giza e avendo visto anche l'interno della Grande Piramide, respinse l'idea del granaio. A quel tempo, i rivestimenti esterni nella parte inferiore della piramide dovevano essere ancora intatti, probabilmente furono rimossi su vasta scala sotto il sultano mamelucco An-Nasir Hasan (1347-1362) per costruire la moschea del Cairo.\nNel 1436 Ciriaco d'Ancona si rec\u00f2 a visitare la piramide, citandola nei suoi \"Commentarii\" e testimoniando che l'antica meraviglia del mondo antico era l'unica ad essere sopravvissuta allo scorrere del tempo.\nNel 1646 John Greaves ne parla nella sua \"Pyramidographia\", (considerata il primo tentativo di un lavoro egittologico). Greaves scal\u00f2 la piramide di Cheope, ne misur\u00f2 i blocchi, ne visit\u00f2 l'interno e ne disegn\u00f2 uno schema di notevole precisione per la sua epoca.\nXVIII e XIX secolo.\nIl diplomatico inglese Nathaniel Davison entr\u00f2 nel 1765 nella camera superiore e scopr\u00ec la camera di scarico pi\u00f9 bassa, quella immediatamente al di sopra della camera superiore, alla quale viene comunemente dato il suo nome.\nUn contributo scientifico allo studio delle piramidi fu un effetto della campagna di Napoleone in Egitto: arrivarono sul posto 150 tra filologi, naturalisti, cartografi, geodeti e disegnatori francesi, tra i quali si ricorda Edme Fran\u00e7ois Jomard, il quale dedic\u00f2 un capitolo della \"Description de l'\u00c9gypte\" alle piramidi. Malgrado la qualit\u00e0 degli studi fosse divenuta pi\u00f9 approfondita, anche in questo periodo non mancarono teorie pseudoscientifiche che vedevano il complesso sistema di misure e proporzioni della Grande piramide come una sorta di registro delle scienze esatte.\nNel 1817 l'esploratore italiano Giovanni Battista Caviglia liber\u00f2 il corridoio discendente dalle macerie e scopr\u00ec la camera ipogea scavata nella roccia, che a quanto pare era rimasta sepolta per secoli, trovando anche l'accesso al cunicolo verticale.\nNel 1837 i ricercatori britannici Richard William Howard Vyse e John Shae Perring penetrarono nelle altre quattro camere, cosiddette di scarico, al di sopra della camera di Davison, trovando diversi graffiti lasciati dai lavoratori edili, indicanti il nome Cheope, la prima testimonianza moderna che consent\u00ec l'assegnazione univoca della piramide a questo faraone. Individuarono inoltre le aperture esterne dei condotti di ventilazione della camera superiore, che ripulirono. Con gli scavi sul lato est della piramide, portarono alla luce i resti del basolato del tempio funerario. Nel vano tentativo di trovare ulteriori aperture all'interno della piramide scavarono e fecero saltare con la dinamite una breccia sul lato sud.\nAnche il re di Prussia Federico Guglielmo IV invi\u00f2 una spedizione in Egitto (1842-1845) sotto la direzione di Richard Lepsius, ed anche questa si occup\u00f2 della piramide di Cheope. I partecipanti alla spedizione festeggiarono il compleanno del re scalando la piramide e dispiegando al suo apice la bandiera prussiana. Il compleanno del re giustific\u00f2 anche l'incisione di un messaggio che elogiava il sovrano, con geroglifici egizi, su una delle travi a contrasto dell'ingresso originale.\nL'astronomo inglese Charles Piazzi Smyth (1819-1900), particolarmente colpito dalle teorie di John Taylor, autore di \"La Grande Piramide: perch\u00e9 \u00e8 stata costruita? e chi la costru\u00ec?\", pubblicato nel 1859, deriv\u00f2 un complesso insieme di interrelazioni numeriche tra le varie dimensioni misurate da lui stesso sulla piramide. Misure che si rivelarono in gran parte artificiose ed arbitrarie. Taylor infatti, sulla base delle cronache dei viaggiatori e delle spedizioni in Egitto, adott\u00f2 una serie di coincidenze matematiche, dichiarando che la Grande Piramide fu costruita per creare una sorta di registro delle misure della Terra e riteneva che l'architetto che aveva progettato e supervisionato la costruzione della Grande Piramide non era un egiziano, ma nientemeno che il biblico No\u00e8. Egli sostenne che la struttura fu realizzata utilizzando un'unit\u00e0 di misura che battezz\u00f2 \"pollice piramide\" (1/25 del cubito sacro, quasi identico al pollice inglese).\nL'archeologo inglese Flinders Petrie lavor\u00f2 alla necropoli di Giza dal 1880 al 1882 e misur\u00f2 con strumenti topografici parzialmente auto-costruiti sia l'esterno che l'interno della Grande Piramide, smentendo le teorie di Piazzi Smyth e le speculazioni sul \"pollice piramide\". Suo padre era spesso ospite a casa di Piazzi Smyth, ed egli fu influenzato da \"La nostra eredit\u00e0 nella Grande Piramide\", tuttavia successivamente con le su ricerche smentir\u00e0 il lavoro di Piazzi Smyth. Egli inoltre coni\u00f2 il termine pyramidiot per descrivere ci\u00f2 che vedeva come un culto quasi religioso.\nXX secolo.\nDal 1902 al 1932 George Reisner esegu\u00ec estensivi scavi nella zona ad ovest della piana di Giza e, nel 1925 scopr\u00ec nelle vicinanze a nord-est della piramide G-Ia la tomba di Hetepheres I (G 7000x), con il suo corredo funerario. La tomba, collocata sul fondo di un pozzo alto 27 metri, infatti non era stata saccheggiata, sebbene fosse priva della mummia della regina e molti reperti fossero in cattivo stato di conservazione. Hetep-heres I era probabilmente la moglie di Snefru e la madre di Cheope.\nAnche Hermann Junker effettu\u00f2 scavi estensivi nella zona ad ovest e scopr\u00ec, tra l'altro, nella mastaba G 4000 una statua, alta circa 1,50 m, di Hemiunu seduto, con il titolo di sovrintendente alle costruzioni reali, e quindi probabilmente responsabile della costruzione della Grande Piramide.\nDue archeologi egiziani, Kamal el-Mallakh e Zaki Iskander, scoprirono nel 1954, a sud della piramide di Cheope, due pozzi ancora sigillati che conservavano le parti di due barche sacre. Dopo una lunga opera di restauro una di esse, detta barca solare di Cheope, fu mostrata al pubblico nel 1982 in un museo creato appositamente a fianco della Grande piramide. La seconda, a causa delle cattive condizioni di conservazione, \u00e8 stata lasciata all'interno del pozzo originario.\nTra il 1986 ed il 1987 alcuni ricercatori francesi hanno esaminato la piramide con strumenti micro-gravimetrici per individuare eventuali camere interne sconosciute. Si trovarono per\u00f2 solo tre piccole cavit\u00e0 all'interno del condotto che conduce alla camera intermedia, ed esse risultarono essere riempite di sabbia, che, una volta analizzata in laboratorio, risult\u00f2 proveniente da un'altra regione egiziana, essere stata selezionata in qualit\u00e0, e crivellata. Successivamente alcuni ricercatori giapponesi, diretti da Sakuji Yoshimura, utilizzando scanner elettromagnetici per sondare le onde sonore all'interno delle pareti, confermarono le ricerche francesi rilevando anche altre micro cavit\u00e0.\nDal 1988, iniziarono gli scavi, guidati da Mark Lehner, in uno degli insediamenti dei lavoratori, situato a sud-est della Piana di Giza. Dal 1990, ad ovest di questo quartiere di operai, fecero seguito gli scavi della zona cimiteriale, diretti da Zahi Hawass. Lo stesso Hawass scopr\u00ec, nel 1992, i resti della piccola piramide satellite ad est della piramide principale.\nNel 1992 e successivamente nel 1993 l'ingegnere tedesco Rudolf Gantenbrink, in collaborazione con il Deutsches Arch\u00e4ologisches Institut al Cairo, usando diversi robot e sotto la supervisione dell'archeologo Rainer Stadelmann, esplor\u00f2 entrambi i condotti di aerazione della camera intermedia, riuscendo a visitare interamente solo il condotto sud, il quale presentava uno sportellino di chiusura. A differenza di quelli presenti nella camera superiore infatti, i condotti nella camera intermedia non comunicano con l'esterno. La spedizione liber\u00f2 dai detriti la parte esterna dei condotti della camera superiore ed install\u00f2 nel condotto nord un ventilatore per far affluire aria pulita nella camera superiore.\nEsplorazioni recenti.\nIl 17 settembre 2002, anche una spedizione della National Geographic Society invi\u00f2 un veicolo robotizzato denominato \"Pyramid Rover\" all'interno dei condotti della camera intermedia. Il robot riusc\u00ec a bucare lo sportellino ed a far penetrare la propria videocamera all'interno solo per scoprire una cavit\u00e0 vuota, chiusa da un'altra pietra. Il 18 settembre 2002 venne scoperta una porta del tutto analoga nel condotto nord.\nNel maggio 2009, un gruppo di ricerca internazionale guidato dall'ingegnere britannico Robert Richardson ha annunciato i risultati di un'ulteriore spedizione nel condotto inferiore sud. Il robot \"Djedi\", utilizzando una camera snodabile, riusc\u00ec a visualizzare l'interno del piccolo vano da varie angolazioni.\nTestimonianze.\nErodoto di Alicarnasso.\nErodoto, nelle sue \"Storie\", descrisse ci\u00f2 che vide e ascolt\u00f2 in occasione del suo viaggio in Egitto, durante la prima dominazione persiana, nel 450 a.C. circa. I brani si collocano nel II libro (interamente dedicato all'Egitto), e rappresentano la pi\u00f9 antica traccia scritta sulle piramidi, anche se pi\u00f9 di 2000 anni dopo la loro costruzione. Perci\u00f2 le testimonianze a cui Erodoto stesso ebbe accesso erano probabilmente frutto di tradizione orale, di conseguenza le sue osservazioni emergono come una miscela di affermazioni verosimili, deduzioni personali e storie di fantasia.\nSecondo quanto riportato da Erodoto ogni trimestre lavoravano a turno centomila uomini. La costruzione della sola rampa processionale dur\u00f2 10 anni:\nLa costruzione della piramide ne dur\u00f2 invece 20. Erodoto spiega che la costruzione di questo edificio sarebbe stata terminata tramite l'uso di macchine \u00abformate da travi corte\u00bb, le quali innalzavano le pietre verso le zone pi\u00f9 alte, infatti furono terminate prima le parti pi\u00f9 elevate, poi quelle inferiori.\nDiodoro Siculo.\nDiodoro Siculo visit\u00f2 l'Egitto nel 60 a.C. e anche lui menzion\u00f2 le piramidi di Giza nella sua \"Bibliotheca historica\". Secondo Diodoro ed Erodoto la pi\u00f9 grande delle tre piramidi fu eretta in onore del secondo faraone della IV dinastia, che alcuni hanno riportato come \"Cheops\", \"Sufis\" e \"Khufu\" (diversi nomi con cui \u00e8 indicato Cheope).\nAnche Diodoro riporta che la costruzione della piramide dur\u00f2 20 anni, ma secondo lo storico, l'imponente struttura della piramide fu realizzata mediante l'uso di terrapieni, poich\u00e9 a quell'epoca non erano ancora state inventate macchine in grado di sollevare i blocchi di costruzione. Diodoro esprime inoltre la propria meraviglia del fatto che non sia rimasta alcuna traccia attorno alla piramide n\u00e9 del terrapieno, n\u00e9 del lavoro di levigatura dei blocchi, tanto che la piramide sembra essere stata collocata in quel luogo, in mezzo alla sabbia, \"dalla mano di un dio\".\nSecondo la testimonianza di Diodoro, il rivestimento della piramide era ancora in ottime condizioni, mentre descrive la parte superiore della piramide come una piattaforma di 6 cubiti (circa 3 metri), perci\u00f2 molto probabilmente il pyramidion era gi\u00e0 scomparso. La piramide \u00e8 descritta con un lato di base di 7 plettri (210 m) e con un'altezza di pi\u00f9 di 6 (circa 180 m). Il numero di lavoratori che sono stati necessari per la costruzione della piramide fu stimato in 360 000 uomini.\nStrabone di Amasea.\nStrabone dedica il primo capitolo del libro XVII della \"Geografia\" all'Egitto ed \u00e8 qui che vengono trattate le piramidi di Giza, annoverate tra le sette meraviglie del mondo.\nLa citt\u00e0 di Menfi dista in realt\u00e0 circa 21\u00a0km da Giza (quasi 120 stadi come indica Diodoro), ma Strabone fornisce un altro dettaglio sulla costruzione, indicando le cave di calcare di Tura, che si trova sulla sponda destra del Nilo, proprio di fronte a Giza, come fonte del materiale per il rivestimento della piramide.\nPlinio il Vecchio.\nPlinio inserisce una digressione sulle piramidi e sulla Sfinge nel libro XXXVI della \"Naturalis historia\", che ha come argomento principale la mineralogia. A differenza degli autori precedenti, Plinio cita come causa della costruzione dei monumenti \u00abil non lasciare denaro ai successori o ai rivali invidiosi oppure non lasciare la plebe in ozio\u00bb e giudica la loro costruzione come del tutto inutile e vana.\nPlinio indica che la piramide pi\u00f9 grande \u00e8 costruita con pietre estratte dalle cave dell'Arabia e afferma che sono stati impiegati 360.000 uomini in 20 anni. Le tre piramidi nel loro complesso furono invece portate a termine in 88 anni e 4 mesi.\nLo storico latino inserisce un interessante elenco di autori che hanno menzionato le piramidi nei loro scritti: Erodoto, Evemero, Duride di Samo, Aristagora, Dionigi di Alicarnasso, Artemidoro, Alessandro Poliistore, Butoride, Antistene, Demetrio Falereo, Demotele ed Apione, mentre sono assenti Diodoro Siculo e Strabone.\nPlinio indica come lato di base della piramide di Cheope, 783 piedi (circa 231,8 m, un valore molto prossimo a quello effettivo), mentre l'altezza \u00e8 sovrastimata a 725 piedi (pi\u00f9 di 214 m), come per gli altri autori. Plinio ricorda inoltre che Talete ebbe l'intuizione di calcolare l'altezza delle piramidi misurandone l'ombra proiettata sul terreno.\nPlinio afferma che non esiste alcuna testimonianza dei sistemi utilizzati nelle fasi di edificazione, ma riporta diverse ipotesi in merito al trasporto dei blocchi di pietra. Alcuni pensano all'uso di piani inclinati di salnitro che furono successivamente sciolti attraverso l'uso delle acque del Nilo; altri parlano di impalcature di mattoni di fango che furono in seguito riutilizzati per abitazioni private.\nLa piramide.\nQuando fu costruita, la piramide di Cheope era alta circa 146,6 metri (280 cubiti egiziani) ed era pertanto la costruzione pi\u00f9 alta realizzata fino ad allora. La sua altezza attuale \u00e8 tuttavia di soli 138 metri e risulta essere pertanto di poco pi\u00f9 alta della piramide di Chefren, alta 136 metri. Causa di questa perdita di altezza \u00e8 probabilmente la rimozione del rivestimento di pietra calcarea che in passato rivestiva l'intera piramide, dovuto sia a fenomeni di erosione naturale, sia all'asportazione delle pietre calcaree da parte degli abitanti del Cairo, che in passato sfruttarono le piramidi come cave di pietre. La piramide con il suo pyramidion d'oro situato sulla sommit\u00e0, sotto i raggi del sole doveva risplendere come una gemma gigantesca risultando visibile anche a notevole distanza.\nLa base della piramide copre oltre 5 ettari di superficie, formando un quadrato di circa 230,34 metri per lato. L'accuratezza dell'opera \u00e8 tale che i quattro lati della base presentano un errore medio di soli 1,52\u00a0cm in lunghezza e di 12\" di angolo rispetto ad un quadrato perfetto. I lati del quadrato sono allineati quasi perfettamente lungo le direzioni Nord-Sud ed Est-Ovest (l'errore dell'allineamento \u00e8 di solo 2\u2032 e 28\u2033). I lati della piramide salgono ad un angolo di 51\u00ba 50' 35\".\nPer la costruzione del rivestimento esterno e del corpo interno della Grande Piramide furono scelte pietre di calcare, pesanti ognuna dagli 800\u00a0kg alle 4 tonnellate, che rappresentano circa il 97% del materiale usato. Per le camere interne vennero usati monoliti di granito pesanti dalle 20 alle 80 tonnellate. Il peso totale si aggira intorno ai 7 milioni di tonnellate. Il volume totale \u00e8 di circa 2\u00a0600\u00a0000\u00a0m\u00b3. \u00c8 quindi la pi\u00f9 voluminosa piramide d'Egitto, ma non del mondo, dato che la piramide di Cholula, in Messico \u00e8 pi\u00f9 grande.\nNell'epoca immediatamente successiva alla costruzione, la piramide era rivestita esternamente di bianche pietre di calcare, lucide e molto lisce, incise con antichi caratteri, precipitate al suolo a causa di un violento terremoto nel 1301 a.C. La maggior parte dei blocchi di rivestimento venne rimossa nel XIV secolo per la costruzione della cittadella e della moschea del Cairo. L'opera di demolizione della piramide inizi\u00f2 tuttavia gi\u00e0 in epoca antica, come testimoniano i conci ritrovati nel Complesso piramidale di Amenemhat I recanti incisi i cartigli di Cheope.\nVi \u00e8 notevole incertezza su quanto durarono i lavori di costruzione; le indicazioni di Erodoto sono assai tarde (V sec. a.C.) e di seconda mano, in quanto derivano da quanto riferito dai sacerdoti egizi del tempo. Erodoto narra che furono utilizzati circa centomila uomini, che lavorarono per circa vent'anni. Simili indicazioni generano molti dubbi di fattibilit\u00e0 tecnica, economica e sociale e si intrecciano con le infinite teorie su come \u00e8 stata realizzata la piramide. Oggi le pi\u00f9 comuni ipotesi spaziano dai 20 ai 40 anni di cantiere.\nLa piramide di Cheope si distingue dalle altre per la sua posizione geografica, ma anche per il grande numero di passaggi e vani interni, per la rifinitura delle parti a vista e la precisione di costruzione.\nLa piana di Giza.\nLa piramide poggia sullo sperone dell'Altopiano di Giza che si affaccia sulla valle del Nilo; questo \u00e8 costituito da roccia calcarea. Uno dei motivi per cui fu scelto il sito, \u00e8 che la base rocciosa costituiva un solido appoggio per la struttura, impedendo che il cedimento del terreno (dovuto alla massa di materiale) facesse crollare la struttura, come peraltro era gi\u00e0 successo in precedenti piramidi. Inoltre il nucleo centrale della piramide poggia su una sporgenza della base rocciosa, di cui non \u00e8 stato possibile misurare le dimensioni, che ha consentito agli operai di risparmiare un buon volume di pietra di costruzione. Da rilievi effettuati sul cunicolo discendente e sul cunicolo verticale, infatti, il livello di base in quei punti (interfaccia roccia viva-blocchi di costruzione) non coincide affatto con il precisissimo livello di base perimetrale. Per questo motivo si suppone che la piramide poggi e copra una collinetta di 10\u201315\u00a0m di altezza dal livello di base perimetrale. Questo, e la presenza di una camera inferiore incompleta, ha fatto ipotizzare che la piramide sia stata costruita sopra una pi\u00f9 modesta piramide a gradoni o una mastaba rimasta incompiuta.\nOriginalmente l'altopiano era piuttosto accidentato, con collinette (ancora oggi fino a quota 105\u00a0m s.l.m.) e gole (ex uadi), presentando una naturale pendenza media di circa 5 gradi.\nLa preparazione del sito impose il livellamento del suolo, tagliando a terrazza le colline e riempiendo con i detriti le cavit\u00e0, tanto che oggi il dislivello della base perimetrale della piramide \u00e8 poco pi\u00f9 di 2 centimetri (si ritiene perfino che l'attuale dislivello sia dovuto ai movimenti causati dal terremoto del 1301 a.C.).\nUna parte delle strutture interne della piramide sono scavate nella roccia viva sotto la base d'appoggio (vedi schema della sezione): parte del cunicolo discendente (4), la camera inferiore (5), due cunicoli che si dipartono da quest'ultima e il \"cunicolo verticale\" (12).\nCopertura esterna.\nIn antichit\u00e0, il corpo della piramide era rivestito da uno strato di bianchissimi blocchi di \"calcare di Tura\", lavorati e levigati in modo da creare una perfetta forma a piramide, con le pareti lisce.\nOggi questi blocchi sono scomparsi, prima per il crollo degli stessi in occasione del terremoto del 1301 a.C., poi perch\u00e9 sono stati rimossi e riutilizzati per edificare i principali monumenti del Cairo. A riprova di ci\u00f2, ci sono testimonianze per cui durante il regno di Barkuk (1382-1399 d.C.) la piramide fosse ormai spogliata.\nPlinio (I secolo d.C.) sosteneva che questa copertura fosse ricoperta da geroglifici; se cos\u00ec fosse, avremmo perso un'eccezionale documentazione su Cheope e la sua piramide.\nUna piccola testimonianza di come dovesse apparire si ha nella Piramide di Chefren, dove, in cima, \u00e8 sopravvissuto un \"cappello\" dell'antico rivestimento in pietra chiara.\nPyramidion.\nLa piramide era completata da una cima, detta \"pyramidion\", oggi scomparsa. In particolare si ferma con una piattaforma di 11\u00a0m di lato a circa 138\u00a0m di altezza. La sua assenza \u00e8 normalmente spiegata a causa dei crolli dovuti a fattori ambientali o spoliazioni intenzionali. Le tradizioni antiche ci hanno fatto pervenire la voce che il vertice fosse tutto d'oro o in pietra verniciata in oro, tale che potesse essere ammirato da molto lontano perch\u00e9 riflettente l'intensa luce del sole. \nStruttura interna e rivestimenti.\nLa piramide \u00e8 stata realizzata sovrapponendo corsi (cio\u00e8 strati) di blocchi di pietra calcarea gli uni sugli altri, sfalsati tra loro e con alcuni che si allungano verso l'interno, in modo da migliorare la stabilit\u00e0 e la solidit\u00e0 della struttura.\nOggi si possono contare 203 corsi, ma in passato dovevano essercene di pi\u00f9, in quanto la punta della piramide \u00e8 andata persa.\nL'altezza dei corsi (e conseguentemente dei blocchi che compongono questi ultimi) non \u00e8 costante: mediamente sono compresi tra i 60 e gli 80\u00a0cm; mentre alla base, dove si scarica il carico maggiore, si possono trovare corsi alti oltre il metro.\nIngresso originale.\nL'ingresso originale (1) della Grande Piramide si trova sul lato nord, a 17 metri dal suolo e 7,29 metri a sinistra dalla linea mediana della facciata. Sebbene non sia attualmente utilizzato, \u00e8 ben visibile a causa del grande scavo compiuto per riportarlo alla luce.\nAll'ingresso si sono ritrovate tracce che hanno fatto pensare ad alcuni ricercatori che in antichit\u00e0 fosse dotato di una porta di pietra a cardini orizzontali.\nNuova entrata.\nLa struttura pi\u00f9 recente della piramide \u00e8 l'entrata attraverso cui oggi accedono i turisti (2). Questo passaggio \u00e8 stato realizzato all'incirca nell'820 d.C. dagli operai del califfo al-Ma\u02bem\u016bn, per esplorare l'interno del monumento, in quanto si favoleggiava della presenza di un grande tesoro.\nIl tunnel \u00e8 tagliato direttamente attraverso il pietrame per circa 27 metri e gira bruscamente a sinistra per scavalcare le pietre che bloccano il passaggio discendente (3). Invece di rimuovere questi massi, gli operai proseguirono il tunnel sopra di essi, attraverso la pi\u00f9 morbida pietra calcarea, finch\u00e9 non raggiunsero il passaggio ascendente (6). \u00c8 possibile raggiungere da questo punto anche il passaggio discendente (4), ma l'accesso \u00e8 solitamente vietato.\nCunicolo discendente.\nDall'entrata originale si dirama un cunicolo (4) alto 96\u00a0cm e largo 1,04\u00a0metri, che scende con un angolo di 26\u00b0\u00a031'\u00a023\" attraverso le pietre della piramide penetrando all'interno della base rocciosa su cui sorge l'edificio. Dopo 105,23 metri (di cui 28 nella parte edificata e 77 nella roccia viva) il passaggio diviene orizzontale e continua per 8,84 metri fino alla Camera inferiore (5).\nCamera inferiore.\nLa \"Camera inferiore\" (5) \u00e8 la struttura pi\u00f9 bassa della piramide. Questa appare di forma rettangolare, dalle dimensioni approssimative di 14\u00a0m di larghezza, 8,3\u00a0m di lunghezza e 4,3\u00a0m di altezza, ed \u00e8 visibilmente solo sbozzata.\nNel muro sud della camera c'\u00e8 uno stretto cunicolo cieco (circa 75 \u00d7 78\u00a0cm), anch'esso solo sbozzato, che termina dopo 16,4 metri.\nLa camera presenta anche un pozzo scavato nel pavimento; per\u00f2 questo \u00e8 probabilmente lo scavo effettuato dall'archeologo Perring (1837), mentre era alla ricerca di una camera nascosta.\nIl motivo della presenza di questa camera incompiuta costituisce un mistero; l'opinione tradizionale \u00e8 che questa sia un diversivo per i tombaroli. Alcuni egittologi hanno suggerito che questa dovesse essere l'originale camera sepolcrale, ma che Cheope abbia cambiato idea e chiesto che la camera fosse collocata pi\u00f9 in alto nella Piramide. Come gi\u00e0 accennato, altri pensano che sia invece una realizzazione abbandonata pi\u00f9 antica.\nCunicolo ascendente.\nA 28,2\u00a0m dall'entrata, nel soffitto del passaggio discendente (3), \u00e8 presente un buco quadrato (originariamente nascosto da una lastra di pietra), questo costituisce l'inizio del \"Cunicolo ascendente\" (6) che termina all'inizio della \"Grande galleria\" (9). Quest'ultimo \u00e8 lungo 39,9 metri. Altezza e larghezza sono simili a quelle del cunicolo discendente (105 \u00d7 125\u00a0cm). Anche l'inclinazione \u00e8 pressoch\u00e9 la medesima.\nL'estremit\u00e0 inferiore di questo cunicolo \u00e8 chiusa da tre enormi blocchi di granito, lunghi ognuno circa 1,5\u00a0m. Questi avrebbero dovuto salvaguardare dai ladri le camere reali, ma furono semplicemente aggirate scavando un tunnel.\nCunicolo verticale.\nIl \"Cunicolo verticale\" (11) parte dal Cunicolo discendente e, seguendo un percorso irregolare attraverso la muratura della piramide, raggiunge la Grande galleria. Anche questo passaggio \u00e8 del tutto misterioso; molti hanno esposto teorie, ma mai del tutto convincenti. Tra queste c'\u00e8 chi sostiene che sia stata la via attraverso la quale i predoni hanno raggiunto le camere reali gi\u00e0 in antichit\u00e0 (da cui il nomignolo \"passaggio dei ladri\").\nCunicolo orizzontale.\nIl \"Cunicolo Orizzontale\" (8) \u00e8 un cunicolo in leggerissima pendenza, lungo circa 35\u00a0m e avente una sezione approssimativamente quadra di 1,1\u00a0m di lato. Vicino alla camera c'\u00e8 un gradino nel pavimento, dopo il quale il passaggio diventa alto 1,73 metri.\nLungo il suo percorso sono state nel tempo fatte numerose trapanazioni, sempre alla ricerca di camere nascoste (mai trovate).\nCamera intermedia.\nLa camera intermedia, chiamata \"Camera della Regina\" (7), \u00e8 esattamente a met\u00e0 strada tra le facce nord e sud della piramide e misura 5,75 metri per 5,23, con un'altezza al vertice della camera di 6,23 metri. La camera \u00e8 stata chiamata in questo modo dagli arabi, ma all'interno non sono state trovate evidenze archeologiche di sepolture. \u00c8 interessante notare che questo \u00e8 l'unico vano che occupa una posizione centrale nella struttura della piramide, esattamente sotto il suo vertice.\nSul lato orientale della camera \u00e8 presente una nicchia a gradoni di 4,67 metri di altezza. Dei predoni, pensando che fosse un passaggio murato, la perforarono; in effetti trovarono un cunicolo alto 84\u00a0cm e largo 100, ma questo risult\u00f2 cieco dopo 7\u00a0m; altri predatori di tombe lo allungarono di ulteriori 7\u00a0m, ma inutilmente. Resta il mistero del significato della nicchia e del cunicolo murato; l'opinione comune \u00e8 che abbia un qualche significato simbolico-religioso.\nCondotti di ventilazione inferiori.\nI condotti di ventilazione nella camera superiore furono descritti gi\u00e0 nel 1610, mentre i condotti della camera intermedia non sono stati scoperti fino al 1872. In quell'anno, Waynman Dixon, un ingegnere ferroviario scozzese, e il suo amico, il dottor James Grant, notarono una crepa nel muro sud della \"Camera della Regina\". Dopo aver spinto un lungo filo nella fessura, che indicava che probabilmente dietro la lastra vi era il vuoto, Dixon assunse un falegname di nome Bill Grundy per tagliare la lastra del muro. Venne cos\u00ec scoperto un canale rettangolare, mediamente di 20,5\u00a0cm di larghezza e 21,5\u00a0cm di altezza, il quale si snoda per quasi 3 metri all'interno della piramide, prima di curvare verso l'alto con un angolo di circa 39\u00b0. Dato che la camera superiore aveva due cunicoli simili, Dixon misur\u00f2 la posizione, analoga al cunicolo appena scoperto, sulla parete nord e, come previsto, Grundy trov\u00f2 l'apertura del cunicolo gemello.\nAll'interno del cunicolo nord vennero scoperti tre manufatti: un piccolo gancio in bronzo, un'asta di legno (descritto come simile al legno di cedro) lungo 12\u00a0cm, ed una sfera di diorite nera con inserti in bronzo. Questi oggetti rimasero nelle mani della famiglia Dixon fino agli anni '70, quando vennero donati al British Museum dove sono tuttora conservati e, dagli anni '90, esposti. Nel dicembre 2020 \u00e8 stato datato al radiocarbonio il reperto in legno di cedro all'Universit\u00e0 di Aberdeen rilevando una datazione risalente esattamente (+/- l'errore statistico di 200 anni) al 3341 a.C.; basandosi su questi dati si \u00e8 ipotizzata una possibile costruzione della piramide ad almeno 500 anni prima.Gli archeologi ritengono per\u00f2 che tale cuneo, usato come attrezzo, sia stato riciclato da un pezzo di legno gi\u00e0 antico, risalente a parecchi anni prima della costruzione della piramide.\nGli avventurieri inoltre accesero fuochi per convogliarne il fumo all'interno dei condotti, nel tentativo di scoprire dove questi conducessero. Il fumo ristagn\u00f2 nel condotto nord, ma scomparve nel condotto sud e non fu visto uscire all'esterno della piramide.\nLe aperture di entrambi i condotti sono situate approssimativamente allo stesso livello nella camera, alla giunzione di sommit\u00e0 della prima lastra di granito. L'apertura settentrionale \u00e8 leggermente inferiore, mentre il piano dell'apertura meridionale \u00e8 all'incirca all'altezza della giunzione.\nI condotti nella \"Camera della Regina\" furono esplorati nel 1993 dall'ingegnere tedesco Rudolf Gantenbrink, sotto la supervisione dell'archeologo Rainer Stadelmann del Deutsches Arch\u00e4ologisches Institut, usando un robot cingolato di sua progettazione chiamato \"Upuaut 2\". Esplorando il condotto sud, al termine di una salita di 65 m, scopr\u00ec una lastra di calcare con infisse due erose maniglie di rame, a chiusura del cunicolo. Gantenbrink prov\u00f2 ad esplorare anche il condotto nord, ma si prefer\u00ec non proseguire oltre una curva a 18 m dall'imbocco, perch\u00e9 avrebbe potuto incastrare il robot.\nNel 2002, la National Geographic Society cre\u00f2 un robot simile, chiamato \"Pyramid Rover\", che fece un buco nella zona centrale della lastra del condotto sud, solo per scoprire, il 17 settembre, un'altra lastra di pietra dietro di essa, ma priva di maniglie. Il giorno seguente venne finalmente esplorato il condotto nord, dove si scopr\u00ec una lastra di chiusura del tutto analoga.\nLe ricerche proseguirono nel 2009 con il progetto Djedi, che adottava una telecamera in grado di orientarsi liberamente all'interno del condotto (\"micro snake camera\"), fu grado di penetrare il primo portello del condotto meridionale attraverso il foro nel 2002 e visualizzare tutti i lati del piccolo vano dietro di esso. Furono scoperti dei segni scritti in vernice rossa, forse geroglifici. La telecamera inquadr\u00f2 anche le maniglie in rame incorporate nel portello all'interno del piccolo vano. La parte interna del portello era stata rifinita, il che suggerisce che non sia stato posto solo per evitare che i detriti potessero penetrare nel condotto.\nGrande galleria.\nLa \"Grande Galleria\" (9) costituisce la prosecuzione del Cunicolo Ascendente, ma \u00e8 alta 8,6 metri e lunga 46,68. Alla base \u00e8 larga 2,06 metri, ma dopo 2,29 metri i blocchi di pietra rientrano verso l'interno per 7,6\u00a0cm su ogni lato. Ci sono 7 di questi gradini, cosicch\u00e9 alla sommit\u00e0 la galleria \u00e8 larga solo 1,04 metri.\nLa copertura \u00e8 fatta di blocchi posati a un angolo leggermente pi\u00f9 inclinato rispetto al pavimento, cos\u00ec da incastrare ogni blocco in un incavo ricavato nella sommit\u00e0 della galleria come un dente di un crick. Lo scopo \u00e8 fare in modo che ogni blocco sia retto dal muro della galleria piuttosto che poggiare sul blocco sotto di esso, cosa che sarebbe risultata in una pressione cumulativa eccessiva al termine della galleria.\nIl pavimento della Grande galleria consiste in una doppia gradonata disposta su ogni lato, larga 51\u00a0cm, che lascia al centro spazio per una rampa liscia larga 1,04 metri. Vicino al pavimento sono ricavate varie nicchie dall'uso ignoto.\nL'estremit\u00e0 inferiore della galleria \u00e8 un crocevia importante, in quanto, oltre ad essere il punto in cui il cunicolo ascendente sfocia nella Grande galleria, a destra \u00e8 presente un foro nel muro (oggi bloccato da rete metallica) che costituisce lo sbocco superiore del \"Cunicolo verticale\" (12). Da qui inoltre parte il \"Cunicolo orizzontale\" (8) che conduce alla cosiddetta \"Camera della regina\" (7).\nAll'estremit\u00e0 superiore della galleria, sul lato destro, \u00e8 presente un foro nel soffitto che si apre in un breve tunnel attraverso il quale si pu\u00f2 avere accesso alla \"Camera di scarico\" inferiore.\nLo scopo della Grande Galleria non \u00e8 stato chiaramente determinato. Una cosa su cui quasi tutti concordano, fa riferimento al sistema di chiusura del Cunicolo Ascendente: le dimensioni della rampa centrale pari a quelle del passaggio ascendente, ha fatto ipotizzare che le pietre di chiusura fossero stivate nella Grande Galleria, e che le lastre delle gradinate reggessero pali di legno intesi a trattenerle dallo scivolare nel passaggio finch\u00e9 i lavori non fossero stati completati. Questa ipotesi per\u00f2 non spiega completamente la struttura e la grandiosit\u00e0 della galleria. Alcune altre note ipotesi prevedono:\nCamera delle saracinesche o anticamera.\nAl termine della \"Grande Galleria\" \u00e8 presente un gradino (alto circa 90\u00a0cm) che d\u00e0 su un cunicolo orizzontale lungo approssimativamente 1,02 metri e alto 111\u00a0cm, da cui si accede alla \"Camera delle Saracinesche\" o anticamera. In questo vano si possono riscontrare quattro alloggiamenti, tre dei quali erano probabilmente destinati ad accogliere delle grandi saracinesche di granito, destinate a chiudere definitivamente la \"Camera del Re\" (10).\nOggi le lastre sono scomparse, probabilmente distrutte ed asportate gi\u00e0 in antichit\u00e0. Frammenti di granito rinvenuti da Petrie (1881/82) nel passaggio discendente, probabilmente appartenevano a queste lastre.\nCamera superiore e camere di scarico.\nSuperata la \"Camera delle Saracinesche\" si accede alla struttura chiamata Djed, in egizio \"luce\" (10) (denominata cos\u00ec per la somiglianza con un geroglifico egizio), composta dalla camera superiore, chiamata \"Camera del Re\", e dalle cinque \"Camere di Scarico\".\nLe dimensioni della \"Camera del Re\" sono di 10,47 x 5,234 di lunghezza e 5,974 metri di altezza. Le pareti, il pavimento e il soffitto sono stati realizzati con grandi blocchi di granito provenienti dalle cave Assuan. I blocchi sono tagliati e collocati con eccellente precisione, tanto che \u00e8 impossibile inserire tra loro un foglio di carta. Il soffitto \u00e8 piano, formato da nove blocchi di pietra del peso complessivo di 400 tonnellate.\nIn particolare, il pavimento misura esattamente 10 per 20 cubiti per cui l'unit\u00e0 di misura usata (rapportata al metro) \u00e8 di 0,524 metri e non 0,525 generalmente usata.\nAl di sopra del soffitto della \"Camera del Re\" sono stati realizzati cinque comparti chiamati \"Camere di scarico\". Le prime quattro hanno soffitti piatti, ma la camera terminale ha un tetto a capanna. Come gi\u00e0 accennato, la prima camera fu subito scoperta per via del passaggio realizzato in antichit\u00e0 dai costruttori, poi Vyse sospett\u00f2 l'esistenza di altre camere quando verific\u00f2 che poteva inserire un lungo palo attraverso una crepa nel soffitto della prima camera. Le altre camere di scarico furono esplorate tra il 1837 e il 1938 dal colonnello Howard Vyse e da John Shae Perring, che scavarono dei tunnel verso l'alto usando dell'esplosivo. Dalla superiore all'inferiore sono denominate \"Camera Davidson\", \"Camera Wellington\", \"Camera di Lady Arbuthnotr\" e \"Camera Campbell\". Si ritiene che queste camere bassissime servano a reindirizzare e ridistribuire il carico della massa di pietra che grava sul soffitto della \"Camera del Re\", evitando che questo collassi. Dal momento che non erano state concepite per essere visibili, non sono state rifinite, e le pietre in esse riportano ancora i marchi di cava. Le pietre all'interno delle camere di scarico presentano dei marchi geroglifici, probabilmente il nome della squadra di lavoro, che contengono un riferimento al faraone Cheope.\nL'unico oggetto presente nella \"Camera del Re\" \u00e8 un sarcofago monolitico rettangolare in granito rosa, con un angolo rotto e senza coperchio (forse razziato in antichit\u00e0). Il sarcofago \u00e8 poco pi\u00f9 largo del passaggio alla camera, e quindi deve essere stato collocato prima che fosse messo in opera il soffitto. Contrariamente alle pareti, magistralmente lavorate, il sarcofago \u00e8 rozzamente sbozzato, con tracce di utensili da taglio e scavo visibili in molti punti. Ci\u00f2 \u00e8 in contrasto con i sarcofagi ben rifiniti e decorati trovati in altre piramidi dello stesso periodo.\nPetrie sugger\u00ec che un sarcofago decorato fosse stato inizialmente previsto, ma sia andato perso nel fiume a nord di Assuan e sia stato frettolosamente predisposto un rimpiazzo. Questa teoria, tuttavia, non spiega perch\u00e9 il secondo sarcofago non sia stato rifinito in situ. Una spiegazione plausibile \u00e8 che il sarcofago sia stato inserito nella Camera nelle condizioni in cui lo vediamo oggi, come un manufatto gi\u00e0 considerato storico dagli stessi costruttori e quindi mantenuto intatto. Questo ne cambierebbe la destinazione d'uso da sarcofago a contenitore o vasca perch\u00e9 privo di copertura.\nCondotti di ventilazione superiori.\nCome per la camera intermedia, anche le aperture dei condotti nella camera superiore sono posizionate approssimativamente allo stesso livello, alla giunzione della sommit\u00e0 del primo blocco di granito e ad un'altezza di 91\u00a0cm dal pavimento. L'apertura settentrionale \u00e8 leggermente inferiore, il suo soffitto \u00e8 allineato con il giunto, mentre la meridionale \u00e8 all'incirca all'altezza del giunto.\nContrariamente a quelli della \"Camera della Regina\", i condotti comunicano con l'esterno della piramide. Non tutti concordano sul proposito di questi cunicoli: per alcuni sembrerebbero avere degli allineamenti astronomici, ma, d'altro canto, entrambi seguono un percorso irregolare attraverso la struttura, e di conseguenza, attraverso di esso non ci pu\u00f2 essere allineamento diretto alle stelle. Un'altra spiegazione \u00e8 che siano associati con il rituale di ascensione dell'anima del sovrano.\nCon poche eccezioni, i quattro condotti sono stati costruiti in conformit\u00e0 con un sistema invariabile: la struttura superiore ed entrambe le pareti sono state ricavate da un blocco in modo da formare una sorta di canale di pietra. Il pavimento \u00e8 stato fornito da un secondo blocco, che sorreggeva il blocco superiore.\nIl condotto settentrionale \u00e8 rettangolare, largo circa 18\u00a0cm ed alto circa 13\u00a0cm, dimensioni che mantiene per tutta la sua lunghezza. Il condotto rimane orizzontale per circa 180\u00a0cm poi prende una serie di quattro curve, per evitare la \"Grande Galleria\". Pur mantenendo il suo angolo verso l'alto abbastanza costante, si sposta prima a nord-nord-ovest poi di nuovo a nord, poi a nord-nord-est, e infine di nuovo a nord. La lunghezza totale del condotto settentrionale \u00e8 di circa 59 m e un angolo con una variazione compresa tra 25\u00b0 ai 34\u00b0. Alcune parti del condotto sono state scavate da cercatori di tesori.\nIl condotto meridionale \u00e8 diverso in apparenza. Il suo imbocco \u00e8 pi\u00f9 grande, circa 45\u00a0cm di larghezza per 60 di altezza, ma le dimensioni si riducono dopo poco. La lunghezza totale del condotto meridionale \u00e8 di circa 53 m e sale con un angolo di circa 39\u00b0 per la maggior parte della sua lunghezza.\nAttualmente in uno dei condotti \u00e8 stata installata una ventola per cercare di far circolare aria nella piramide, altrimenti viziata dalla presenza dei turisti.\nIl complesso piramidale.\nIl tempio funerario.\nIl Tempio funerario o cultuale, dedicato al culto del sovrano e da non confondere con la piramide satellite o cultuale, ci \u00e8 pervenuto totalmente privo di muratura, ma \u00e8 possibile ricostruirlo per mezzo delle fondamenta.\nEdificato a est, alla fine della Rampa processionale, che presenta una lieve deviazione del tragitto, era vicino al lato della piramide, ma come tutti i templi funerari risalenti alla IV dinastia non comunicava con essa.\nLe dimensioni erano di circa 52 metri per 40,30, i muri perimetrali avevano uno spessore di oltre 3 metri e presentava all'ingresso un portale con due battenti; dal portale si accedeva ad un grande cortile a peristilio con il porticato formato da colonne quadrate in granito; la pavimentazione formata da spesse lastre di basalto \u00e8 fornita di canali per lo smaltimento delle acque.\nPurtroppo la parte ad ovest del tempio \u00e8 andata completamente distrutta per l'edificazione di una tomba a pozzo neanche terminata verosimilmente di et\u00e0 saitica.\nTra il tempio e la piramide vi \u00e8 un elevato terrazzamento e numerose sono le ipotesi sulla ricostruzione della zona di culto, ma i rilievi architettonici propendono per due alte stele con in mezzo una tavola delle offerte e due scalinate laterali.\nLa rampa processionale ed il tempio a valle.\nLa Rampa processionale, citata da Erodoto, univa il Tempio a valle al Tempio funerario \u00e8 \npresente ancora a piccoli tratti e studi effettuati nel 1990, hanno dimostrato che era lunga pi\u00f9 di 800 metri e larga in media 10 metri.\nDoveva essere decorata sui muri laterali come testimoniano alcuni frammenti ritrovati nella parte iniziale, verso il Tempio a Valle.\nPoche tracce sono rimaste del Tempio a valle, le cui pietre servirono gi\u00e0 in passato per edificare, come sopra accennato, il complesso piramidale di Amenemhat I, sui cui blocchi sono stati ritrovati i cartigli di Cheope\nMa alcune di queste pietre sono state ritrovate anche nel villaggio di Nazlet el-Samman che \u00e8 sorto proprio sopra il tempio e, in particolare, \u00e8 tornata alla luce parte della pavimentazione in basalto\nIl peribolo.\nIl peribolo, gi\u00e0 a partire dalla IV dinastia, appare estremamente ridotto e circonda sui quattro lati solo la piramide delimitando con il muro perimetrale di cinta l'area sacra, detta cortile (perimetrale), da quella profana.\nIl muro perimetrale dista dalla piramide una decina di metri, risulta largo circa 3,50 metri e aveva le pareti inclinate intonacate con la sommit\u00e0 arrotondata, detta a dorso d'asino, ma l'altezza non pu\u00f2 essere definita residuando solo pochi resti.\nIl cortile era pavimentato con lastre di calcare bianco.\nLa costruzione della piramide.\nHemiunu, il costruttore.\nHemiunu era figlio del principe Nefermaat e della sua consorte Itet; Nefermaat e Cheope erano entrambi figli avuti dal faraone Snefru, ma da due mogli diverse. Hemiunu era quindi nipote di Cheope, e sotto il suo regno era il \"Visir\", cio\u00e8 il pi\u00f9 alto dignitario, responsabile dei lavori reali. A lui si attribuisce la prima fase della costruzione della Grande Piramide di Giza.\nDati principali.\nLe dimensioni originarie possono solo essere stimate, in quanto lo strato di copertura \u00e8 andato perduto a causa dei fenomeni di erosione verificatisi durante il tempo:\nIn realt\u00e0 le misure della Grande Piramide vanno date in Cubiti Reali (CR).\nIl lato di base = 440 CR mentre l'altezza = 280 CR.\nQueste misure sono quelle ufficialmente accettate ed adottate dall'Egittologia ufficiale.\nDato che un CR = 52,36\u00a0cm (pari a \u03c0/6 oppure a Phi\u00b2/5) se ne deduce che le due misure principali sono: 440 x 0,5236 = 230,38 m per il lato e 280 x 0,5236 = 146,60 m per l'altezza."}
{"id": "2553974", "revid": "135224", "url": "https://it.wikipedia.org/wiki?curid=2553974", "title": "Galina \u010cistjakova", "text": "Biografia.\nNel salto in lungo Galina \u010cistjakova vinse gli Europei indoor del 1985 e giunse seconda agli Europei del 1986. Nel 1988 vinse il bronzo ai Giochi olimpici di Seul; lo stesso anno, ottenne, con la misura di 7,52 metri, il record mondiale di specialit\u00e0.\nSi laure\u00f2 campionessa europea indoor per altre due volte (1989 e 1990) e nel 1990 vinse anche il primo campionato europeo indoor di salto triplo. Sempre nel 1990 si oper\u00f2 al ginocchio: dopo l'operazione non torn\u00f2 pi\u00f9 alla migliore condizione.\nDopo la dissoluzione dell'Unione Sovietica divenne cittadina russa. Al termine della carriera, consegu\u00ec la cittadinanza slovacca: con la misura di 14,41 m, ottenuta a Londra nel luglio 1996, ha detenuto il record nazionale slovacco nel salto triplo."}
{"id": "2553982", "revid": "287204", "url": "https://it.wikipedia.org/wiki?curid=2553982", "title": "Ray Chapman", "text": "\u00c8 stato il secondo giocatore della Major League Baseball a morire in seguito alle ferite riportate durante una partita; il primo fu Doc Powers nel 1909. Chapman fu colpito alla testa da una palla scagliata dal lanciatore dei New York Yankees Carl Mays.\nCarriera.\nEsord\u00ec nella Major League nel 1912 con la squadra di Cleveland che all'epoca si chiamava Cleveland Naps. Nel 1918 fu il leader dell'American League nella classifica dei punti segnati. Specialista del bunt, \u00e8 il sesto miglior giocatore di sempre per numero di bunt di sacrificio con 334. Fu anche molto valido nel gioco difensivo interpretando al meglio il suo ruolo di interbase. Nel 1917 stabil\u00ec un record di squadra di 52 basi rubate in una singola stagione, che resistette sino al 1980, quando fu battuto da Miguel Dilone con 61.\nL'incidente mortale.\nIl 16 agosto 1920 fu colpito alla testa durante il quinto inning dell'incontro tra i suoi Cleveland Indians e i New York Yankees da una palla lanciata da Carl Mays. Il rumore dell'impatto fu tale che il lanciatore degli Yankees credette di aver colpito la mazza dell'avversario e prosegu\u00ec nel gioco raccogliendo la palla e lanciandola verso la prima base per eliminare il corridore. Chapman mor\u00ec il giorno seguente alle 4.30 del mattino all'ospedale di New York e venne sepolto al Lakeview Cemetery di Cleveland, in Ohio.\nPer onorare la sua memoria i giocatori degli Indians indossarono il lutto al braccio nelle partite successive. Poco tempo dopo la sua scomparsa fu creata una placca di bronzo che ritraeva il giocatore con la dicitura \"He Lives in the Hearts of All Who Knew Him\" (Vive nei cuori di tutti quelli che lo conoscevano). La placca rest\u00f2 affissa per molti anni al League Park e in seguito fu spostata al Cleveland Municipal Stadium prima di essere smarrita durante il trasporto al Progressive Field. Nel 2007 la placca fu ritrovata ed ora \u00e8 esposta nel nuovo stadio."}
{"id": "2553985", "revid": "486946", "url": "https://it.wikipedia.org/wiki?curid=2553985", "title": "Mylock", "text": ""}
{"id": "2553986", "revid": "1702319", "url": "https://it.wikipedia.org/wiki?curid=2553986", "title": "Chiesa di Santo Stefano (Capriano)", "text": "La chiesa di Santo Stefano \u00e8 una chiesa di Capriano, frazione del comune di Briosco nella provincia di Monza e della Brianza.\nStoria.\nLa chiesa \u00e8 citata per la prima volta nel \"Liber Notitiae Sanctorum Mediolani\" di Goffredo da Bussero, compilato nel 1289, nel quale \u00e8 riportata come appartenente alla pieve di Agliate.\nLa parrocchia, dedicata a Santo Stefano Protomartire, esisteva gi\u00e0 nel 1564 (anno a cui risale il pi\u00f9 antico registro parrocchiale, quello dei battesimi), ma in qualit\u00e0 di \"mercenaria\" o \"sussidiaria\" della parrocchia di San Martino di Veduggio. non essendo dotata dei mezzi economici necessari al mantenimento di un sacerdote fisso. A quell'epoca, la cura delle anime era per lo pi\u00f9 esercitata dal parroco di Veduggio. Nelle parrocchie mercenarie il rettore, cio\u00e8 il parroco, veniva eletto da una assemblea dei capifamiglia ed era retribuito dalla comunit\u00e0 sulla base di accordi reciprocamente assunti. \nIl 1\u00ba settembre 1578 l'arcivescovo di Milano Carlo Borromeo vi fu in visita pastorale mentre erano in corso dei lavori di rifacimento, lasciando indicazioni per la rimozione della cappella allora esistente sul lato meridionale e la costruzione di un campanile e richiedendo che la chiesa fosse dotata dei paramenti sacri e di quanto necessario per la celebrazione del culto.\nIl 14 luglio 1608 il cardinale Federico Borromeo vi si rec\u00f2 anch'egli in visita, trovando la chiesa in condizioni ancora molto modeste e ancora priva di campanile. Nel 1660 viene eretta la cappella in onore di sant'Antonio da Padova.\nTra il 1724 ed il 1727 si ebbe un ampliamento della chiesa, con la costruzione del coro, di una nuova abside e dell'altare maggiore. Il 23 agosto 1804 la chiesa fu dichiarata ufficialmente chiesa parrocchiale. L'anno precedente era stato restaurato il campanile e delle campane, intervento ripetuto tra il 1826 e il 1828 con la sostituzione del complesso campanario e l'aggiunta di una campana.\nTra il 1831 e il 1832 il campanile fu dotato di un orologio e negli anni dal 1831 al 1835 la chiesa subisce un restauro generale: il progetto \u00e8 elaborato dall'architetto comasco Biagio Magistretti e cambia notevolmente il volto della chiesa. Del 1840- 41 sono gli affreschi con \"i quattro evangelisti\" ed \"il martirio di santo Stefano\", entrambe opere del pittore Giovanni Battista Airaghi. Nel 1842 venne costruito l'organo, opera di Adeodato Bossi di Bergamo. Segue tra il 1843 e il 1846 la ristrutturazione della torre campanaria, su progetto dell'ingegner Carlo Cereda. Nel decennio successivo venne spostato il cimitero, in precedenza situato accanto alla chiesa.\nil 5 maggio 1931, nel corso della sua visita pastorale, il cardinale Ildefonso Schuster, arcivescovo di Milano, consacr\u00f2 ufficialmente la chiesa di Capriano, fino ad allora solamente benedetta. La consacrazione \u00e8 ricordata in una targa presso l'altare di Sant'Antonio. Nel 1936 vennero aggiunte nuove decorazioni sia interne che esterne, alcune pitture furono rifatte mentre l'organo e la cantoria vennero ristrutturati. Tra il 1994 ed il 1995 si sono tenute opere di restauro, con una nuova pavimentazione e una radicale ristrutturazione dell'altare maggiore, solennemente riconsacrato il 16 luglio 1995 dal vicario episcopale monsignor Giovanni Giudici. Nel 1996 \u00e8 stato restaurato l'organo ottocentesco."}
{"id": "2553987", "revid": "729019", "url": "https://it.wikipedia.org/wiki?curid=2553987", "title": "Inesa Kravec'", "text": "Biografia.\nA seguito di un serio infortunio nel 1997 ha perso un'intera stagione di gare, anno che si va a sommare ai due anni e tre mesi in cui \u00e8 stata assente delle competizioni per squalifica. Nonostante questi 3 anni e 3 mesi di stop, la Kravec' \u00e8 riuscita ad aggiudicarsi medaglie in manifestazioni internazionali sia prima che dopo le soste, concludendo la sua carriera a 37 anni, alla fine della stagione 2003. Dopo aver scontato 3 mesi di squalifica per doping nel 1993 e due anni nel 2000, la Kravec' torna in pista, trentasettenne, si aggiudica l'argento ai Mondiali indoor di Birmingham nel 2003."}
{"id": "2553989", "revid": "88075269", "url": "https://it.wikipedia.org/wiki?curid=2553989", "title": "Gremio dei facchini", "text": ""}
{"id": "2553991", "revid": "247222", "url": "https://it.wikipedia.org/wiki?curid=2553991", "title": "Festivalbar 1981 (compilation)", "text": "Festivalbar 1981 \u00e8 una compilation di brani musicali famosi nel 1981, pubblicata nell'estate di quell'anno dalla Dischi Ricordi, in concomitanza con l'edizione omonima del Festivalbar.\nLa raccolta era disponibile in versione long playing e musicassetta, entrambe comprendenti due volumi."}
{"id": "2553993", "revid": "1924342", "url": "https://it.wikipedia.org/wiki?curid=2553993", "title": "Bill Kaulitz", "text": " \u00c8 nato dieci minuti dopo il fratello gemello Tom Kaulitz.\nBiografia.\nInfanzia e vita attuale.\nNato a Lipsia, all'epoca Germania Est, i genitori di Bill divorziarono quando lui ed il suo gemello Tom avevano solo sei anni. Sua madre si fidanz\u00f2 poi con un altro uomo, Gordon Tr\u00fcmper, per poi sposarsi nel 2009. Quest'ultimo, ex polistrumentista di un gruppo rock, trasmise a lui e a suo fratello l'amore per la musica avviandoli ad intraprendere una carriera in questo ambito.\nBill Kaulitz ha passato la sua infanzia a Loitsche, nelle vicinanze di Magdeburgo, e in seguito, quando lui e gli altri componenti del gruppo si dedicavano alla registrazione viveva ad Amburgo con il gemello Tom, il batterista Gustav Sch\u00e4fer e il bassista Georg Listing nell'abitazione situata all'interno dello studio di registrazione. Lui ed il fratello soffrirono particolarmente la vita nel piccolo paesino tedesco, anche perch\u00e9 Bill era spesso vittima di bullismo a scuola ed a causa del suo \"look\" particolare, con piercing, capelli tinti e trucco nero, alcuni professori si erano perfino rifiutati di fargli lezione.\nNel 2010 \u00e8 stato eletto dalla PETA vegetariano pi\u00f9 sexy dell'anno tra gli europei, ricevendo molti pi\u00f9 voti del gemello Tom, anch'egli vegetariano. A fine 2010 si \u00e8 trasferito, per motivi di sicurezza e per registrare con la Cherrytree Records, a Los Angeles, dove vive tuttora con il gemello. Nel maggio 2016 col nome d'arte Billy esce il suo primo extended play da solista \"I'm Not OK\", anticipato dal primo singolo intitolato \"Love Don't Break Me\".\nCon i Tokio Hotel.\nGi\u00e0 all'et\u00e0 di 10 anni i fratelli cominciarono ad esibirsi nella cittadina di Loitsche con il nome di Black Question Mark. La prima canzone a cui ha dato vita s'intitola \"Leb die Sekunde\" (\"Vivi il secondo\"), presente nel loro album di debutto, \"Schrei\". Dopo l'incontro con i loro due amici Gustav Sch\u00e4fer (batterista) e Georg Listing (bassista) in uno dei loro show, questi decisero di entrare a far parte della band. Bill decise di comune accordo con il gemello Tom (chitarrista) di dare vita ai \"Devilish\" nel 2001, che dopo tre anni mutarono in \"Tokio Hotel\", sotto etichetta Universal Music.\nNel 2003, Bill partecip\u00f2 alla trasmissione televisiva \"Star Search\", ma si classific\u00f2 al secondo posto, tra i disaccordi del pubblico sulla vincita di Oliver Bruton, cantando \"It's Raining Men\". Proprio in questa situazione venne notato dal produttore Peter Hoffman che decise di mettere sotto contratto della Sony BMG (che verr\u00e0 poi sostituita dalla Universal Music) la band dopo che essa aveva presentato le loro canzoni. Sar\u00e0 la canzone \"Durch den Monsun\" (\"Monsoon\", nella versione in lingua inglese) a farli conoscere in tutta Europa, raggiungendo le vette di tutte le classifiche a livello europeo e vincendo numerosi dischi di platino e d'oro tra Germania, Austria, Svizzera, Francia e Italia, nell'estate del 2007.\nIn seguito a questo successo, i Tokio Hotel intrapresero un tour mondiale, che per\u00f2 venne momentaneamente interrotto nel marzo del 2008 a causa di una cisti alle corde vocali di Bill. Il cantante fu sottoposto ad un'asportazione chirurgica, che tuttavia non ha compromesso le sue capacit\u00e0 vocali. Il tour \u00e8 stato ripreso durante l'estate 2008 con il \"1000 Hotels Tour\", che ha toccato tutte le citt\u00e0 in cui si dovevano tenere i concerti precedentemente annullati.\nIl 2 ottobre 2009 \u00e8 uscito un nuovo album dei Tokio Hotel \"Humanoid\", realizzato in versione inglese e tedesca. Il primo singolo ad essere pubblicato \u00e8 stato \"Automatic/Automatisch\" uscito il 18 settembre 2009 di cui \u00e8 stato realizzato il videoclip. Il secondo singolo ad essere stato estratto \u00e8 \"World Behind My Wall/Lass Uns Laufen\", anche questo accompagnato da un videoclip ufficiale. Agli inizi del 2010 \u00e8 partito il tour della band, che prevedeva spettacoli in trentadue citt\u00e0 europee tra cui quattro in Italia: Torino, Milano, Padova e infine Roma. Il nome del tour \u00e8 \"Welcome to Humanoid City Tour\". Nell'estate del 2010 \u00e8 stata poi pubblicata la registrazione video e audio della data milanese.\nLa cura degli outfit del tour \u00e8 stata affidata alla casa di moda Dsquared\u00b2 per la quale il cantante ha sfilato durante la settimana della moda a Milano.\nConclusasi la tourn\u00e9e europea, il gruppo si \u00e8 lanciato alla conquista del territorio asiatico esibendosi in localit\u00e0 come Taiwan con piccoli assaggi del tour europeo o \"acoustic session\". Nel dicembre del 2010 sono finalmente sbarcati a Tokyo dedicandosi al \"fandom\" giapponese e pubblicando nel solo Giappone un album, \"Darkside of the Sun\", con le migliori Hits del gruppo. Nello stesso periodo \u00e8 stato pubblicato su scala mondiale un \"Best Of\" della band in versione tedesca ed inglese accompagnato da due canzoni mai pubblicate prima \"Hurricanes and Suns\" (2009) e \"M\u00e4dchen aus dem All\" (2003). Dopo quest'ultima pubblicazione l'intero gruppo si \u00e8 ritirato dalla scena per dedicarsi all'incisione del nuovo album, concedendo rare apparizioni come quelle ai Muz-TV in Russia e ad un evento di beneficenza per il sostegno delle vittime del terremoto in Giappone organizzato da MTV."}
{"id": "2553999", "revid": "86343", "url": "https://it.wikipedia.org/wiki?curid=2553999", "title": "Carnevale di Borgosesia", "text": "Il Carnevale di Borgosesia \u00e8 uno dei pi\u00f9 antichi della Valsesia, dato che la prima manifestazione venne organizzata nel 1854.\nLa manifestazione.\nIl primo carnevale ufficiale di Borgosesia venne organizzato nel 1854 e da allora prosegue, sia pure dopo alterne vicende, ancor oggi.\nSi tratta in effetti di uno dei carnevali \"storici\" italiani, prolungandosi per un arco di 3-4 settimane con manifestazioni gastronomiche e balli in maschera, giornate dedicate ai bambini e, soprattutto, con tre sfilate di carri allegorici che animano il centro cittadino per tre domeniche successive.\nLe maschere del paese sono molteplici e nate in epoche diverse, ma le principali sono certamente \"Peru Magunella\" e \"Gin Fiamm\u00e0a:\" una sorta di \"capi spirituali\" del carnevale della citt\u00e0, la quale durante le manifestazioni viene chiamata Magunopoli.\nL'intera organizzazione di tali eventi sono affidati ad un apposito comitato che porta avanti da oltre un secolo questa tradizione.\nIl mercu sc\u00fbrot.\nNell'ambito delle manifestazioni carnevalesche, merita una particolare citazione un evento unico in Europa: il cosiddetto Mercu Sc\u00fbrot (letteralmente in lingua piemontese \"Mercoled\u00ec oscuro\"), ovvero il Mercoled\u00ec delle Ceneri.\nMentre tutti gli altri carnevali di rito romano terminano con il Marted\u00ec grasso, il carnevale borgosesiano vive il suo atto conclusivo nel primo giorno di Quaresima, per inscenare con un lungo corteo una sorta di funerale del carnevale stesso.\nSecondo la tradizione, la manifestazione ha avuto origine nello stesso anno in cui \u00e8 stato organizzato il primo carnevale di Borgosesia: al termine della manifestazione un gruppo di dirigenti e tecnici tedeschi residenti ad Aranco, impegnati in un lanificio fondato pochi anni prima dai fratelli milanesi Antongini e dall'alsaziano Chumachen, primo nucleo della futura \"Manifattura Lane Borgosesia\", non si rassegnarono alla fine delle feste e decisero, capitanati da tale Bomen, la mattina del Mercoled\u00ec delle Ceneri, di celebrare il funerale del carnevale.\nApprestarono quindi una finta bara su un carro e, seguendo il carro vestiti con gli abiti eleganti usati all'epoca in simili circostanze (solitamente un \"frac\"), improvvisarono un corteo funebre per il paese, con \"opportune\" soste in tutte le osterie incontrate sul percorso.\nAncor oggi i partecipanti si ritrovano la mattina del Mercoled\u00ec delle Ceneri vestiti di tutto punto: frac, gala (un grosso farfallino bianco di garza), cilindro e mantella. Accessorio indispensabile \u00e8 il \"cass\u00f9\", un mestolo di legno utilizzato per bere il vino che viene distribuito in apposite postazioni dislocate lungo il percorso del corteo. Dopo il pranzo (spesso a base di \"fagiolate\"), i \"cilindrati \" (cos\u00ec vengono definiti i partecipanti alla manifestazione) iniziano un giro della citt\u00e0 che si conclude soltanto a sera inoltrata con la lettura del \"Testamento\" del \"Peru Magunella\", maschera cittadina, il rogo propiziatorio del pupazzo che raffigura la maschera ed uno spettacolo di fuochi artificiali.\nTuttavia a causa della crisi si \u00e8 dovuto attuare un taglio dei costi, che ha visto il rito dei fuochi artificiali ridimensionarsi: fino al 2011 essi consistevano infatti a dei fuochi di tipo \"piromusicali\", cio\u00e8 uno spettacolo pirotecnico a ritmo di una musica di sottofondo, in cui 5 brani si alternavano dando alla manifestazione un maestoso spettacolo finale invidiabile da quasi tutte le manifestazioni carnevalesche. L'edizione 2012 \u00e8 stata la prima caratterizzata da uno spettacolo pirotecnico, quindi privo della base musicale. L'edizione 2013 si \u00e8 chiusa con il testamento del Peru, senza nessuno spettacolo pirotecnico. La scelta \u00e8 stata aspramente criticata dai partecipanti tanto che dal 2014 si \u00e8 ripresa l'usanza dei fuochi artificiali.\n\u00c8 uso comune scrivere \"mercu sc\u00fbrot\" e anche gli stendardi ufficiali usano questa dicitura anche se il dizionario del dialetto Valsesiano del Tonetti scrive mercu scurott senza accenti e con la doppia T finale, visto come si pronuncia e come viene scritto nel dizionario pare che il modo pi\u00f9 corretto sia \"mercu sc\u00fbrott\" ma trattandosi di dialetto non vi \u00e8 assoluta certezza."}
{"id": "2554009", "revid": "3115", "url": "https://it.wikipedia.org/wiki?curid=2554009", "title": "Pierre Jaccoud", "text": "Venne condannato per omicidio, anche se non c'era nessuna prova. \u00c8 uno dei pochi casi di errore giudiziario della storia svizzera.\nHa iniziato a lavorare nell'ufficio di suo padre e in seguito divenne un partner dello studio. Tra il 1953 ed il 1954 fu presidente della Camera degli avvocati di Ginevra. Fu l'avvocato divorzista di Ali Khan nel procedimento di divorzio da Rita Hayworth. Fu anche l'avvocato di numerose imprese straniere con sedi e filiali in Svizzera. Fu anche membro del Gran Consiglio di Ginevra e detenne importanti posizioni politiche. Era sposato con due figlie e un figlio. Vittima della giustizia svizzera, dopo molti anni di carcere, Jaccoud ha continuato a proclamare la sua innocenza."}
{"id": "2554018", "revid": "2091899", "url": "https://it.wikipedia.org/wiki?curid=2554018", "title": "Arturo Marescalchi", "text": "Biografia.\nArturo Marescalchi svolgendo successivamente la sua attivit\u00e0 a Bordeaux e a Parendo. Nel 1892 torn\u00f2 a Conegliano perch\u00e9 aveva ricevuto .\nSuccessivamente fond\u00f2 sempre a Conegliano l'Associazione Enotecnica Italiani e il periodico \"L'Enotecnico\", oggi conosciuto come \"L'Enologo\". \nVenne eletto per quattro volte deputato e venne nominato sottosegretario al Ministero dell'Agricoltura. Fu nominato Senatore del Regno d'Italia il 1\u00ba marzo 1934."}
{"id": "2554022", "revid": "1149807", "url": "https://it.wikipedia.org/wiki?curid=2554022", "title": "Armadillomon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Armadillomon\" \u00e8 il nome che condividono tutti i membri di questa particolare specie Digimon. Ci sono numerosi Armadillomon diversi che appaiono in varie serie anime e manga di Digimon.\nL'apparizione pi\u00f9 conosciuta di Armadillomon \u00e8 quella nell'anime \"Digimon Adventure 02\" come Digimon partner di Cody Hida.\nL'Armadillomon di \"Digimon Adventure 02\" appare anche in tutti i film relativi alla serie.\n\u00c8 un Digimon mammifero, molto somigliante, come indica il nome stesso, ad un armadillo.\nArmadillomon \u00e8 doppiato in giapponese da Megumi Urawa e in italiano da Roberto Stocchi in \"Adventure 02\" e da Francesco Meoni nel film.\nAspetto e caratteristiche.\nIl nome \"Armadillomon\" deriva parzialmente dalla parola inglese o di origine latina e italiana \"armadillo\" e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Armadillomon\", quindi, significa \"mostro simile ad un armadillo\".\nArmadillomon \u00e8 di colore giallo e ha quattro zampe che terminano con tre artigli grigi. Ha due grosse orecchie, occhi verdi, naso nero, guscio arancione e ventre di color blu notte.\nMisura circa 60 centimetri di lunghezza. Presenta inoltre una piccola coda con numerose placche allineate su di essa e dei segni rossi sulla fronte.\nLa personalit\u00e0 allegra e spensierata di Armadillomon risulta spesso in contrasto con la natura seria e riflessiva del suo partner umano Cody. Tuttavia, pu\u00f2 diventare spietato se qualcuno o qualcosa lo fa infuriare.\nApparizioni.\nArmadillomon \u00e8 un personaggio principale di \"Adventure 02\" ed appare anche nei due film dedicati alla serie: \"Digimon Hurricane Touchdown!!/Supreme Evolution!! The Golden Digimentals\" e \"Diaboromon Strikes Back!\".\nArmadillomon, cos\u00ec come Veemon e Hawkmon, \u00e8 un Digimon proveniente dall'antichit\u00e0 e che era stato sigillato dal Digimon Supremo Azulongmon per essere risvegliato in tempi di crisi. Armadillomon viene liberato nel secondo episodio di \"Adventure 02\", \"L'apertura del Digivarco\", quando Cody solleva il Digiuovo della Conoscenza.\nDurante \"Adventure 02\", Armadillomon guadagna l'abilit\u00e0 di assumere due diverse forme di livello armor - una da ogni Digiuovo posseduto dal suo partner umano Cody. Dopo la sconfitta dell'Imperatore Digimon, la forma naturale di livello campione di Armadillomon, Ankylomon, viene sbloccata, cos\u00ec come, poco dopo, l'abilit\u00e0 della DNAdigievoluzione con Angemon.\nAltre forme.\nIl nome \"Armadillomon\" si riferisce solo alla forma di livello intermedio di questo Digimon. Durante la serie, Armadillomon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nArmadillomon raggiunge anche una terza Armordigievoluzione, Pteramon, che avviene grazie al potere del Digiuovo dell'Amore di Yolei, ma appare solo in uno dei Drama-CD dedicati ad \"Adventure 02\".\nTsubumon.\nTsubumon (\u30c4\u30d6\u30e2\u30f3) \u00e8 la forma al livello primario di Armadillomon. Il nome \"Tsubumon\" deriva dalla parola giapponese \"tsubu\", che significa \"granello\" o \"goccia\". Tsubumon \u00e8 un Digimon giallo chiaro di forma sferica con un'appendice, molto simile ad un ciuffo di capelli, che si diparte dalla sua testa. Ha occhi neri, gote rosa ed un dente che sporge dal suo muso.\nTsubumon appare spesso quando Armadillomon dedigievolve da Shakkoumon prima di ricevere il potere del Digicuore Iridescente di Azulongmon.\nUpamon.\nUpamon (\u30a6\u30d1\u30e2\u30f3) \u00e8 la forma al livello primo stadio di Armadillomon. Il nome \"Upamon\" deriva dalla parola nahuatl \"upa\", che si riferisce ad un giovane axolotl (un tipo di salamandra). Il Digimon ha sempre forma sferica, ma \u00e8 pi\u00f9 grande di Tsubumon e presenta le grosse orecchie tipiche di Armadillomon. Ha occhi neri.\nArmadillomon dedigievolve in questa forma quando torna nel mondo reale con Cody.\nAnkylomon.\nAnkylomon (\u30a2\u30f3\u30ad\u30ed\u30e2\u30f3) \u00e8 la Digievoluzione al livello campione di Armadillomon. Il nome \"Ankylomon\" deriva da un dinosauro, l'Anchilosauro (\"Ankylosaurus\"). Ankylomon assomiglia molto ad Armadillomon per caratteristiche fisiche, che per\u00f2 sono molto pi\u00f9 sviluppate. Il suo guscio \u00e8 pi\u00f9 duro e composto da placche, con una sviluppata osteoderma sulla sommit\u00e0 e sui lati del guscio stesso. Intorno alle sue zampe ci sono ora anelli chiodati e la coda stessa, anch'essa con superficie osteodermica, termina con una mazza chiodata. Infine, la sua testa \u00e8 coperta ora da un elmetto, dal quale fuoriescono alcuni spuntoni.\nArmadillomon digievolve Ankylomon la prima volta per proteggere Cody da un Thunderballmon, che i Digiprescelti incontrano durante i loro tentativi di ricostruzione di Digiworld dopo tutti i danni causati dall'Imperatore Digimon. Da allora, Ankylomon diventa la forma pi\u00f9 usata da Armadillomon. Successivamente, durante la battaglia dei Digiprescelti contro BlackWarGreymon, Ankylomon riesce a DNAdigievolvere con Angemon e a formare Shakkoumon, che \u00e8 il primo a riuscire ad infliggere dei danni reali a BlackWarGreymon, un Digimon di livello mega.\nDigmon.\nDigmon (\u30c7\u30a3\u30b0\u30e2\u30f3), \"la Conoscenza Profonda\" (\"la Vibrazione della Potenza\" in \"Digimon - Il film\"), \u00e8 la forma che Armadillomon assume quando armordigievolve usando il Digiuovo della Conoscenza. Il nome \"Digmon\" deriva dalla parola inglese \"dig\", che significa \"fossa\" ed allude al fatto che Digmon sia un Digimon scavatore.\nDigmon \u00e8 un tributo a Tentomon e alle sue Digievoluzioni (Kabuterimon e MegaKabuterimon).\nArmadillomon armordigievolve Digmon per la prima volta nel giorno della sua liberazione, nell'episodio \"L'apertura del Digivarco\", quando l'Imperatore Digimon rapisce Davis. La brama di Conoscenza e di capire i misteri della vita di Cody evoca il potere delle Digiuova, permettendo ad Armadillomon di armordigievolvere Digmon. Da quel momento, Armadillomon diviene un guerriero di valore durante il regno del terrore dell'Imperatore Digimon.\nDopo che Ken rinuncia al suo alter ego malvagio, Armadillomon guadagna l'abilit\u00e0 di raggiungere la sua forma naturale al livello campione, Ankylomon. Ankylomon prende quindi il ruolo di forma primaria di combattimento di Armadillomon e Digmon compare solo qualche altra volta.\nDigmon fa la sua ultima apparizione nell'ultimo episodio di \"Adventure 02\", \"Digiworld, dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Armadillomon riesce a digievolvere contemporaneamente in tutte le forme guadagnate fino a quel momento.\nSubmarimon.\nSubmarimon (\u30b5\u30d6\u30de\u30ea\u30e2\u30f3), \"la Completa Affidabilit\u00e0\", \u00e8 la forma che Armadillomon assume quando armordigievolve usando il Digiuovo dell'Affidabilit\u00e0. Il nome \"Submarimon\" deriva dalla parola inglese \"submarine\", che significa \"sottomarino\".\nSubmarimon \u00e8 un tributo a Gomamon e alle sue Digievoluzioni (Ikkakumon e Zudomon).\nArmadillomon armordigievolve Submarimon la prima volta quando il gruppo trova il Digiuovo dell'Affidabilit\u00e0, che si rivela durante la loro prigionia all'interno di una piattaforma petrolifera di terra mentre sono sotto attacco da parte di un MegaSeadramon soggiogato dalla Spirale del Male. Cody \u00e8 costretto a dire una bugia per permettere a Joe di uscire da scuola ed aiutare i suoi amici. Ci\u00f2 provoca in lui una grossa crisi interiore, che per\u00f2 si risolve quando Joe gli fa notare che la sua \u00e8 una bugia a fin di bene, che ha permesso di salvare nove vite. Cody prende il Digiuovo dell'Affidabilit\u00e0, che gli altri ragazzi nel frattempo avevano trovato, usando il potere delle Digiuova e permettendo ad Armadillomon di armordigievolvere Submarimon.\nDopo che Ken rinuncia al suo alter ego malvagio, Armadillomon guadagna l'abilit\u00e0 di raggiungere la sua forma naturale al livello campione, Ankylomon. Ankylomon prende quindi il ruolo di forma primaria di combattimento di Armadillomon e Submarimon compare solo qualche altra volta.\nSubmarimon fa la sua ultima apparizione nell'ultimo episodio di \"Adventure 02\", \"Digiworld, dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Armadillomon riesce a digievolvere contemporaneamente in tutte le forme guadagnate fino a quel momento.\nShakkoumon.\nShakkoumon (\u30b7\u30e3\u30c3\u30b3\u30a6\u30e2\u30f3) \u00e8 un Digimon mutante di livello evoluto che \u00e8 la DNAdigievoluzione di Ankylomon e Angemon, combinando le caratteristiche di un Digisauro con quelli di un Digimon angelo. La sua forma ed il suo nome sono basati sugli Shak\u014dkidog\u016b.\nShakkoumon si forma per la prima volta in \"L'ultima Pietra Sacra\", quando i Digiprescelti stanno per affrontare BlackWarGreymon in un disperato tentativo di proteggere l'ultima Pietra Sacra. Sia Cody che TK sanno bene che non possono permettere al Digimon artificiale di distruggere tutto, nonostante le sue ragioni. I loro Digimon partner, Ankylomon e Angemon, riescono quindi a DNAdigievolvere, formando Shakkoumon, che inizia a combattere contro BlackWarGreymon insieme a Paildramon e Silphymon.\nAccoglienza.\nMegan Peters di Comic Book Resources ha considerato Armadillomon come il sesto miglior Digimon partner. Secondo WatchMojo, Shakkoumon \u00e8 il decimo miglior Digimon nato da una fusione. Coby Greif di CBR ha considerato Submarimon e Digmon rispettivamente come la decima e la sesta miglior armor digievoluzione."}
{"id": "2554024", "revid": "913245", "url": "https://it.wikipedia.org/wiki?curid=2554024", "title": "Irina Mele\u0161ina", "text": "Nel 2003 ha conquistato la medaglia d'oro alle Universiadi, l'anno successivo si \u00e8 aggiudicata la medaglia d'argento alle Olimpiadi di Atene.\nNel 2005 non ha partecipato ai campionati mondiali di Helsinki nonostante si fosse qualificata per la competizione. Nel 2006 ha temporaneamente abbandonato l'attivit\u00e0 sportiva a causa della gravidanza.\nNel 2007 ha ripreso l'attivit\u00e0 agonistica e l'anno successivo si \u00e8 classificata terza ai mondiali indoor di Valencia."}
{"id": "2554025", "revid": "339392", "url": "https://it.wikipedia.org/wiki?curid=2554025", "title": "Irina Simagina", "text": ""}
{"id": "2554027", "revid": "37401", "url": "https://it.wikipedia.org/wiki?curid=2554027", "title": "Il male (Tommaso d'Aquino)", "text": ""}
{"id": "2554029", "revid": "1543377", "url": "https://it.wikipedia.org/wiki?curid=2554029", "title": "Keystone Cops", "text": "I Keystone Cops, spesso scritti anche Keystone Kops, erano un gruppo di poliziotti maldestri protagonisti di una serie di commedie agli inizi degli anni 1900, durante l'era del cinema muto. Esponenti del genere \"slapstick\", divennero celebri per le loro scene di inseguimento.\nStoria.\nNati da un'idea dell'attore Hank Mann, i personaggi interpretarono dal 1912 al 1917 una serie di film prodotti da Mack Sennett, direttore della Keystone Pictures Studio. Il loro film di debutto fu \"Hoffmeyer's Legacy\" (1912), ma raggiunsero la popolarit\u00e0 con il successivo \"Bangville Police\" (1913) in cui recit\u00f2 anche Mabel Normand. I Keystone Cops originali erano sette ed erano impersonati da George Jeske, Bobby Dunn, Mack Riley, Charles Avery, Slim Summerville, Edgar Kennedy e Hank Mann. A partire dal 1914 i Keystone Cops vennero utilizzati in ruoli secondari di supporto ad attori quali Charlie Chaplin, Fatty Arbuckle, Mabel Normand e Marie Dressler: comparvero tra l'altro nel primo lungometraggio di Sennet, \"Il fortunoso romanzo di Tillie\" (1914), e in \"Charlot giornalista\" (1914), che segn\u00f2 la prima apparizione sullo schermo di Chaplin.\nNel 2010, durante un'asta di antiquariato, venne scoperta in Michigan la pellicola del film perduto \"A Thief Catcher\" (1914), in cui Charlie Chaplin interpret\u00f2 uno dei Keystone Cops.\nRivisitazioni e riferimenti.\nDurante gli anni 1920 Mack Sennett continu\u00f2 a riproporre occasionalmente i Keystone Cops. Con l'arrivo del cinema sonoro la popolarit\u00e0 dei Keystone Cops and\u00f2 in declino. Nel 1935 il regista Ralph Staub ricre\u00f2 il gruppo di poliziotti imbranati per la sua commedia corta \"Keystone Hotel\", distribuito dalla Warner Bros. In seguito Buster Keaton, nel film \"Hollywood Cavalcade\" (1939), fu protagonista di una scena di inseguimento in stile Keystone Cops. In \"Abbott and Costello Meet the Keystone Kops\" (1955) \u00e8 presente una lunga scena di inseguimento che vede impegnati un gruppo di stuntman nei panni dei poliziotti di Sennett (lo stesso Sennett interpreta se stesso in un cameo e nel cast compaiono anche i due \"Keystone Cops\" Heinie Conklin e Hank Mann). Un altro riferimento, con un classico inseguimento in automobile, compare in \"L'ultima follia di Mel Brooks\" (1976).\nKeystone Cops nella cultura di massa.\nNella cultura anglosassone, quando un gruppo di persone tende a commettere errori grossolani, in particolare in seguito a un'attivit\u00e0 frenetica o per mancanza di coordinamento fra loro, si usa ricorrere al paragone con i Keystone Cops per evidenziare la loro inadeguatezza. Ad esempio il senatore Joe Lieberman, criticando il Dipartimento della Sicurezza Interna degli Stati Uniti d'America per la sua risposta all'uragano Katrina, affermava come i soccorritori diretti da Michael Chertoff \"correvano intorno come i Keystone Kops, incerti su cosa avrebbero dovuto fare o incerti su come farlo.\" Un altro esempio \u00e8 costituito dal rapporto del National Transportation Safety Board del 2012 sulle azioni intraprese dalla compagnia energetica canadese Enbridge dopo lo sversamento di milioni di litri di petrolio nel fiume Kalamazoo in Michigan nel luglio 2010, paragonando la gestione dello sversamento da parte della compagnia ai Keystone Cops.\nAltri media.\nNel 1983 usc\u00ec il videogioco \"Keystone Kapers\", prodotto da Activision e ispirato ai Keystone Cops, disponibile per computer Atari 2600, 5200 e successivamente anche per ColecoVision. Il giocatore, nei panni dell'ufficiale Kelly, si trova impegnato all'inseguimento del ladro Harry all'interno di un centro commerciale. Anche nel videogioco \"Hollywood or Bust\" del 1986 gli avversari sono ispirati ai Keystone Cops."}
{"id": "2554032", "revid": "253269", "url": "https://it.wikipedia.org/wiki?curid=2554032", "title": "Robert Conrad", "text": "Biografia.\n\u00c8 ricordato principalmente come James T. West, l'affascinante agente segreto della serie televisiva della CBS \"Selvaggio West\" (1965-1969), che, col suo amico e assistente Artemus (\"Arty\") Gordon, interpretato da Ross Martin, si trovava a risolvere casi ingarbugliati e pericolosi, non in giro per il mondo come il pi\u00f9 famoso Agente 007, ma in ambiente prettamente \"western\".\nAltro ruolo da protagonista fu quello di Thomas Remington Sloane nella serie \"Un uomo chiamato Sloane\" (1979).\nL'attore si spos\u00f2 due volte, ebbe ben nove figli e visse in California."}
{"id": "2554065", "revid": "253269", "url": "https://it.wikipedia.org/wiki?curid=2554065", "title": "Robert Diamond", "text": "Biografia.\nNato a Los Angeles nel 1943, cominci\u00f2 a recitare come attore bambino in piccole parti fin dal 1952. La popolarit\u00e0 arriv\u00f2 nel 1955, quando fu scelto per interpretare il ruolo di Joey Newton, l'orfanello amico di Furia, lo stallone nero, nei 116 episodi della serie televisiva omonima tra il 1955 e il 1960.\nContinu\u00f2 ad essere attivo alla televisione americana fino alla met\u00e0 degli anni settanta e solo occasionalmente anche negli anni ottanta e novanta, avendo intrapreso la professione di avvocato."}
{"id": "2554080", "revid": "1989570", "url": "https://it.wikipedia.org/wiki?curid=2554080", "title": "Alberto Simone", "text": "Biografia.\nLaureatosi alla Sapienza - Universit\u00e0 di Roma in Psicologia, dal 1984 \u00e8 entrato nel mondo delle pubblicit\u00e0 come regista e creativo, firmando molte campagne di successo (tra i suoi clienti: Renault, Greenpeace, Legambiente, Conferenza Episcopale Italiana, Presidenza del Consiglio dei ministri, Alitalia, Nivea, Grigio Perla, Rizzoli e Bose).\nNel 1993 ha diretto il cortometraggio \"La scala poggiata alla luna\", che ha avuto una candidatura da parte di Nanni Moretti alla prima edizione del Sacher Festival, ottenendo la Sacher d'argento. Sulla scorta del successo di questo corto-documentario, che attingeva alla sua esperienza di psicologo e psicoterapeuta, nel 1994 ha diretto il suo primo lungometraggio, \"Colpo di luna\", che tratta anche il tema del disagio psichico. Il film, prodotto dalla Dauphin Film Company, da lui fondata con la moglie Roberta Manfredi vede, tra gli altri interpreti, la presenza di Nino Manfredi, suo suocero. \"Colpo di luna\" ha avuto una menzione d'onore al Festival di Berlino del 1995, dove era presente come unico film italiano (si tratta in realt\u00e0 di una coproduzione Italia-Paesi Bassi-Francia) in concorso quell'anno.\nSempre per quella regia, Simone ha ottenuto la candidatura al David di Donatello come miglior regista esordiente e il Globo d'oro alla miglior opera prima assegnato dalla stampa estera.\nAlberto Simone ha, poi, iniziato una proficua collaborazione per la RAI, per la quale ha diretto, scritto e prodotto varie \"fiction\" televisive. Tra i migliori successi: \"Linda e il brigadiere\" (1996-1999), \"Una storia qualunque\" (2000) e \"Le ragioni del cuore\" (2001).\nNel 2002 ha diretto \"Un difetto di famiglia,\" che \u00e8 stato premiato per la migliore sceneggiatura sia con la Grolla d'oro (2003) che con la Ninfa d'oro a Montecarlo. Nel 2005 ha scritto, diretto e prodotto \"Una famiglia in giallo,\" ottenendo il premio come miglior regista al Festival di Salerno. Nel 2008 ha scritto e diretto \"In nome del figlio,\" conseguendo il premio come migliore sceneggiatura al Roma Fiction Fest. Nel 2009, sempre per la RAI, ha firmato la serie di successo \"Il commissario Manara\".\nHa quindi scritto e diretto il documentario biografico \"Meeting the Master - Sri Sri Ravi Shankar\", girato in India, per il quale ha composto anche le musiche."}
{"id": "2554081", "revid": "767487", "url": "https://it.wikipedia.org/wiki?curid=2554081", "title": "Mbini", "text": "Mbini \u00e8 una citt\u00e0 della Guinea Equatoriale. Si trova nella Provincia Litorale e ha 10.000 abitanti.\nLa citt\u00e0 sorge alla foce del Rio Mbini, al centro della costa del Rio Muni, la Guinea Equatoriale continentale, affacciandosi sul Golfo di Guinea.\nLa porta d'accesso alla regione costiera di Rio Muni e i canali tortuosi del possente fiume Benito - il pi\u00f9 lungo del paese - la citt\u00e0 sul lato dell'oceano di Mbini vanta alcune splendide vedute sugli estuari che sfociano nell'Atlantico.\n\u00c8 una citt\u00e0 di pescatori marini e fluviali, \u00e8 forse uno dei posti migliori per assaggiare i famosi frutti di mare della Guinea Equatoriale.\nC'\u00e8 anche un hotel-resort per rilassarsi, una fila di polverose, spiagge sabbiose, e alcuni grandi panorami. \nSolo nelle giornate limpide si scorge il profilo del Monte Alen, in lontananza."}
{"id": "2554082", "revid": "767487", "url": "https://it.wikipedia.org/wiki?curid=2554082", "title": "Machinda", "text": "Machinda \u00e8 una citt\u00e0 della Guinea Equatoriale. Si trova nella Provincia Litorale e ha 2.897 abitanti (2005)."}
{"id": "2554083", "revid": "110157", "url": "https://it.wikipedia.org/wiki?curid=2554083", "title": "Cogo", "text": "Cogo (o Kogo, conosciuta in epoca coloniale come Puerto Iradier) \u00e8 una citt\u00e0 della Guinea Equatoriale. Si trova nella Provincia Litorale.\n\u00c8 situata ad est di Acalayong, sopra l'estuario del R\u00edo Muni, nella parte continentale del Paese. \u00c8 un ottimo punto di partenza per le escursioni alle isole Elobey e Corisco.\nLa localit\u00e0 \u00e8 conosciuta per le sue rovine di architettura coloniale, epoca in cui la citt\u00e0 era chiamata Puerto Iradier.\nCircondata dalle vaste zone umide verdi del fiume Muni, dalle fasce apparentemente infinite di mangrovie selvatiche e da alcuni dei luoghi di birdwatching meno conosciuti dell'Africa occidentale, la citt\u00e0 peninsulare di Cogo si protende nell'Oceano Atlantico sul bordo estremo meridionale dell'Equatoriale costa della Guinea."}
{"id": "2554084", "revid": "1216132", "url": "https://it.wikipedia.org/wiki?curid=2554084", "title": "Bitica", "text": "Bitica (o Bitika) \u00e8 una citt\u00e0 della Guinea Equatoriale. Si trova nella Provincia Litorale, nella parte continentale del paese, e ha 1.464 abitanti."}
{"id": "2554085", "revid": "17815", "url": "https://it.wikipedia.org/wiki?curid=2554085", "title": "Bitika", "text": ""}
{"id": "2554086", "revid": "287204", "url": "https://it.wikipedia.org/wiki?curid=2554086", "title": "A\u00f1isoc", "text": "A\u00f1isoc (o A\u00f1isok) \u00e8 una citt\u00e0 della Guinea Equatoriale. Si trova nella regione di Mbini, Provincia Wele-Nzas, nella parte centro nord-orientale della regione continentale del paese. Nel 2005 contava 10.191 abitanti, nel 2008, 16.600 e nel 2011 40.400.\nFu l'ultima citt\u00e0 fondata dagli spagnoli su un villaggio con lo stesso nome, nel decennio 1940 prima dell'indipendenza della Guinea Equatoriale nell'anno 1968. Durante l'era coloniale era denominata Valladolid dei Bimbiles.\nSebbene la predominanza linguistica sia lo spagnolo, si parla anche l\u2019\"argilla\"."}
{"id": "2554087", "revid": "17815", "url": "https://it.wikipedia.org/wiki?curid=2554087", "title": "A\u00f1isok", "text": ""}
{"id": "2554088", "revid": "1216132", "url": "https://it.wikipedia.org/wiki?curid=2554088", "title": "Acurenam", "text": "Acurenam (o Akurenam) \u00e8 una citt\u00e0 della Guinea Equatoriale. Si trova nella Provincia Centro Sud e ha 2.736 abitanti."}
{"id": "2554089", "revid": "17815", "url": "https://it.wikipedia.org/wiki?curid=2554089", "title": "Akurenam", "text": ""}
{"id": "2554090", "revid": "1216132", "url": "https://it.wikipedia.org/wiki?curid=2554090", "title": "Aconibe", "text": "Aconibe (o Akonibe) \u00e8 una citt\u00e0 della Guinea Equatoriale. Si trova nella Provincia Wele-Nzas, nella parte continentale del paese, e ha 11.192 abitanti."}
{"id": "2554091", "revid": "17815", "url": "https://it.wikipedia.org/wiki?curid=2554091", "title": "Akonibe", "text": ""}
{"id": "2554092", "revid": "1216132", "url": "https://it.wikipedia.org/wiki?curid=2554092", "title": "Acalayong", "text": "Acalayong (o Asalayeng ) \u00e8 una citt\u00e0 della Guinea Equatoriale. Si trova nella Provincia Litorale.\nSi trova nella parte sud orientale del Rio Muni, la parte continentale del paese. \u00c8 la principale citt\u00e0 di frontiera col Gabon. Vi sono battelli che attraversano il R\u00edo Mit\u00e9m\u00e9l\u00e9, che divide il villaggio da Cocobeach, in Gabon."}
{"id": "2554093", "revid": "1272592", "url": "https://it.wikipedia.org/wiki?curid=2554093", "title": "Nicol\u00e1s Fedor", "text": "Figlio di padre ungherese e madre venezuelana, ha ricevuto il suo soprannome da Mikl\u00f3s.\nCarriera.\nClub.\nInizi: Valencia e prestiti vari.\nArrivato nel settore giovanile del Valencia a 21 anni, Miku \u00e8 diventato un calciatore professionista tre anni pi\u00f9 tardi. Ha giocato in prestito, fra il 2004 e il 2009, in varie squadre della seconda e terza divisione spagnola.\nIl 27 agosto 2009, torna al Valencia dopo una buona stagione con il Salamanca (terminando al 7\u00ba posto nella classifica marcatori con 15 gol), e realizza una tripletta in UEFA Europa League in casa contro lo Stab\u00e6k Fotball, partita vinta per 4-1.\nGetafe e prestito al Celtic.\nTuttavia, chiaramente superfluo al Valencia, Miku \u00e8 stato ceduto nel mese di gennaio 2010 al Getafe, con cui ha firmato un accordo di quattro anni e mezzo. Ha segnato al suo debutto, in una vittoria per 2-1 in casa del Maiorca, nei quarti di finale della coppa nazionale, nel secondo tempo da subentrato.\nApprofittando dell'assenza della prima scelta Roberto Soldado a causa di un infortunio, Miku ha cominciato a giocare regolarmente come titolare. Il 28 marzo 2010, ha messo a segno una doppietta nella vittoria per 3-1 contro il Deportivo de La Coru\u00f1a.\nMiku ha iniziato la stagione 2011-12 come prima scelta, battendo la concorrenza del veterano Daniel G\u00fciza e di Adri\u00e1n Colunga. Ha segnato tre gol nelle prime due partite di campionato, contro il Levante (pareggio interno per 1-1) e (2-4 in una sconfitta esterna) siglando i primi due gol subiti dal di Jos\u00e9 Mourinho in quella stagione. Il 1\u00ba ottobre ha segnato un gol controverso, con un tocco di mano, contro il Malaga, sebbene gli andalusi abbiano vinto per 3-2.\nIl 1\u00ba settembre 2012 viene mandato in prestito gratuito al Celtic. Fa il suo esordio il 15 settembre 2012 contro il St. Johnstone e fa il suo esordio anche in UEFA Champions League il 19 settembre giocando gli interi 90 minuti contro il Benfica. Sigla il suo primo gol in Scozia contro il il 4 novembre e al momento dell'esultanza va ad abbracciare la sua tifoseria, finendo anche ammonito dall'arbitro per questa azione.\nAl-Gharafa.\nDopo un buon inizio di campionato, in cui realizza 2 reti in 5 presenze, il 30 settembre 2013 il Getafe ufficializza la sua cessione all'Al-Gharafa. Debutta con la nuova maglia il 4 ottobre 2013, nella gara di campionato contro il Qatar SC. In quella gara mette a segno, al 94', il gol del definitivo 1-1. Colleziona, in una stagione e mezzo, 22 presenze e 6 reti in campionato.\nRitorno in Spagna: Rayo Vallecano.\nIl 2 febbraio 2015 viene ufficializzato il suo trasferimento al Rayo Vallecano.\nNazionale.\nMiku ha fatto il suo debutto con il Venezuela il 16 agosto 2006, in una amichevole pareggiata 0-0 con l'Honduras. Dopo, fu un importante membro della squadra che ha partecipato alla qualificazioni per la FIFA World Cup 2010, segnando un gol nel un trionfo per 2-0 in casa contro la Colombia, il 31 marzo 2009.\nIl 9 settembre 2009, Miku ha segnato due gol in una vittoria casalinga per 3-1 contro il Per\u00f9, questo ha portato il Venezuela pi\u00f9 vicino alla sua prima qualificazione Coppa del Mondo, cosa non accaduta. Ha rappresentato la nazione alla Copa Am\u00e9rica 2011, segnando nel 3-3 contro il Paraguay e aiutando la sua squadra a raggiungere il secondo posto nella fase a gironi, e un quarto posto finale.\nStatistiche.\nCronologia presenze e reti in Nazionale.\n \n \n "}
{"id": "2554094", "revid": "204376", "url": "https://it.wikipedia.org/wiki?curid=2554094", "title": "Gilgul", "text": ""}
{"id": "2554095", "revid": "339392", "url": "https://it.wikipedia.org/wiki?curid=2554095", "title": "Albero Sefirotico", "text": ""}
{"id": "2554096", "revid": "339392", "url": "https://it.wikipedia.org/wiki?curid=2554096", "title": "Albero delle sefirot", "text": ""}
{"id": "2554097", "revid": "204376", "url": "https://it.wikipedia.org/wiki?curid=2554097", "title": "Ghilgul", "text": ""}
{"id": "2554101", "revid": "55935", "url": "https://it.wikipedia.org/wiki?curid=2554101", "title": "Giuseppe Majorana-Calatabiano", "text": ""}
{"id": "2554102", "revid": "55935", "url": "https://it.wikipedia.org/wiki?curid=2554102", "title": "Dante Majorana-Calatabiano", "text": ""}
{"id": "2554103", "revid": "544909", "url": "https://it.wikipedia.org/wiki?curid=2554103", "title": "Fabio Massimo Majorana-Calatabiano", "text": ""}
{"id": "2554104", "revid": "298229", "url": "https://it.wikipedia.org/wiki?curid=2554104", "title": "Agnese Maffeis", "text": "34 volte campionessa italiana e 73 volte maglia azzurra (a 6 presenze dal primato di Marisa Masullo), \u00e8 la detentrice, con la misura di 63,66 m stabilita a Milano il 12 giugno 1996, del record italiano del lancio del disco, ex aequo con Daisy Osakue.\nBiografia.\nSposata con l'ex pesista, campione olimpico 1984 ed ex primatista mondiale Alessandro Andrei, oggi vive a Scandicci. La coppia ha due figli: Chiara, nata nel 1994, e Matteo, nato nel 2000.\nHa partecipato a due edizioni dei Giochi olimpici (10\u00aa in finale nel lancio del disco a Barcellona 1992 con la misura di 61,22 m e Atlanta 1996), tre dei Mondiali (1991, 1993 e soprattutto Atene 1997, dove fu 8\u00aa in finale sempre nel disco con la misura di 61,40 m), un Europeo (2002), un Mondiale indoor (1989). Nove i suoi primati italiani assoluti, tutti nel lancio del disco, da 58 metri e 38 centimetri (Trento, 4 giugno 1988) agli attuali 63 metri e 66. In occasione del primo, tolse il record alla toscana Maria Stella Masocco (la mamma del portiere Gigi Buffon), che lo deteneva dal '72, ed alla torinese Maria Marello (primato del 1986). Oggi \u00e8 allenatrice della giovane discobola torinese Daisy Osakue, quinta in maglia azzurra agli europei di Berlino 2018."}
{"id": "2554105", "revid": "599013", "url": "https://it.wikipedia.org/wiki?curid=2554105", "title": "Armando Dellantonio", "text": ""}
{"id": "2554106", "revid": "1305772", "url": "https://it.wikipedia.org/wiki?curid=2554106", "title": "Canabae", "text": "Per Canabae si intendeva, al tempo dell'Impero romano, l'agglomerato civile (anche di non-cittadini romani), sviluppatosi fin dai tempi di Augusto, attorno alle fortezze legionarie permanenti (\"castra stativa\").\nStoria.\nSi trattava in sostanza di tutta una serie di individui atti a svolgere quelle attivit\u00e0 necessarie a rifornire l'esercito romano, mentre soggiornava lungo i confini imperiali. Erano artigiani, fabbri per la realizzazione delle armi, mercanti per l'approvvigionamento alimentare o persino prostitute (per soddisfare i soldati nel tempo libero), ecc.. Questi cominciarono ad affluire ed a stabilirsi attorno ai maggiori centri militari (delle legioni e degli \"auxilia\"), prima in modo precario e poi in modo stabile, costruendo fucine, fornaci, abitazioni, \"horrea\", lupanari.\nOriginariamente il termine \"canabae\" indicava, infatti, le bancarelle dei fruttivendoli e dei commercianti di vino. Con il passare dei secoli questo genere di insediamento and\u00f2 sviluppandosi anche attorno ai forti ausiliari principali (es.Saalburg lungo il limes germanico-retico. Erano nuclei di fondamentale importanza non solo ai fini del commercio tra le diverse province romane ed il mondo dei barbari, ma anche e soprattutto un modo per civilizzare e acculturare le genti appena sottomesse o le vicine popolazioni oltre il \"limes\", attraverso il processo noto come romanizzazione.\nTipici esempi di \"canabae legionis\", ancora oggi visibili grazie alle indagini archeologiche, sono quelle di \"Carnuntum\" o \"Mogontiacum\". Alcune di queste riuscirono poi ad ingrandirsi al punto da essere riconosciute prima come \"Municipii\" e poi \"Colonie\" (es. \"Apulum\" o \"Castra Vetera\"), tanto che in alcuni casi, una volta divenute vere e proprie citt\u00e0, furono dotate di impianti termali e anfiteatri.\n\"Canabae\" e legioni lungo il \"limes\".\nQui sotto viene illustrato un elenco di una trentina di \"canabae\" (agglomerato civile) formatesi attorno alle fortezze legionarie nell'80:"}
{"id": "2554107", "revid": "6923", "url": "https://it.wikipedia.org/wiki?curid=2554107", "title": "Ren\u00e9 Cintrat", "text": ""}
{"id": "2554109", "revid": "599013", "url": "https://it.wikipedia.org/wiki?curid=2554109", "title": "Bertalan Sz\u0151cs", "text": ""}
{"id": "2554111", "revid": "599013", "url": "https://it.wikipedia.org/wiki?curid=2554111", "title": "Jean Brousse", "text": ""}
{"id": "2554113", "revid": "599013", "url": "https://it.wikipedia.org/wiki?curid=2554113", "title": "Jacques Roulot", "text": ""}
{"id": "2554115", "revid": "648716", "url": "https://it.wikipedia.org/wiki?curid=2554115", "title": "Zsuzsanna Morvay", "text": ""}
{"id": "2554116", "revid": "486946", "url": "https://it.wikipedia.org/wiki?curid=2554116", "title": "Takumaru Tatsumi", "text": ""}
{"id": "2554117", "revid": "648716", "url": "https://it.wikipedia.org/wiki?curid=2554117", "title": "Vera Mantovani", "text": ""}
{"id": "2554124", "revid": "110291911", "url": "https://it.wikipedia.org/wiki?curid=2554124", "title": "Hv\u00f6t Bl\u00f6ndu\u00f3s", "text": "Il club Ungmennaf\u00e9lagi\u00f0 Hv\u00f6t, conosciuto anche semplicemente come Hv\u00f6t \u00e8 una squadra islandese di calcio fondata nel 1969 a Bl\u00f6ndu\u00f3s. Il club gioca nella \"2. Deild Karla\" del campionato islandese di calcio. Nella stagione 2008. Nella stagione 2008/2009 ha anche vinto il campionato islandese di calcio a 5 qualificandosi per la prima volta alla UEFA Futsal Cup 2009-2010."}
{"id": "2554125", "revid": "712828", "url": "https://it.wikipedia.org/wiki?curid=2554125", "title": "Trib\u00f9 Kumate", "text": ""}
{"id": "2554126", "revid": "712828", "url": "https://it.wikipedia.org/wiki?curid=2554126", "title": "Miss Universo (One Piece)", "text": ""}
{"id": "2554128", "revid": "712828", "url": "https://it.wikipedia.org/wiki?curid=2554128", "title": "Spacey", "text": ""}
{"id": "2554129", "revid": "712828", "url": "https://it.wikipedia.org/wiki?curid=2554129", "title": "Pirati Spaziali", "text": ""}
{"id": "2554130", "revid": "666668", "url": "https://it.wikipedia.org/wiki?curid=2554130", "title": "Montenegro Stars", "text": "Il Montenegro Stars \u00e8 stato una squadra montenegrina di calcio a 5 con sede a Budua, sponsorizzato dall'omonima catena alberghiera.\nStoria.\nNella stagione 2008-09 ha vinto il campionato montenegrino di calcio a 5, ottenendo cos\u00ec la qualificazione alla Coppa UEFA 2009-10."}
{"id": "2554131", "revid": "599013", "url": "https://it.wikipedia.org/wiki?curid=2554131", "title": "Kazmer Pacsery", "text": ""}
{"id": "2554134", "revid": "118218368", "url": "https://it.wikipedia.org/wiki?curid=2554134", "title": "Harry Cooke", "text": ""}
{"id": "2554136", "revid": "106569874", "url": "https://it.wikipedia.org/wiki?curid=2554136", "title": "Ren\u00e9 Paul", "text": "\u00c8 il padre di Barry Paul e Graham Paul, il fratello di Raymond Paul, il cognato di June Foulds-Paul e lo zio di Steven Paul."}
{"id": "2554137", "revid": "599013", "url": "https://it.wikipedia.org/wiki?curid=2554137", "title": "Giuseppe Comini", "text": ""}
{"id": "2554138", "revid": "599013", "url": "https://it.wikipedia.org/wiki?curid=2554138", "title": "Arturo Montorsi", "text": ""}
{"id": "2554139", "revid": "984922", "url": "https://it.wikipedia.org/wiki?curid=2554139", "title": "Luigi Narduzzi", "text": "Biografia.\nEra il fratello di Paolo Narduzzi.\nCarriera.\nHa partecipato alle Olimpiadi del 1956 a Melbourne. Nel 1955 a Roma vince la medaglia d'argento al Campionato mondiale di scherma."}
{"id": "2554140", "revid": "1543377", "url": "https://it.wikipedia.org/wiki?curid=2554140", "title": "Oscar Wilde e le donne", "text": "Nella variegata vita sentimentale e sessuale di Oscar Wilde non manc\u00f2 l'attenzione e l'interesse per le donne.\nFlorence Balcombe.\nCon la scrittrice inglese Florence Balcombe (17 luglio 1858 \u2013 25 maggio 1937), che divenne moglie di Bram Stoker, l'autore di \"Dracula\", Oscar fu in corrispondenza epistolare ed affettiva sin dall'et\u00e0 di 17 anni e che tuttavia esit\u00f2 a sposare anche per gli strascichi della sifilide che aveva contratto. Egli scrisse che non smise mai di provare affetto per lei.\nLillie Langtry.\nLa prima volta che Oscar vide Lillie Langtry fu in occasione di un ricevimento in onore di Lady Sebright dove la giovane si distinse per il suo nobile portamento e per la bellezza.\nLa Langtry, da molti paragonata ad Elena di Troia o a Cleopatra,\n, durante il ricevimento fu subissata di richieste di posare per dipinti o statue e molti le dedicarono serenate come fece anche Wilde per scusarsi di averla anche lui infastidita con la sua corte. Wilde, che conservava in casa molte foto dell'affascinante attrice che egli definiva come \u00abla pi\u00f9 bella donna d'Europa\u00bb, riusc\u00ec a conoscerla personalmente.\nLillie Langtry ha lasciato scritto le sue impressioni su Wilde che gli apparve come un giovane dagli occhi grandi, con un viso dai tratti regolari e con cui non fu difficile entrare in confidenza.\nWilde e il suo compagno di appartamento Miles si dedicarono, l'uno con la scrittura, l'altro con il pennello per raffigurarla nelle loro opere e tradendo un suo famoso aforisma dove affermava che non si dovrebbe mai pronunciare il nome di una donna, alla pari del nome segreto di Roma. Il giovane poeta fin\u00ec col nominarla cos\u00ec spesso da far credere a tutti che i due fossero amanti.\nOscar le dava dei consigli, che lei non sempre seguiva, su come vestire; e su quale attivit\u00e0 avrebbe potuto intraprendere per migliorare la sua situazione economica. Anche questi pareri furono scartati dalla Langtry: secondo Miles si sarebbe potuta dedicare all'orticoltura (Wilde giudic\u00f2 offensivo che si potesse pensare che un giglio come lei potesse svolgere un simile lavoro) oppure collaborando alla rivista \"Life\" di cui era lui stesso collaboratore.\nHelena Modjeska.\nNel 1880 ci fu l'incontro, poco felice, di Wilde con l'attrice polacca Helena Modjeska (Repubblica di Cracovia, 12 ottobre 1844 \u2013 Newport Beach, 8 aprile 1909) che si lament\u00f2 apertamente di Oscar Wilde che, secondo lei, era un emerito chiacchierone che si incontrava dappertutto vi fosse occasione di mettersi in mostra. Risentita fu la risposta di Wilde: \u00abParlare \u00e8 di per s\u00e9 una sorta di azione spiritualizzata\u00bb.\nWilde riusc\u00ec alla fine ad incuriosirla, tanto che accett\u00f2 l'invito di incontrarsi in casa di da Langtry e Louise Jopling, dove Wilde offr\u00ec a tutte le donne presenti un giglio dell'Annunciazione. Wilde si limit\u00f2 a fare da guida all'attrice, come un perfetto accompagnatore ma senza mai corteggiarla.\nSarah Bernhardt.\nUn altro incontro importante nella vita di Oscar fu quello con l'attrice Sarah Bernhardt, che rimase impressionata dallo scrittore sin dal suo primo incontro nel quale, mentre l'attore Forbes-Robert Norman le aveva offerto una semplice gardenia, Wilde volle stenderle ai suoi piedi un tappeto di fiori.\nOscar era intimidito dalla spregiudicata personalit\u00e0 della donna che spendeva molto denaro senza alcun ritegno e di come appariva come una \u00abpallida fiamma\u00bb in occasione del t\u00e8. e che egli avrebbe molto desiderato di poterla avere come protagonista in uno dei suoi drammi, ritenendola perfetta per interpretare il ruolo della regina Elisabetta.\nViolet Hunt.\nDopo Florence Balcombe e Lillie Langtry, Wilde tent\u00f2, sia per sfuggire ai moralisti, sia per salvarsi dagli usurai, di convincere a sposarlo la scrittrice Violet Hunt, figlia di Alfred William Hunt,(Liverpool, 15 novembre 1830\u00a0\u2013 Londra, 3 maggio 1896) pittore e poeta inglese. La giovane bella ma non molto intelligente fu invitata da Wilde a visitare insieme l'Africa. Ella rifiut\u00f2 ma non mancava di vantarsi in ogni occasione di aver ricevuto un tale invito da Wilde.\nCharlotte Montefiore.\nAnche alla proposta di sposare Charlotte Montefiore Wilde ne ricevette un rifiuto. Oscar rispose : \u00abPeccato, con la mia intelligenza ed il vostro denaro avremmo fatto grandi cose insieme\u00bb.\nConstance Lloyd.\nA maggio del 1881 accompagn\u00f2 sua madre a casa di loro amici e qui conobbe Constance Lloyd, una ragazza di tre anni pi\u00f9 giovane di lui. La ragazza, che riusciva a leggere Dante in italiano impression\u00f2 talmente tanto Oscar che appena usciti di casa disse a sua madre che pensava di sposarla. Del loro primo incontro avvenuto il 6 giugno 1881, ne parl\u00f2 sia con il nonno che con il fratello affermando che gli erano piaciuti i suoi modi naturali di fare e il fatto che, parlando con lei si aveva l'impressione che fosse a un livello culturale superiore rispetto a tutti gli altri.\nDi ritorno dagli USA a Dublino Wilde ebbe il piacere di incontrare nuovamente Constance, con la quale si fidanz\u00f2 il 25 novembre.\nDopo alcuni dissidi con i parenti di lei e lettere invece di auguri da parte dei suoi, Oscar aveva molte difficolt\u00e0 a pagare i suoi creditori sia per preparare il matrimonio sia per arredare la casa.\nLa vita coniugale.\nIl matrimonio era previsto per aprile ma fu poi spostato al 29 maggio 1884. Per la cerimonia fu scelta la chiesa di Saint James Paddington. Per quanto riguarda l'affinit\u00e0 di coppia dei due, che venivano ironicamente chiamati Amleto e Ofelia, l'inizio fu promettente: Oscar si lamentava scherzosamente che anche se la moglie era cos\u00ec bella non poteva esserne geloso.\nI due novelli sposi ebbero difficolt\u00e0 di alloggio, in quanto la casa non fu pronta per tempo. Wilde litig\u00f2 con la prima societ\u00e0 costruttrice (\"Green\"), alla quale non voleva pagare alcun compenso, grazie poi all'aiuto di Godwin e del costruttore Sharpe riusc\u00ec alla fine ad avere un alloggio fisso, al numero 16 di Tite Street nel 1\u00ba gennaio 1885.\nI coniugi Wilde per\u00f2 prima di poterci entrare dovettero pagare anche i vecchi costruttori che nel frattempo avevano anche sporto denuncia. Per il denaro speso senza remore Wilde era in cerca di lavoro. Le ultime sue conferenze non avevano sortito l'effetto sperato, e si vide negato il posto di ispettore scolastico, mentre la moglie, era rimasta incinta, trasformata, con un certo disgusto di Wilde, col corpo gonfio e sempre in preda alla nausea.\nIl primo figlio Cyril nacque il 5 giugno 1885 e, dopo un anno e mezzo, nacque anche Vyvyan, il 5 novembre 1886, che fu per\u00f2 dichiarato nato il 3 novembre. Dopo la nascita di Vyvyan, Constance e Oscar iniziarono a non essere pi\u00f9 la coppia felice di un tempo. Ella lo riprendeva per ogni mancanza e smascherava le sue piccole bugie. Wilde, dal canto suo continuava a voler bene ai suoi due figli ma preferiva alla moglie la frequenza di uomini come Henry Marillier. Si avviavano in questo modo le vicende relative al processo di Wilde."}
{"id": "2554143", "revid": "1543377", "url": "https://it.wikipedia.org/wiki?curid=2554143", "title": "Nidaros Futsal", "text": "Il Nidaros Futsal \u00e8 stata una squadra norvegese di calcio a 5 con sede a Trondheim.\nStoria.\nLa societ\u00e0 \u00e8 stata fondata il 1\u00ba febbraio 2004 e deve la sua denominazione al nome medioevale della citt\u00e0 di Trondheim. Nella stagione 2008\u201309 il Nidaros ha vinto la prima edizione del campionato norvegese di calcio a 5, qualificandosi di diritto alla successiva Coppa UEFA 2009-10. Il Nidaros \u00e8 stato il primo club norvegese a disputare la competizione continentale. Al termine della stagione 2014-15 la societ\u00e0 unisce le forze con i concittadini dei Pumas Futsalklubb Trondheim, cessando di fatto l'attivit\u00e0 sportiva."}
{"id": "2554144", "revid": "199745", "url": "https://it.wikipedia.org/wiki?curid=2554144", "title": "Falsa ortica maggiore", "text": ""}
{"id": "2554145", "revid": "697352", "url": "https://it.wikipedia.org/wiki?curid=2554145", "title": "Jacqueline Lorient", "text": ""}
{"id": "2554147", "revid": "599013", "url": "https://it.wikipedia.org/wiki?curid=2554147", "title": "Jacqueline Thomas", "text": ""}
{"id": "2554148", "revid": "741067", "url": "https://it.wikipedia.org/wiki?curid=2554148", "title": "Valerie Hobson", "text": "Biografia.\nDi origini irlandesi, figlia di un ufficiale dell'esercito, Valerie Hobson frequent\u00f2 la Royal Academy of Dramatic Art e segu\u00ec per sei anni i corsi di una scuola di danza, dove per\u00f2 fu giudicata troppo alta per una carriera da ballerina.\nLa Hobson fece il suo esordio sul palcoscenico in \"Two Hearts in Waltz Time\" e, all'et\u00e0 di sedici anni, debutt\u00f2 sul grande schermo nel film \"Occhi di fata\" (1934). L'anno successivo firm\u00f2 un contratto con la Universal Pictures e lavor\u00f2 a Hollywood in alcuni film dell'orrore, tra i quali \"La moglie di Frankenstein\" (1935) di James Whale e \"Il segreto del Tibet\" (1935).\nScontenta dei ruoli affidateli, fece ritorno in patria e divenne una delle colonne del cinema britannico, specializzandosi in ruoli eleganti e aristocratici che fecero di lei la quintessenza dell'attrice inglese.\nDal suo ritorno e durante gli anni quaranta apparve in alcuni dei pi\u00f9 celebri film drammatici del periodo, come \"La spia in nero\" (1939), nel ruolo di una scaltra e disinvolta agente segreto che fa il doppio gioco, \"Grandi speranze\" (1946), tratto dal romanzo di Charles Dickens, nel ruolo di Estella, e \"Sangue blu\" (1949). Nel 1953 interpret\u00f2 Anna Leonowens nella prima produzione londinese del musical \"The King and I\". \nTorn\u00f2 sporadicamente sulle scene e nel 1977 interpret\u00f2 il ruolo della madre frivola che sfrutta inconsciamente la devozione del proprio figlio nel film \"The Rocking Horse Winner\".\nVita privata.\nRitiratasi dalle scene alla met\u00e0 degli anni cinquanta, dopo il divorzio dal produttore Anthony Havelock-Allan spos\u00f2 in seconde nozze il politico britannico conservatore John Profumo. Nel 1963, dovette far fronte al clamoroso scandalo sessuale che coinvolse il marito, all'epoca Segretario di Stato per la guerra, e fece cadere il governo britannico di Harold Macmillan l'anno successivo, conosciuto come lo Scandalo Profumo."}
{"id": "2554149", "revid": "831312", "url": "https://it.wikipedia.org/wiki?curid=2554149", "title": "Leopolda Predaroli", "text": ""}
{"id": "2554153", "revid": "1442080", "url": "https://it.wikipedia.org/wiki?curid=2554153", "title": "Milan Indoor 1994 - Singolare", "text": "Il singolare del Milan Indoor 1994 \u00e8 stato un torneo di tennis facente parte dell'ATP Tour.\nBoris Becker era il detentore del titolo e ha battuto in finale Petr Korda 6-2, 3-6, 6-3 ."}
{"id": "2554155", "revid": "287204", "url": "https://it.wikipedia.org/wiki?curid=2554155", "title": "Metal hurlant", "text": ""}
{"id": "2554156", "revid": "287204", "url": "https://it.wikipedia.org/wiki?curid=2554156", "title": "Metal Hurlant", "text": ""}
{"id": "2554162", "revid": "228587", "url": "https://it.wikipedia.org/wiki?curid=2554162", "title": "Kipling", "text": ""}
{"id": "2554163", "revid": "767487", "url": "https://it.wikipedia.org/wiki?curid=2554163", "title": "\u0116mma Efimova", "text": ""}
{"id": "2554164", "revid": "1728", "url": "https://it.wikipedia.org/wiki?curid=2554164", "title": "Tal Grig Yerevan", "text": ""}
{"id": "2554170", "revid": "1442080", "url": "https://it.wikipedia.org/wiki?curid=2554170", "title": "Erebuni Erevan (calcio a 5)", "text": "L'Erebuni Erevan \u00e8 una squadra armena di calcio a 5, con sede a Erevan. Partecipa al Campionato armeno di calcio a 5 dove si \u00e8 aggiudicato il suo primo titolo nazionale al termine della stagione 2008/2009, la seconda della sua storia. La vittoria in campionato le ha consentito di disputare la UEFA Futsal Cup 2009-2010."}
{"id": "2554171", "revid": "125393864", "url": "https://it.wikipedia.org/wiki?curid=2554171", "title": "Paint It Black", "text": "Paint It Black (originariamente pubblicata come Paint It, Black) \u00e8 un singolo del gruppo musicale britannico The Rolling Stones pubblicato il 7 maggio 1966 negli Stati Uniti d'America. Nello stesso anno, la canzone compare come traccia d'apertura nella versione statunitense dell'album \"Aftermath\". \u00c8 accreditata al duo compositivo costituito da Mick Jagger e Keith Richards.\nIl singolo raggiunse il primo posto in classifica sia nel Regno Unito sia negli Stati Uniti d'America. La canzone divenne il terzo numero 1 in classifica dei Rolling Stones in America, e il sesto in Gran Bretagna. Sin dalla sua uscita, il brano venne ritenuto di notevole pregio ed importanza quale primo successo da primo posto in classifica ad includere il suono del sitar, particolarmente in Gran Bretagna, dove entr\u00f2 in classifica in altre due occasioni, ed \u00e8 stato oggetto di numerose reinterpretazioni, e incluso in varie compilation e colonne sonore di film.\nIl brano.\nLa canzone fu scritta da Mick Jagger, Keith Richards e Brian Jones che ha contribuito alla creazione del riff, ma \u00e8 ufficialmente accreditata al solo binomio artistico Jagger/Richards. Nel suo libro, Bill Wyman definisce questa canzone come il risultato di uno sforzo collettivo di tutta la band nonostante sia normalmente accreditata alla sola accoppiata Jagger/Richards. Si tratta di un brano pop rock che unisce la semplicit\u00e0 di una grande melodia pop a un sound trascinante con influenze orientaleggianti.\nIl singolo raggiunse la prima posizione nelle classifiche statunitensi per due settimane, britanniche, in Canada ed in Olanda per quattro settimane e la seconda in Germania, Austria e Norvegia nel 1966. \nNel 1990 ritorna in prima posizione in Olanda per cinque settimane.\nNel 2004, la canzone ha guadagnato la posizione numero 174 nella lista delle migliori 500 canzoni di sempre redatta dalla rivista \"Rolling Stone\".\nNella prima edizione del singolo, il titolo della canzone era indicato come \"Paint It, Black\", una variante che \u00e8 stata successivamente soppressa, ma che rimane ancora di uso comune. Secondo Keith Richards, la virgola nel titolo era stata scorrettamente aggiunta dalla casa discografica dando al brano un connotato razzista non voluto.\nStoria e composizione.\nLa canzone nacque mentre Bill Wyman suonava l'organo Hammond durante una sessione di registrazione. Charlie Watts cominci\u00f2 ad accompagnare l'organo con la batteria creando quella che sarebbe diventata la base della canzone finale. Brian Jones aggiunse il giro di Sitar (che aveva pensato di suonare dopo una visita di George Harrison) e Richards la chitarra acustica. Jagger aggiunse il testo probabilmente incentrato sul dolore di un uomo che ha visto morire la propria donna. La chitarra elettrica solista \u00e8 suonata da Richards mentre il pianoforte \u00e8 suonato da Jack Nitzsche. Il basso \u00e8 stato poi aggiunto in sovraincisione da Wyman usando la pedaliera di un organo Hammond B3:\nIl testo della canzone \u00e8, per la maggior parte, stato scritto per descrivere stati d'animo come la depressione e il dolore attraverso l'uso del colore come metafora. Inizialmente, \"Paint It Black\" era stata composta con un arrangiamento pop, e scherzosamente paragonata da Mick Jagger alle \"canzoni che si suonano durante i matrimoni ebraici\". Il brano descrive l'estrema sofferenza patita da una persona sbalordita dalla perdita improvvisa e inaspettata di una moglie, amante o partner. Si afferma spesso che Jagger prese ispirazione dal romanzo del 1922 \"Ulisse\" dello scrittore James Joyce, prendendo l'estratto \"\u00abI have to turn my head until my darkness goes\u00bb\", riferendosi al tema del romanzo di una visione globale della disperazione e della desolazione. \nLa canzone stessa venne compiutamente realizzata quando Brian Jones si interess\u00f2 alla musica marocchina. Fu la loro prima canzone a presentare una parte di sitar.\n\"Paint It Black\" giunse in un momento di capitale importanza nella carriera dei Rolling Stones, un periodo che vide il binomio artistico-compositivo Jagger/Richards affermarsi come principale autore del materiale della band. Questo \u00e8 evidente dalle sessioni di registrazione dell'album \"Aftermath\", dove per la prima volta il duo compose tutte le canzoni incluse nel disco. In aggiunta, Jones, messo in ombra da Jagger e Richards, stufo di cercare di scrivere canzoni originali, prefer\u00ec dedicarsi allo studio e alla sperimentazione di nuovi strumenti musicali. Per alleviare la noia, Jones speriment\u00f2 l'utilizzo di strumenti orientali, dedicandosi in particolare al sitar, arricchendo cos\u00ec la struttura musicale e la complessit\u00e0 del gruppo. Polistrumentista, Jones era in grado di imparare a suonare strumenti insoliti in breve tempo, e conosceva gi\u00e0 parzialmente lo strumento grazie ai suoi studi passati con Harihar Rao, musicista di musica classica indiana.\nRegistrazione.\nIl nastro master di \"Paint It Black\" venne inciso l'8 marzo 1966, presso gli RCA Studios di Los Angeles, con il produttore discografico e manager Andrew Loog Oldham presente durante il processo di registrazione. La maggior parte dei primi arrangiamenti provati per il brano, si ispiravano alla versione degli Animals del tradizionale \"The House of the Rising Sun\", ma i Rolling Stones erano insoddisfatti, e presero in considerazione l'idea di scartare la canzone. Tuttavia, mentre armeggiava con un organo Hammond, Bill Wyman prov\u00f2 a rafforzare una particolare linea di basso, usando il pedale dello strumento. Quanto provato da Wyman piacque agli altri, e ispir\u00f2 la melodia pentatonica orientale del pezzo. Secondo tutti i resoconti, il sitar fu aggiunto al missaggio dopo che il musicista indiano Harihar Rao, discepolo di Ravi Shankar, si era presentato in studio con lo strumento in mano.\nNel suo libro \"Brian Jones: The Making of the Rolling Stones\", Paul Trynka ha fatto notare che l'influenza del sitar suonato da George Harrison dei Beatles nel brano \"Norwegian Wood (This Bird Has Flown)\" presente nell'album \"Rubber Soul\", possa aver ispirato Jones ad utilizzarlo in \"Paint It Black\". In risposta all'accusa di star semplicemente copiando quanto fatto dai Beatles, tuttavia, Jones disse: \u00abChe scemenza totale! Allora si potrebbe dire che copiamo tutti gli altri gruppi che suonano il sitar. Non bisogna per forza ricavare quello strano sound indiano dal sitar\u00bb. La sua parte di sitar divenne immediatamente influente nello sviluppo di un intero sottogenere di musica psichedelica. Abbinato allo straordinario motivo strumentale, il suono del sitar \u00e8 completato dal cantato minaccioso e leggermente nasale di Jagger. In aggiunta, \"Paint It Black\" \u00e8 illuminata dal pesante basso di Wyman, dal drumming di Charlie Watts, e dall'introduzione alla chitarra acustica suonata da Richards.\nPubblicazione.\n\"Paint It Black\" fu pubblicata su singolo negli Stati Uniti d'America il 7 maggio 1966, raggiungendo il primo posto nella classifica \"Billboard\" Hot 100 durante una permanenza totale di undici settimane. In Gran Bretagna, il 45 giri usc\u00ec il 13 maggio 1966 e conquist\u00f2 la vetta della UK Singles Chart restando in classifica per dieci settimane. Alla sua prima pubblicazione, il titolo del brano era \"Paint It, Black\", con una virgola posta tra le parole \"Paint it\" e \"Black\". Si tratt\u00f2 di un probabile errore di stampa della Decca Records come riportato dagli stessi membri dei Rolling Stones, ma, nondimeno, fece sorgere polemiche circa eventuali interpretazioni razziste. \"Dipingilo, nero\", effettivamente, poteva suonare un po' sinistro, specie in quegli anni di forti tensioni razziali. E cos\u00ec nelle successive ristampe del singolo, il titolo venne modificato definitivamente in \"Paint It Black\" (senza virgola).\nNel Regno Unito il singolo entr\u00f2 altre due volte in classifica nel corso degli anni, nel 1990 e nel 2007, raggiungendo le posizioni 61 e 70 rispettivamente.\n\"Paint It Black\", brano tra i pi\u00f9 celebri della discografia del gruppo, \u00e8 stato inserito in numerose raccolte greatest hits degli Stones, incluse \"Hot Rocks 1964-1971\" (1971), \"30 Greatest Hits\" (1977), ' (1989), \"Forty Licks\" (2002), e \"GRRR!\" (2012). Esecuzioni dal vivo sono presenti negli album live \"Flashpoint\" (1991), \"Live Licks\" (2004), \"Shine a Light\" (2008), \"Hyde Park Live\" (2013), e ' (2016).\nRiferimenti nella cultura di massa.\nA causa della sua apparizione nei titoli di coda del film \"Full Metal Jacket\", questa canzone \u00e8 spesso associata alla guerra del Vietnam. Questo \u00e8 dimostrato anche dall'utilizzo della canzone in programmi televisivi riguardanti il Vietnam come la puntata speciale sul Vietnam di \"Top Gear\" o in un episodio della serie statunitense \"American Dreams\" in cui uno dei personaggi principali \u00e8 disperso in Vietnam.\nLa canzone compare inoltre nel film \"Gioco d'amore\" e in \"L'avvocato del diavolo\" oltre che nella puntata pilota della serie televisiva \"Nip/Tuck\".\nCitazioni.\n\"Paint It Black\" \u00e8 stata spesso citata in film, libri e altre canzoni fra cui:\nNei videogiochi.\nLa canzone appare come colonna sonora nelle sequenze iniziali di ' e sia nel menu iniziale che nei crediti di '. \u00c8 stata inserita inoltre, nei tre videogiochi musicali \"SingStar,\" \"\" (nel quale \u00e8 presente in una versione con finale pi\u00f9 lungo) \"e Guitar Hero Live.\"\n\"Paint It Black\" \u00e8 presente inoltre nella mod \"Eve of Destruction\" per \"Battlefield 1942\", \"Battlefield 2\" e \"Battlefield Vietnam\" e nella pubblicit\u00e0 televisiva del videogioco \"Vietcong\".\n\u00c8 inoltre presente come sottofondo del trailer ufficiale di \"\".\n\u00c8 presente come traccia passata dalle stazioni radio ascoltabili sulle automobili di \"Mafia III\""}
{"id": "2554172", "revid": "118222059", "url": "https://it.wikipedia.org/wiki?curid=2554172", "title": "Nade\u017eda \u0160itikova", "text": ""}
{"id": "2554174", "revid": "287204", "url": "https://it.wikipedia.org/wiki?curid=2554174", "title": "Viveta Jagodina", "text": ""}
{"id": "2554175", "revid": "124123", "url": "https://it.wikipedia.org/wiki?curid=2554175", "title": "Tamara Evplova", "text": ""}
{"id": "2554186", "revid": "767487", "url": "https://it.wikipedia.org/wiki?curid=2554186", "title": "Gerry Weber Open 1994", "text": "Il Gerry Weber Open 1994 \u00e8 stato un torneo di tennis giocato sull'erba.\n\u00c8 stata la 2\u00aa edizione del Gerry Weber Open, che fa parte della categoria ATP World Series nell'ambito dell'ATP Tour 1994.\nSi \u00e8 giocato al Gerry Weber Stadion di Halle in Germania, dal 13 al 20 giugno 1994.\nCampioni.\nSingolare.\n Michael Stich ha battuto in finale Magnus Larsson 6\u20134, 4\u20136, 6\u20133\nDoppio.\n Olivier Dela\u00eetre / Guy Forget hanno battuto in finale Henri Leconte / Gary Muller 6\u20134, 6\u20137, 6\u20134"}
{"id": "2554191", "revid": "729019", "url": "https://it.wikipedia.org/wiki?curid=2554191", "title": "De Havilland DH.92 Dolphin", "text": "Il de Havilland DH.92 Dolphin fu un prototipo britannico di biplano leggero di linea realizzato dalla de Havilland negli anni trenta.\nStoria.\nIl Dolphin fu pensato come una versione ammodernata del Dragon Rapide, su cui furono anche applicate le idee alla base dei velivoli DH.86 Express e del DH.90 Dragonfly, ma sfruttando nuove tecniche di costruzione. Dal DH.86 eredit\u00f2 la forma del muso in grado di accogliere l'equipaggio nei due posti a sedere disposti uno a fianco dell'altro, mentre dal Dragonfly eredit\u00f2 la conformazione alare, con ali di grandezza diversa. Inizialmente fu equipaggiato con un carrello d'atterraggio fisso, come nei vecchi biplani, ma successivamente questo venne sostituito con un carrello rientrante simile a quello montato sul de Havilland DH.88. Come novit\u00e0 per i passeggeri furono montate delle scale che consentivano un agevole accesso ai posti a sedere. Come motori vennero scelti due de Havilland Gipsy Six da 204\u00a0hp (152\u00a0kW) mentre i serbatoi di carburante furono alloggiati nelle ali, come nel Dragonfly, per prevenire rischi di incendio.\nDi questo velivolo venne realizzato un solo prototipo che vol\u00f2 la prima volta il 9 settembre del 1936; dai documenti di Geoffrey de Havilland si evince che l'aereo vol\u00f2 solo in un'altra occasione. Comunque il progetto venne abbandonato per via del peso eccessivo e il prototipo venne smantellato nel dicembre del 1936."}
{"id": "2554198", "revid": "6923", "url": "https://it.wikipedia.org/wiki?curid=2554198", "title": "Katipunan", "text": "Con il termine Katipunan ci si riferisce ad una societ\u00e0 filippina anti-coloniale fondata nel 1892, con l'obiettivo di liberare le Filippine dal dominio della Spagna. La societ\u00e0 venne creata da Andr\u00e9s Bonifacio, Teodoro Plata, Ladislao Lava e altri rivoluzionari la notte del 7 luglio, quando gli spagnoli arrestarono ed esiliarono il poeta Jos\u00e9 Rizal a Dapitan nel nord-ovest dell'allora poco esplorata isola di Mindanao. Inizialmente il \"Katipunan\" era rimasto segreto alle autorit\u00e0 spagnole, ma la sua scoperta nel 1896 diede inizio alla rivoluzione filippina.\nLa parola \"katipunan\" (che letteralmente significa \"associazione\" in italiano) deriva da \"tipon\", che significa \"societ\u00e0\" o \"raccogliere\". Il suo nome ufficiale era \"Kataas-taasang, Kagalang-galangang Katipunan ng\u0303 mg\u0303\u00e1 Anak ng\u0303 Bayan\" (in italiano \"Suprema e Venerabile Associazione dei Figli della Nazione\", in inglese \"Supreme and Venerable Society of the Children of the Nation\", in spagnolo \"Suprema y venerable asociaci\u00f3n de los hijos del pueblo\"). Il \"Katipunan\" era noto anche come K.K.K.\nTrattandosi di un'organizzazione segreta, i suoi membri erano sottoposti a massima segretezza ed erano tenuti a rispettare le regole stabilite dalla societ\u00e0. Gli aspiranti membri erano sottoposti a riti di iniziazione standard prima di entrare a farne parte. In un primo momento, il \"Katipunan\" era riservato solamente a filippini di sesso maschile, ma poco pi\u00f9 tardi, anche le donne vennero accettate nell'organizzazione. Il gruppo fece anche un'opera, \"Kalayaan\" (Libert\u00e0), una pubblicazione che venne stampata per la prima e l'ultima volta nel marzo 1896. Le opere e gli ideali rivoluzionari fiorirono all'interno della societ\u00e0 e la letteratura filippina venne di conseguenza sviluppata da alcuni dei membri di spicco dell'associazione.\nDurante la pianificazione della rivoluzione filippina, Bonifacio contatt\u00f2 Rizal per ottenere il suo pieno supporto al gruppo. In cambio gli promise di liberarlo e di salvarlo. Nel maggio 1896 il gruppo invi\u00f2 una richiesta all'Imperatore del Giappone per sollecitare l'invio di fondi e armi. Il gruppo venne scoperto dalle autorit\u00e0 spagnole dopo che un membro del \"Katipunan\", Teodoro Pati\u00f1o, rivel\u00f2 ad un prete spagnolo, Mariano Gil, dell'esistenza di una nuova organizzazione anti-coloniale. Pati\u00f1o era coinvolto in una disputa personale con un altro membro del gruppo, Apolonio de la Cruz, e alla ricerca di vendetta confess\u00f2 tutto al prete. Dopo la scoperta del tradimento, Bonifacio e gli altri leader del \"Katipunan\" decisero di riunirsi a Caloocan per dare inizio alla rivolta nazionale, ossia la rivoluzione filippina.\nLe origini.\nIl Movimento Propaganda.\nIl \"Katipunan\" e il \"Cuerpo de Compromisarios\" erano, effettivamente, successori della \"Liga Filipina\" fondata da Jos\u00e9 Rizal, come parte del \"Movimento Propaganda\" (\"Propaganda Movement\") nelle Filippine nell'ultima parte del XIX secolo. I fondatori del \"Katipunan\" Andr\u00e9s Bonifacio, Ladislao Diwa, Teodoro Plata, Darilyo Valino, Rulfo Guia, Dano Belica, Tiburcio Liamson, e Gabrino Manzanero sono stati tutti membri della \"Liga\" e influenzati dagli idealismi politici del \"Movimento Propaganda\".\nMarcelo H. del Pilar, un altro leader del \"Movimento Propaganda\" in Spagna, influenz\u00f2 anch'egli gli ideali politici del \"Katipunan\". Gli storici moderni credono che del Pilar ebbe un ruolo diretto nella formazione del gruppo, a causa del suo ruolo del \"Movimento Propaganda\" e della sua posizione nella massoneria filippina. La maggior parte dei fondatori del KKK erano infatti massoni. Il \"Katipunan\" aveva cerimonie di iniziazione uguali a quelle dei riti massonici, aveva un ordine del rango, simile a quello della massoneria. Il biografo spagnolo di Rizal, Wenceslao Reta\u00f1a, e il filippino Juan Raymundo Lumawag videro nella formazione del \"Katipunan\" la vittoria di del Pilar su Rizal: \"\"La Liga muore, ed il Katipunan prende il suo posto. I piani di del Pilar vincono su quelli di Rizal. Del Pilar e Rizal hanno avuto la stessa fine, anche se ognuno dei due ha preso una strada diversa\".\"\nFormazione del Katipunan.\nI membri del \"Katipunan\" (detti \"Katipuneros\") che vennero catturati, facenti parte allo stesso tempo de \"La Liga\", rivelarono alle autorit\u00e0 spagnole che i membri della \"Liga\" non avevano tutti una stessa opinione, ma avevano idealismi differenti. Il gruppo era oramai diviso in due parti: una continu\u00f2 ad insistere sul metodo della non-violenza di Rizal, mentre l'altra era intenzionata ad utilizzare la forza e le armi, e anche ad uccidere, se necessario.\nLa notte del 7 luglio 1892, quando Jos\u00e9 Rizal venne esiliato a Dapitan, nell'isola di Mindanao, Andr\u00e9s Bonifacio, un membro della \"Liga Filipina\", fond\u00f2 un nuovo gruppo anti-coloniale, che chiam\u00f2 \"Katipunan\", in una casa a Tondo, Manila. Venne aiutato e assistito da due fedeli amici: Teodoro Plata (fratello della moglie di Andres) e Ladislao Diwa, pi\u00f9 gli attivisti Valent\u00edn D\u00edaz e Deodato Arellano. Il \"Katipunan\" venne creato a Azcarraga St. (ora chiamata Claro M. Recto Avenue) nei pressi di Elcano St. a Tondo. Nonostante le loro riservatezze in merito al metodo pacifico di Rizal, i \"Katipuneros\" lo nominarono presidente onorario dell'associazione, senza il suo consenso. Il \"Katipunan\" stabil\u00ec un'organizzazione segreta e adott\u00f2 il nome \"Kataas-taasang, Kagalang-galangang Katipunan ng\u0303 mg\u0303\u00e1 Anak ng\u0303 Bayan\" (Supreme and Venerable Society of the Children of the Nation) Per abbreviazione, il \"Katipunan\" venne anche chiamato \"KKK\".\nGli obbiettivi dell'organizzazione erano 3:\nL'ascesa del \"Katipunan\" sanc\u00ec per\u00f2 la fine del \"Movimento Propaganda\", che sosteneva l'indipendenza attraverso una campagna pacifica. Rizal, del Pilar, Jaena e altri attivisti fallirono perci\u00f2 la loro missione; allo stesso tempo Bonifacio diede inizio a una serie di rivolte per ottenere la tanto sperata libert\u00e0."}
{"id": "2554202", "revid": "400694", "url": "https://it.wikipedia.org/wiki?curid=2554202", "title": "Pietro Cimatti", "text": "Biografia.\nA partire dal dopoguerra, quando si trasfer\u00ec con la madre a Roma, pubblic\u00f2 oltre una decina di libri di poesia; Giancarlo Vigorelli, recensendo una sua raccolta, scrisse: \"Un esempio unico da noi di scatenamento poetico\".\nSi dedic\u00f2 anche alla pittura: nel 1963 realizz\u00f2 la sua prima personale, presentata da Giuseppe Capogrossi.\nDal 1959 al 1964 fu redattore capo de \"La Fiera Letteraria\", diretta da Diego Fabbri. Collabor\u00f2 con la Rai (tra gli ultimi programmi, \"La telefonata\", a cura di Gianni Bisiach, su Radio 1) e con diversi quotidiani e periodici, fra cui: \"Il Popolo\", \"Leggere\", \"Prospettive meridionali\", \"Il caff\u00e8\", \"Vita\", \"Civilt\u00e0 delle macchine\", \"Idea\", \"Prospettive libri\", \"Operare\", \"Sorrisi e Canzoni\", \"Il Messaggero\".\nSi spos\u00f2 nel 1957 con la pittrice Laura Giometti con la quale ebbe tre figli: Felice, Duccio e Ivano (detto Vanja); nel 1967 la coppia si separ\u00f2. Dopo una breve malattia, spos\u00f2 in punto di morte Rosita Toros, sua compagna da molti anni.\nDalla fine degli anni Settanta fu tra i \"ricercatori\" del gruppo esoterico Cerchio Firenze 77. Dal 1988 al 1991 fu consigliere-fondatore della Fondazione Marino Piazzolla.\nMor\u00ec in una clinica a Forl\u00ec, sua citt\u00e0 natale, dove nel 2012 gli \u00e8 stata dedicata una via."}
{"id": "2554208", "revid": "729019", "url": "https://it.wikipedia.org/wiki?curid=2554208", "title": "Battaglia di Calmazzo", "text": "La battaglia di Calmazzo \u00e8 il punto culminante della ribellione del ducato di Urbino nei confronti di Cesare Borgia (il sanguinario condottiero figlio di papa Alessandro VI, famoso per aver ispirato a Machiavelli la figura del \u201cPrincipe\u201d).\nDopo aver rovesciato il duca Guidobaldo da Montefeltro, Cesare si dichiar\u00f2 duca di Urbino.\nMa le repressioni e i saccheggi dei soldati e dei mercenari borgiani provocarono un malcontento generale e la popolazione inizi\u00f2 a ribellarsi ed a impugnare le armi, attaccando gli stessi soldati.\nCesare Borgia, preoccupato per la situazione, ignorava che i suoi ex-condottieri di ventura tramavano contro di lui, sotto il comando di Vitellozzo Vitelli (condottiero e duca di Montone).\nI condottieri decisero quindi di unirsi nella \"Lega dei Condottieri\" per scacciare Borgia da Urbino, e nel frattempo deporlo dal trono di duca del Valentinois; Borgia non scopr\u00ec la congiura, e nella primavera del 1502 diede ordine di ritirarsi dal ducato di Urbino, per spostarsi verso l'Emilia-Romagna.\nMa durante la ritirata, all'altezza di Calmazzo (nelle Marche), i soldati del Borgia incontrarono i 7.000 uomini della Lega dei Condottieri.\nLo scontro mosse subito a favore dei Borgiani (che erano riuscito a prendere un'altura), i quali facendo avanzare la fanteria pesante misero in fuga facilmente la fanteria leggera degli avversari. Poco dopo i congiurati fecero avanzare la loro fanteria pesante che dopo alcuni scontri fece ritirare la fanteria pesante borgiana ormai esausta perch\u00e9 stava combattendo da pi\u00f9 tempo. Subito dopo Cesare Borgia fece avanzare i fanti che durante gli scontri presero al fianco i picchieri e i fanti pesanti dei congiurati mettendoli in difficolt\u00e0 nonostante i borgiani fossero in inferiorit\u00e0 numerica. Ma, quando anche la fanteria pesante dei congiurati stava per cedere, dalla foresta sopraggiunsero 5.000 civili armati che colsero di sorpresa i borgiani, i quali furono accerchiati e dovettero fuggire, perdendo molti uomini.\nDopo la sconfitta, Cesare Borgia abbandon\u00f2 le pretese sul trono d'Urbino; poco dopo riusc\u00ec a reclutare un nuovo esercito cos\u00ec potente che i capi della lega dei condottieri dovettero chiedere a Cesare di fare un accordo di pace, l'anno seguente (il 1503) Cesare uccise i capi della Lega dei Condottieri nella strage di Senigallia."}
{"id": "2554215", "revid": "339392", "url": "https://it.wikipedia.org/wiki?curid=2554215", "title": "Societ\u00e0 italiana per le Strade Ferrate Meridionali", "text": ""}
{"id": "2554221", "revid": "767487", "url": "https://it.wikipedia.org/wiki?curid=2554221", "title": "Ordina Open 1994", "text": "L'Ordina Open 1994 \u00e8 stato un torneo di tennis giocato sull'erba. \n\u00c8 stata la 5\u00aa edizione del torneo, che fa parte della categoria World Series\nnell'ambito dell'ATP Tour 1994.\nIl torneo si \u00e8 giocato a Rosmalen, vicino 's-Hertogenbosch nei Paesi Bassi,dal 6 al 13 giugno 1994.\nCampioni.\nSingolare.\n Richard Krajicek ha battuto in finale Karsten Braasch, 6\u20133, 6\u20134\nDoppio.\n Stephen Noteboom / Fernon Wibier hanno battuto in finale Diego Nargiso / Peter Nyborg, 6\u20133, 1\u20136, 7\u20136"}
{"id": "2554223", "revid": "131145", "url": "https://it.wikipedia.org/wiki?curid=2554223", "title": "Valalla", "text": ""}
{"id": "2554226", "revid": "149727", "url": "https://it.wikipedia.org/wiki?curid=2554226", "title": "Perthes-l\u00e8s-Hurlus", "text": ""}
{"id": "2554238", "revid": "287204", "url": "https://it.wikipedia.org/wiki?curid=2554238", "title": "Swiss Open Gstaad 1994", "text": "Lo Swiss Open Gstaad 1994 \u00e8 stato un torneo di tennis giocato sulla terra rossa.\n\u00c8 la 27\u00aa edizione dell'Swiss Open,che fa parte della categoria World Series nell'ambito dell'ATP Tour 1994.\nSi \u00e8 giocato al Roy Emerson Arena di Gstaad in Svizzera, dal 4 all'11 luglio 1994.\nCampioni.\nSingolare.\n Sergi Bruguera ha battuto in finale Guy Forget, 3-6, 7-5, 6-2, 6-1\nDoppio.\n Sergio Casal / Emilio S\u00e1nchez hanno battuto in finale Menno Oosting / Daniel Vacek, 7-6, 6-4"}
{"id": "2554239", "revid": "372624", "url": "https://it.wikipedia.org/wiki?curid=2554239", "title": "Oxytenanthera", "text": ""}
{"id": "2554240", "revid": "216538", "url": "https://it.wikipedia.org/wiki?curid=2554240", "title": "Campionato italiano di societ\u00e0 di atletica leggera", "text": ""}
{"id": "2554246", "revid": "1543377", "url": "https://it.wikipedia.org/wiki?curid=2554246", "title": "The Big Bopper", "text": "Biografia.\nRicordato per la sua esuberante personalit\u00e0 che ne fece una \"star\" del rock and roll, ha avuto tra i suoi maggiori successi la canzone \"Chantilly Lace\", inserita nella colonna sonora del film di George Lucas del 1973 \"American Graffiti\".\nNato nella citt\u00e0 di Sabine Pass, Big Bopper era il figlio maggiore di Jiles Perry Richardson, Sr. e di sua moglie Elise Stalsby Richardson. Il padre lavorava nel settore oleario e Richardson crebbe insieme ai fratelli minori Cecil e James. La famiglia si trasfer\u00ec a Beaumont (Texas) dove Richardson si diplom\u00f2 all'high school nel 1947. In quel periodo gioc\u00f2 come difensore e con la maglia n. 85 nella squadra di football americano \"Royal Purple\". Successivamente studi\u00f2 legge alla Lamar University frequentando il gruppo musicale e il corso della scuola. Come musicista si trov\u00f2 a suonare con Johnny Lampson Combo.\nTrov\u00f2 la morte il 3 febbraio 1959, in un disastro aereo accaduto presso Clear Lake, nello Iowa in quello che venne definito \"The Day the Music Died\" (\"Il giorno in cui \u00e8 morta la musica\"), in cui persero la vita insieme a lui altre due \"stelle\" del rock: Buddy Holly e Ritchie Valens. Dall'incidente scamp\u00f2 il chitarrista di Holly, Tommy Allsup, che \"perse\" per sorteggio - proprio con Valens - un posto sull'aereo."}
{"id": "2554247", "revid": "26440092", "url": "https://it.wikipedia.org/wiki?curid=2554247", "title": "La tribuna di Treviso", "text": ""}
{"id": "2554249", "revid": "666668", "url": "https://it.wikipedia.org/wiki?curid=2554249", "title": "KMF Leotar", "text": "Il Klub Malog Fudbala Leotar \u00e8 una squadra bosniaca di calcio a 5 con sede a Trebigne, nella Repubblica Serba di Bosnia ed Erzegovina. \nStoria.\nNella stagione 2008-09 ha vinto il suo primo campionato bosniaco di calcio a 5, qualificandosi alla Coppa UEFA 2009-10."}
{"id": "2554252", "revid": "123774863", "url": "https://it.wikipedia.org/wiki?curid=2554252", "title": "Dan Schneider", "text": "Biografia.\nFrequenta la Memphis University School e la White Station High School nel 1982.\nDiventa famoso negli USA grazie al personaggio Dennis Blunden nella sit-com \"\". Nel 1993 partecipa alle serie \"Home Free\".\nNel 1993 comincia a scrivere e produrre show televisivi.\nNel 1997 scrive il copione del film \"Missione hamburger\", un successo della Paramount tratto dalla serie TV \"All That\". Nel 2002 scrive e produce il film \"Big Fat Liar\", un successo degli Universal Studios che incassa 50 milioni di dollari.\nNel 2007 il New York Times parla di Daniel come il \"migliore in quel genere televisivo\" e il \"leader della televisione per ragazzi\".\n\u00c8 il presidente della sua compagnia di produzione, la Schneider's Bakery.\nNel 2018, dopo anni di collaborazione con la Nickelodeon \u00e8 stato licenziato a causa di molte accuse di tipo sessuale. A causa di questo avvenimento la serie televisiva Game Shakers \u00e8 stata cancellata dopo solo 3 stagioni. \nVita privata.\nNel 2002 Daniel sposa Lisa Lillien, la fondatrice e presidente di \"Hungry Girl\", un servizio gratis di e-mail con consigli dietetici, ricette e novit\u00e0 sul cibo. Lillien appare anche nella sigla di \"iCarly\", su una copertina di un suo libro, sotto forma di cartone animato."}
{"id": "2554253", "revid": "1543377", "url": "https://it.wikipedia.org/wiki?curid=2554253", "title": "Anno geofisico internazionale", "text": "L'Anno geofisico internazionale (noto anche come IGY, dall'inglese \"International Geophysical Year\") fu indetto dal luglio 1957 al dicembre 1958 per coordinare su scala mondiale un insieme di ricerche volte a una maggiore conoscenza delle propriet\u00e0 fisiche della Terra e delle interazioni tra il Sole e il nostro pianeta. In precedenza si erano svolti, nel 1882-83 e nel 1932-33, due anni polari internazionali.\nL'idea di realizzarlo fu proposta nel marzo 1950 da alcuni scienziati durante un convegno dell'International Council of Scientific Unions. Essi sottolinearono che con l'avvento di nuove tecnologie come il razzo, il radar e il computer, i tempi erano maturi per la celebrazione di un anno geofisico internazionale. \nIl periodo di attuazione fu scelto in concomitanza con una fase di massima attivit\u00e0 solare.\nPi\u00f9 di 70 paesi parteciparono al progetto. Il presidente statunitense Dwight Eisenhower, in un discorso radio-televisivo del 30 giugno 1957, sottoline\u00f2 l'importanza anche politica dell'evento, in un periodo di guerra fredda, con le parole:\nEventi principali.\nIn vista della sua attuazione e durante la sua durata, ebbero luogo molti eventi di grande importanza scientifica, tra cui i seguenti:"}
{"id": "2554254", "revid": "486946", "url": "https://it.wikipedia.org/wiki?curid=2554254", "title": "Leotar Tviko Nekretnine Trebinje", "text": ""}
{"id": "2554256", "revid": "26440143", "url": "https://it.wikipedia.org/wiki?curid=2554256", "title": "International Geophysical Year", "text": ""}
{"id": "2554260", "revid": "339392", "url": "https://it.wikipedia.org/wiki?curid=2554260", "title": "Strada statale 468", "text": ""}
{"id": "2554261", "revid": "599013", "url": "https://it.wikipedia.org/wiki?curid=2554261", "title": "Gurgy Baranyi", "text": ""}
{"id": "2554262", "revid": "1305772", "url": "https://it.wikipedia.org/wiki?curid=2554262", "title": "Pyramorphix", "text": "La Pyramorphix \u00e8 un twisty puzzle di forma tetraedrica, simile al Pocket Cube, attualmente commercializzata da Meffert's.\nDescrizione.\nLa Pyramorphix potrebbe sembrare a prima vista una versione semplificata della Pyraminx e di facilissima risoluzione poich\u00e9 possono essere girati solo i 4 angoli. Il meccanismo del puzzle \u00e8 invece identico a quello del Pocket Cube. Quando la Pyramorphix viene scombinata, cambia di forma. L'obiettivo \u00e8 infatti riportarla a forma tetraedrica con le facce di un unico colore. La risoluzione della Pyramorphix non rientra nelle competizioni previste dalla World Cube Association.\nPermutazioni.\nLa Pyramorphix pu\u00f2 assumere diverse posizioni; il numero differisce da quello del Pocket Cube giacch\u00e9 non ha importanza l'orientamento di quei pezzi che sul Pyramorphix sono triangoli monocolore mentre sul Pocket Cube sono vertici tricolori."}
{"id": "2554263", "revid": "46291", "url": "https://it.wikipedia.org/wiki?curid=2554263", "title": "Oxytenanthera abyssinica", "text": "Oxytenanthera abyssinica \u00e8 una specie di bamb\u00f9 africano. \u00c8 l'unica specie del genere Oxytenanthera.\nHa avuto una certa notoriet\u00e0 poich\u00e9 il bilionesimo seme acquisito dal Millennium Seed Bank Project \u00e8 stato proprio un seme di \"Oxytenanthera abyssinica\"."}
{"id": "2554268", "revid": "599013", "url": "https://it.wikipedia.org/wiki?curid=2554268", "title": "Ferenc Czvikovszky", "text": ""}
{"id": "2554269", "revid": "92723", "url": "https://it.wikipedia.org/wiki?curid=2554269", "title": "Louis-L\u00e9opold Boilly", "text": "Biografia.\nLouis-L\u00e9opold Boilly, figlio di un modesto scultore del legno nella piccola citt\u00e0 di La Bass\u00e9e, nelle Fiandre francesi, fin dagli anni della fanciullezza dimostr\u00f2 la sua predisposizione al disegno. Soggiorn\u00f2 dal 1775 al 1779 a Douai dove fu allievo di Charles-Alexandre-Joseph Caullet pittore e insegnante nella locale Accademia, poi si trasfer\u00ec ad Arras dove rimase per cinque anni, impadronendosi della tecnica del trompe-l\u2019oeil sotto la guida di Dominique Doncre. Dal 1785 si stabil\u00ec a Parigi.\nLe sue opere denunciano chiaramente, sia nello stile, sia nella scelta dei contenuti, l'influsso delle scene di genere olandesi del Seicento; rifiutandosi di aderire al ritorno alla semplicit\u00e0 antica, propugnato dai neoclassicisti, questo artista, si distingue per un'esecuzione raffinata e preziosa. Usando colori puri riesce a dare alle opere un aspetto simile alla porcellana; evocando su un tono intimista scene di vita quotidiana, queste, costituiscono una testimonianza a volte pittoresca, a volte veridica, sulla societ\u00e0 francese uscita dalla rivoluzione.\nDal 1789 al 1791 esegu\u00ec una serie di commissioni ricevute dal collezionista avignonese Esprit-Claude-Francois Calvet. In questo periodo, la sua maniera ricorda lo stile sentimentale di Greuze e di Fragonard, genere che integra poco a poco con la precisione (come gi\u00e0 detto), dei maestri olandesi del Seicento, dei quali possiede una discreta collezione. Nel 1791, espose per la prima volta al Salon i suoi ritratti, i suoi trompes-l'oeil e i temi galanti e anche erotici.\nDipinto in una vena apertamente erotica l\"Uccello sfuggito\" (1794, Parigi, Museo del Louvre), attir\u00f2 su Boilly l'accusa di oscenit\u00e0 da parte del pittore Jean-Baptiste Wicar e la Soci\u00e9t\u00e9 R\u00e9publicaines des Arts, minacci\u00f2 di farlo incriminare davanti al Comitato di Salute Pubblica; per discolparsi, dipinse allora un \"Trionfo di Marat\" (1794, Lilla, Museo di Belle Arti), che ostenta un entusiasmo rivoluzionario non del tutto convincente.\nLe opere di Boilly degli anni Novanta, sono costituite per la maggior parte, da scene galanti o sentimentali, si veda: \"La visita\", \"Il concerto improvvisato\", \"La fine di un amore\", \"La gelosia del vecchio\" (1790, Londra, Wallace Collection); \"Consigli materni\" (1791, Parigi, collezione privata). Queste, come altre opere, uniscono la ricerca dell'aneddoto cara a Greuze a una marcata insistenza sulla raffigurazione sensuale degli abiti e degli interni, dipinti con una tecnica che deve molto ad artisti come Metsu e Terborch.\nNel periodo immediatamente successivo, si dedic\u00f2 alla realizzazione di alcuni ritratti collettivi, dedicati prevalentemente alle riunioni di pittori e scultori, come: l\"Atelier d'Isabey\" (1798, Parigi, Museo del Louvre), o l\"Atelier di un giovane artista\" (1800, Mosca, Museo Puskin), nei quali l'accumularsi dei dettagli aneddotici o curiosi produce una visione senza dubbio alquanto idealizzata della vita artistica dell'epoca.\nDopo il 1800, le composizioni di Boilly divengono ancora pi\u00f9 complesse e animate, e riguardano per lo pi\u00f9 la vita di strada, colta con spontaneit\u00e0, humour e raffinatezza, si veda per esempio: \"Arrivo di una diligenza nel cortile della messaggerie\" (1803, Parigi, Museo del Louvre).\nOttenne la Medaglia d'Oro al Salon del 1804, fu nominato Cavaliere della Legione d\u2019Onore e nel 1833 divenne membro dell'Istituto di Francia.\nPi\u00f9 che allo studio dei sentimenti, il pittore appare interessato all'osservazione meticolosa della vita quotidiana e alla cronaca fedele dei suoi piccoli avvenimenti.\nNelle sue descrizioni degli episodi storici, si spinge raramente oltre l'aneddoto stimolante; cos\u00ec, nessun soffio eroico anima la \"Partenza dei coscritti del 1807\" (1808, Parigi, Museo Carnavalet).\nSempre alla ricerca di nuovi effetti virtuosistici, Boilly si specializz\u00f2 nella tecnica della grisaille, con la quale produsse alcune opere divertenti, tra cui: \"La Galleria del Palazzo Reale\" (1809, Parigi, Museo Carnavalet).\nLe sue ricerche nel campo del trompe-l'oeil culminarono nell'impressionante \"Cristo\" (1812, Oxford, Magdalen College). Uno spirito pi\u00f9 satirico caratterizza invece opere come: l\"Ingresso dell'Ambigu-Comique\" (1819, Parigi, Museo del Louvre) e le \"Trentacinque espressioni facciali\" (1819, Turcoing, Museo di Belle Arti), dove si avverte una conoscenza quantomeno superficiale delle teorie fisiognomiche di Lavater.\nAnche i suoi figli: Julien L\u00e9opold Boilly (1796-1874), Edouard Boilly (1799-1854), e Alphonse L\u00e9opold Boilly (1801-1867), furono pittori, bench\u00e9 di minor successo del padre."}
{"id": "2554273", "revid": "767487", "url": "https://it.wikipedia.org/wiki?curid=2554273", "title": "Hall of Fame Tennis Championships 1994", "text": "L'Hall of Fame Tennis Championships 1994 \u00e8 stato un torneo di tennis giocato sull'erba. \n\u00c8 stata la 19\u00aa edizione dell'Hall of Fame Tennis Championships,\nche fa parte della categoria World Series nell'ambito dell'ATP Tour 1994.\nSi \u00e8 giocato all'International Tennis Hall of Fame di Newport negli Stati Uniti, dal 4 all'11 luglio 1994.\nCampioni.\nSingolare.\n David Wheaton ha battuto in finale Todd Woodbridge, 6-4, 3-6, 7-6(5)\nDoppio.\n Alex Antonitsch / Greg Rusedski hanno battuto in finale Kent Kinnear / David Wheaton, 6-4, 3-6, 6-4"}
{"id": "2554274", "revid": "124123", "url": "https://it.wikipedia.org/wiki?curid=2554274", "title": "Ralph Sproul-Bolton", "text": ""}
{"id": "2554277", "revid": "1964823", "url": "https://it.wikipedia.org/wiki?curid=2554277", "title": "Hellas Verona Football Club 2009-2010", "text": "Questa pagina raccoglie i dati riguardanti l'Hellas Verona Football Club nelle competizioni ufficiali della stagione 2009-2010.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2554281", "revid": "113091485", "url": "https://it.wikipedia.org/wiki?curid=2554281", "title": "J\u00f3zsef Szerencs\u00e9s", "text": ""}
{"id": "2554284", "revid": "6923", "url": "https://it.wikipedia.org/wiki?curid=2554284", "title": "Leonid Lejtman", "text": ""}
{"id": "2554288", "revid": "599013", "url": "https://it.wikipedia.org/wiki?curid=2554288", "title": "Cristiana Bortolotti", "text": ""}
{"id": "2554291", "revid": "767487", "url": "https://it.wikipedia.org/wiki?curid=2554291", "title": "KMF Zelezarec", "text": "Il KMF Zelezarec (talvolta Zelezarec Skopje) \u00e8 una squadra macedone di calcio a 5 con sede a Skopje. Nella stagione 2008/2009 ha vinto il suo primo campionato macedone di calcio a 5 qualificandosi per la prima volta alla UEFA Futsal Cup 2009-2010."}
{"id": "2554292", "revid": "599013", "url": "https://it.wikipedia.org/wiki?curid=2554292", "title": "Helmi H\u00f6hle", "text": ""}
{"id": "2554300", "revid": "121552414", "url": "https://it.wikipedia.org/wiki?curid=2554300", "title": "Marino Busdachin", "text": "Biografia.\nNato nel 1956 ad Umago (cittadina all'epoca parte della zona B del Territorio Libero di Trieste, ed oggi invece parte della Croazia), s'\u00e8 trasferito in Italia con la famiglia nel 1961, a Trieste, dove si \u00e8 formato presso la facolt\u00e0 di giurisprudenza.\nDurante gli anni settanta si \u00e8 impegnato attivamente nelle campagne per i diritti civili in Italia (in particolare quelle sull'obiezione di coscienza, il divorzio e l'aborto). Nel 1974 \u00e8 stato eletto al Consiglio Federale del Partito Radicale, di cui ancora oggi fa parte. Fra il 1978 ed il 1982 \u00e8 stato consigliere comunale a Trieste.\nDurante gli anni ottanta \u00e8 stato attivamente coinvolto nella promozione dei diritti umani, civili e politici per i cittadini dei paesi dell'Europa orientale e dell'Unione Sovietica. Nel corso di questo periodo fu due volte arrestato ed imprigionato per breve tempo in Bulgaria (1982) e in Unione Sovietica (1989).\nFra il 1993 ed il 1998, ha lavorato negli Stati Uniti su campagne per la costituzione di tribunali internazionali \"ad hoc\" che perseguissero i crimini di guerra nell'ex Jugoslavia ed in Ruanda. Ha anche sostenuto la battaglia per la moratoria universale della pena di morte presso le Nazioni Unite, dove era rappresentante del Partito Radicale Transnazionale.\n\u00c8 tutt'oggi uno dei principali esponenti del Partito Radicale Transnazionale, di cui \u00e8 componente del consiglio generale.\nNel 1994 \u00e8 stato uno dei fondatori di Non c'\u00e8 pace senza giustizia (NPWJ), organizzazione non governativa con sedi in Italia, Stati Uniti e Belgio, a cui si deve la campagna per la creazione della Corte penale internazionale e quella per l'abbandono della pratica delle mutilazioni genitali femminili. Di Npwj \u00e8 stato in passato segretario generale, dal 1994 al 1999.\nDal 1\u00ba luglio 2003 fino al 2018 \u00e8 stato segretario generale dell'Organizzazione delle nazioni e dei popoli non rappresentati (UNPO), un'organizzazione non governativa internazionale basata a Bruxelles, in Belgio, che lavora focalizzandosi sulla promozione dei diritti umani delle minoranze e delle maggioranze etniche oppresse."}
{"id": "2554301", "revid": "599013", "url": "https://it.wikipedia.org/wiki?curid=2554301", "title": "Helga Stroh", "text": ""}
{"id": "2554302", "revid": "287204", "url": "https://it.wikipedia.org/wiki?curid=2554302", "title": "Swedish Open 1994", "text": "Lo Swedish Open 1994 \u00e8 stato un torneo di tennis giocato sulla terra battuta. \n\u00c8 stata la 47\u00aa edizione dello Swedish Open, che fa parte della categoria World Series nell'ambito dell'ATP Tour 1994.\nSi \u00e8 giocato al B\u00e5stad Tennis Stadion di B\u00e5stad in Svezia, dal 4 all'11 luglio 1994.\nCampioni.\nSingolare.\n Bernd Karbacher ha battuto in finale Horst Skoff, 6-4, 6-3\nDoppio.\n Jan Apell / Jonas Bj\u00f6rkman hanno battuto in finale Nicklas Kulti / Mikael Tillstr\u00f6m, 6-2, 6-3"}
{"id": "2554303", "revid": "322321", "url": "https://it.wikipedia.org/wiki?curid=2554303", "title": "Carlo Alberto Guidobono Cavalchini", "text": "Biografia.\nConseguita la laurea \"in utroque iure\" all'universit\u00e0 di Pavia nel 1702, fu ammesso al collegio degli avvocati di Milano nello stesso anno. Nella citt\u00e0 lombarda si rese celebre per le sue competenze giuridiche che influenzarono la sua carriera curiale a Roma permettendogli di iniziare il suo percorso come avvocato concistoriale sotto Clemente XI. \nDivenne Arcivescovo titolare di Filippi dal 10 maggio 1728 e nel 1748 prefetto della Congregazione dei vescovi e regolari.\nDurante gli anni in cui prest\u00f2 servizio come Governatore di Velletri si distinse per atti di giustizia. Il 24 febbraio 1727 fu ordinato sacerdote. Il 10 maggio 1728 fu nominato arcivescovo titolare di Filippi. Dopo aver ricoperto vari prestigiosi incarichi, fu nominato cardinale nel 1743 con il titolo di Cardinale presbitero di Santa Maria della Pace.\nDal 1752 al 1763 fu Camerlengo del Sacro Collegio, nel 1759 divenne Cardinale vescovo di Albano e nel 1763 Decano del Sacro Collegio, assumendo il corrispondente titolo di Cardinale vescovo di Ostia e Velletri e divenendo anche Governatore di Velletri.\nRicostru\u00ec a Tortona l'antica chiesa dedicata a San Giacomo, gi\u00e0 importante luogo di culto e pellegrinaggio in epoca medioevale in quanto situata lungo uno dei principali assi viari in direzione di Santiago di Compostela.\nDurante il conclave del 1758 fu a un passo dall'elezione a papa, ma non fu eletto per il veto di Luigi XV. Secondo alcune fonti, tuttavia, durante quel conclave, Cavalchini fu eletto papa, ma poi fu costretto a dimettersi per il veto francese. Successivamente prese parte al conclave del 1769. Quando mor\u00ec, nel 1774, le sue spoglie furono esposte nella basilica dei Santi XII Apostoli di Roma, dove fu celebrato il funerale e dove fu sepolto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2554306", "revid": "599013", "url": "https://it.wikipedia.org/wiki?curid=2554306", "title": "Else Ommerborn", "text": ""}
{"id": "2554309", "revid": "339392", "url": "https://it.wikipedia.org/wiki?curid=2554309", "title": "KMF Zelezarec Skopje", "text": ""}
{"id": "2554310", "revid": "149466", "url": "https://it.wikipedia.org/wiki?curid=2554310", "title": "Azzone Soldanus", "text": ""}
{"id": "2554311", "revid": "1504506", "url": "https://it.wikipedia.org/wiki?curid=2554311", "title": "Friedrich Frey-Heros\u00e9", "text": "Biografia.\nFiglio di Daniel e di Anna Elisabeth Sulzer, studi\u00f2 chimica a Parigi. In quella citt\u00e0 fu attivo durante i moti della Rivoluzione di luglio del 1830. Tornato ad Aarau entra nella ditta chimica del padre proseguendo parimenti una prillante carriera politica e militare. Nel 1834 venne eletto nel Gran Consiglio e nel 1837 nel Piccolo Consiglio del Canton Argovia dove nel 1839, 1842 e 1845 ricopre la carica di Landamano. Fu comandante in capo nel 1841 delle truppe del suo cantone. Si occup\u00f2 anche della soppressione dei conventi di Muri, Wettingen e Fahr quest'ultima in seguito venne revocata. Fu capo si stato maggiore dell'esercito svizzero sotto Guillaume-Henri Dufour. Il 16 novembre del 1848, venne eletto, al secondo scrutinio, tra i primi sette Consiglieri federali. Nei primi anni diresse il dipartimento del commercio e delle dogane. Nel 1854 fu Presidente della confederazione e guid\u00f2 il dipartimento politico, dove ottenne la revoca parziale del blocco che l'Austria imponeva al Canton Ticino. Subentr\u00f2 a Ulrich Ochsenbein, non rieletto, a capo del dipartimento militare. Nel 1856 chiese l'esonero dall'incarico per assumere come nel 1847 il comando dello stato maggiore dell'esercito, per affrontare la difesa del canton Neuch\u00e2tel dalle mire prussiane. Fu di nuovo Presidente della confederazione nel 1860, in quella veste fu fortemente criticato dopo che le sue idee in merito all'obiezione svizzera, contro la cessione dell'Alta Savoia alla Francia da parte del Regno di Sardegna, vennero rese pubbliche. Egli riteneva che, bench\u00e9 sostenibile dal profilo giuridico, questa opzione non era realistica in prospettiva politica. Queste sue idee gli procurarono l'ostilit\u00e0 degli ambienti radicali bernesi e ginevrini che si tramutarono in un sempre minor numero di voti in sede di riconferma della carica. Questo lo indusse nel 1866 a rinunciare alla carica. Nel 1872 rinunci\u00f2 anche al mandato di Consigliere nazionale. Nel 1873 mor\u00ec e con lui scomparve uno dei padri del moderno stato federale svizzero. La sua politica non fu mai accolta con entusiasmo sia dagli ambienti conservatori che da quelli radicali, ma la sua visione globale dei problemi e il suo realismo sono ancora oggi una eredit\u00e0 per la Confederazione. A riprova della sua apertura mentale si pensi che in et\u00e0 avanzata intraprese lo studio della lingua giapponese.\nMassone, era membro della Loggia \"Zur Brudertreue\" di Aarau, appartenente alla Gran Loggia svizzera Alpina."}
{"id": "2554312", "revid": "287204", "url": "https://it.wikipedia.org/wiki?curid=2554312", "title": "Helga Gnauer", "text": ""}
{"id": "2554313", "revid": "1437331", "url": "https://it.wikipedia.org/wiki?curid=2554313", "title": "Pregiudiziale amministrativa", "text": "Con pregiudiziale amministrativa si identifica l'eventuale necessariet\u00e0 dell'annullamento di un atto amministrativo illegittimo prima di poter procedere al risarcimento del danno. \u00c8 una figura giuridica molto dibattuta in giurisprudenza e dottrina, negata allo stato attuale da consistenti parti di entrambe.\nSistema previgente.\nPrima del 2000, risarcibili erano i soli diritti soggettivi.\nL'unica maniera per poter accedere al risarcimento di questi era tra l'altro circoscritta al ricorso al giudice amministrativo che doveva annullare l'atto illegittimo, per poi dover chiedere il risarcimento dinanzi ad un giudice ordinario civile.\nLe Sezioni Unite della Corte di Cassazione, con la sentenza n. 500 del 1999, innovarono in materia di risarcimento degli interessi legittimi, ammettendolo in linea di principio. La legge 205/2000 ha fatto propri gli orientamenti della Cassazione, ma fino al codice del processo amministrativo del 2010 rest\u00f2 vigente il sistema, secondo cui la pregiudiziale amministrativa era non solo necessaria, ma fisiologica, non potendo accedere il privato al risarcimento senza l'annullamento dell'atto illegittimo.\nSistema attuale.\nDopo l'intervento della Legge 205/2000, che prevede finalmente il risarcimento anche degli interessi legittimi e lo devolve al giudice amministrativo, con altri trasferimenti importanti, \u00e8 sorta la questione sulla cosiddetta pregiudiziale amministrativa. In particolare ci si chiede se la domanda di annullamento e di risarcimento vada necessariamente proposta in maniera congiunta o pu\u00f2 anche essere proposta disgiuntamente e, soprattutto, se \u00e8 necessario che il privato chieda prima l'annullamento dell'atto per il risarcimento.\nAlla prima questione il Consiglio di Stato ha risposto che l'azione pu\u00f2 essere esercitata anche disgiuntamente, purch\u00e9 davanti allo stesso giudice, altrimenti il privato potrebbe trovarsi dinanzi alla possibilit\u00e0 di scegliere l'organo giudicante a seconda del caso, cosa assolutamente contraria al nostro ordinamento. \nMeno pacifica \u00e8 la seconda problematica, alla quale la giurisprudenza ha dato risposte veramente discordanti, soprattutto tra Cassazione che esclude la pregiudiziale ponendo al centro dell'attenzione l'interesse del singolo, e Consiglio di Stato che invece ne propugna l'indiscutibile esistenza in difesa dell'interesse pubblico.\nAnche in dottrina molte sono le teorie e i ragionamenti apprezzabili. Una parte si sforza in un tentativo esegetico sollevando il dubbio sull'inciso \"diritti patrimoniali consequenziali\", in particolare chiedendosi se consequenziali sia riferito all'annullamento dell'atto o alla sua mera illegittimit\u00e0.\nA seguito dell'introduzione del Codice del Processo Amministrativo (D. Lgs. 2 luglio 2010, n. 104, Attuazione dell'articolo 44 della legge 18 giugno 2009, recante delega al governo per il riordino del processo amministrativo), l'art. 34 co. 2 afferma che il giudice non pu\u00f2 conoscere dell'illegittimit\u00e0 di un atto, qualora non sia stato tempestivamente impugnato con l'azione di annullamento, fuori dei casi dell'esperimento in via autonoma dell'azione al risarcimento di cui all'articolo 30, o nel caso di perdita di utilit\u00e0 dell'azione di annullamento, se vi \u00e8 stata contestuale azione di risarcimento. Pertanto, la pregiudizialit\u00e0 amministrativa deve considerarsi un problema superato dall'attuale dettato normativo, quanto meno ai fini risarcitori. Il presente articolo, infatti, offre sostegno a quanti sostengono che non sarebbe configurabile un'azione per accertamento mero. Infatti, fuori dei casi di azione risarcitoria, il giudice non pu\u00f2 conoscere dell'illegittimit\u00e0 dell'atto.\nSostenitori della pregiudiziale.\nUna delle mosse da cui muove la teoria pro-giudiziale \u00e8 quella che punta sull'impossibilit\u00e0 per il giudice amministrativo di disapplicare un atto amministrativo, spettante tale possibilit\u00e0 al solo giudice ordinario, con la sole eccezione dei regolamenti. Ne consegue l'impossibilit\u00e0 di un accertamento incidentale dell'illegittimit\u00e0 senza l'annullamento.\nAltra lancia in favore di questa tesi \u00e8 la certezza del diritto: la tutela amministrativa \u00e8 tutta incentrata infatti sul termine decadenziale dell'atto illegittimo, scaduto il quale l'atto diventa legittimo. \u00c8 necessario pertanto annullare l'atto entro il termine, non potendosi rivolgere subito al risarcimento."}
{"id": "2554314", "revid": "648716", "url": "https://it.wikipedia.org/wiki?curid=2554314", "title": "Waltraut Ebert", "text": ""}
{"id": "2554318", "revid": "767487", "url": "https://it.wikipedia.org/wiki?curid=2554318", "title": "Maria Gr\u00f6tzer", "text": ""}
{"id": "2554319", "revid": "648716", "url": "https://it.wikipedia.org/wiki?curid=2554319", "title": "Luise Gruss", "text": ""}
{"id": "2554320", "revid": "339392", "url": "https://it.wikipedia.org/wiki?curid=2554320", "title": "Polisportiva Val di Sangro", "text": ""}
{"id": "2554323", "revid": "599013", "url": "https://it.wikipedia.org/wiki?curid=2554323", "title": "Helga Kathlein", "text": ""}
{"id": "2554324", "revid": "122246", "url": "https://it.wikipedia.org/wiki?curid=2554324", "title": "World League di pallavolo 2010", "text": "La XXI World League di pallavolo maschile si \u00e8 svolta dal 4 giugno al 25 luglio 2010. Dopo la fase a gironi, che si \u00e8 disputata dal 4 giugno al 10 luglio, la fase finale, a cui si sono qualificate le prime squadre classificate dei quattro gironi di qualificazione, la migliore seconda e l'Argentina, paese ospitante, si \u00e8 svolta dal 21 al 25 luglio a C\u00f3rdoba, in Argentina.\nPrima fase.\nIn questa fase le squadre sono state divise in quattro gironi all'italiana con partite di andata e ritorno. Ogni squadra affronta tutte le altre del girone due volte in casa e due volte in trasferta. La squadra vincitrice conquista tre punti in caso di vittoria \"piena\" (3-0 o 3-1) oppure due punti in caso di vittoria al \"tie-break\" (3-2), viceversa la squadra perdente non conquista nessun punto se viene sconfitta per 3-0 o 3-1, mentre conquista un punto se perde per 3-2. In caso di parit\u00e0 di punti la classifica viene stilata tenendo conto nell'ordine dei seguenti fattori:\nPodio.\nCampione.\nBrasile(Nono titolo)\nSecondo posto.\nRussia\nTerzo posto.\nSerbia"}
{"id": "2554332", "revid": "1543377", "url": "https://it.wikipedia.org/wiki?curid=2554332", "title": "Songs I Wrote", "text": "Songs I Wrote \u00e8 il primo EP di Sean Flynn, pubblicato su iTunes nell'agosto 2009.L'EP \u00e8 stato autoprodotto.\nContiene 2 canzoni, \"Think About It\" e \"The Years\"."}
{"id": "2554336", "revid": "122246", "url": "https://it.wikipedia.org/wiki?curid=2554336", "title": "Qualificazioni alla World League di pallavolo 2010", "text": "Le qualificazioni per la World League di pallavolo maschile 2010, si svolsero dal 21 agosto al 19 settembre 2009. Vi parteciparono 6 squadre nazionali.\nLe due squadre vincenti della prima fase giocarono nella seconda fase contro le ultime classificate della World League 2009, vale a dire Giappone e Venezuela. Le due squadre uscenti vincitori da questi spareggi conquistarono i due posti disponibili per la World League 2010."}
{"id": "2554343", "revid": "287204", "url": "https://it.wikipedia.org/wiki?curid=2554343", "title": "Mercedes Cup 1994", "text": "Il Mercedes Cup 1994 \u00e8 stato un torneo di tennis giocato sulla terra rossa.\n\u00c8 stata la 17\u00aa edizione del Mercedes Cup, che fa parte della categoria Championship Series \nnell'ambito dell'ATP Tour 1994. Si \u00e8 giocato a Stoccarda in Germania, dal 18 al 25 luglio 1994.\nCampioni.\nSingolare.\n Alberto Berasategui ha battuto in finale Andrea Gaudenzi, 7-5, 6-3, 7-6(5)\nDoppio.\n Scott Melville / Piet Norval hanno battuto in finale Jacco Eltingh / Paul Haarhuis, 7-6, 6-4"}
{"id": "2554344", "revid": "26441176", "url": "https://it.wikipedia.org/wiki?curid=2554344", "title": "Wii Points", "text": ""}
{"id": "2554350", "revid": "111197298", "url": "https://it.wikipedia.org/wiki?curid=2554350", "title": "Angelo Viva", "text": "Biografia.\nStudi\u00f2 arte nella sua citt\u00e0 passando poi nella bottega dello scultore Giuseppe Sanmartino del quale divenne un seguace di una certa rinomanza.\nNonostante una lunga carriera durata circa cinquant'anni, non sono molte le sue opere che vengono considerate di valore da parte della critica. Vengono ricordati \"Angeli che portano una torcia\" inseriti nell'altare della Basilica di San Paolo Maggiore di Napoli, eseguiti su disegno di Ferdinando Fuga, e degli stucchi nella Basilica della Santissima Annunziata Maggiore a Napoli.\nSue importanti opere sono il gruppo statuario della fontana del Ratto di Europa, le statue degli Evangelisti nella cappella Pappacoda, le decorazioni dell'obelisco di Portosalvo e il monumento funebre di Giovanni Paisiello oggi visibile nella chiesa di Santa Maria Donnalbina. Ha inoltre effettuato un restauro della statua del dio Nilo."}
{"id": "2554352", "revid": "121475123", "url": "https://it.wikipedia.org/wiki?curid=2554352", "title": "Sergio Vatta", "text": "Carriera.\nGiocatore.\nNella stagione 1963-1964 ha giocato (7 presenze) nell'Aquila nel campionato di Serie C.\nInoltre, ha giocato nel Campobasso nella stagione 1965-1966.\nAllenatore.\nTra gli anni '60 e '70 avvia la sua carriera di allenatore in squadre di Serie C e D, ottenendo alterni risultati.\nNel 1977 passa alla squadra giovanile del Torino, dove resta fino al 1991, ottenendo risultati con calciatori come Andrea Mandorlini, Giorgio Venturin, Christian Vieri, Gianluigi Lentini, Diego Fuser, Roberto Cravero, Antonio Comi, Dino Baggio, Dante Bertoneri e molti altri. Nella primavera del 1989 subentra all'esonerato Claudio Sala alla guida della prima squadra non riuscendo a salvarla dalla retrocessione in Serie B. Sar\u00e0 questa la sua unica esperienza in prima squadra, visto che gi\u00e0 in luglio il Torino \u00e8 affidato ad Eugenio Fascetti.\nNel 1991 Vatta entra nei quadri tecnici federali, come allenatore e responsabile delle Nazionali giovanili Under-16 e Under-17, ricoprendo tale ruolo fino al 1997. Nell'annata 1997-1998 allena la Nazionale femminile, che riesce a portare alla fase finale dei Mondiali.\nDirigente.\nNel 1998 viene chiamato dall'allora presidente della Lazio, Sergio Cragnotti, a dirigere il settore giovanile biancoceleste, avventura terminata nel 2001 con la conquista dello scudetto sia della squadra Primavera guidata da Bollini che della squadra dei Giovanissimi Nazionali. Dal 2002 al 2004 compie un'esperienza all'estero presso la squadra greca del , divenendo responsabile del settore giovanile. Il suo pi\u00f9 recente impiego \u00e8 stato quello di direttore generale dell'Alessandria."}
{"id": "2554353", "revid": "1494380", "url": "https://it.wikipedia.org/wiki?curid=2554353", "title": "Lingua omerica", "text": "La lingua omerica \u00e8 la variet\u00e0 di greco usata nei poemi omerici. Si tratta di una lingua dai caratteri compositi, che riflette la molteplicit\u00e0 degli apporti linguistici confluiti nell'\"Iliade\" e nell'\"Odissea\".\nCaratteristiche generali.\nNei due poemi omerici \"Iliade\" e \"Odissea\" si pu\u00f2 osservare una lingua non unitaria, ma che presenta caratteri linguistici propri di vari dialetti: nonostante si basi principalmente sul dialetto ionico, tuttavia non mancano numerosi apporti dall'attico e dall'eolico e talvolta influssi dalla lingua micenea.\nSi sa, grazie agli studi di quella che \u00e8 denominata \"questione omerica\", che furono composti attraversando varie rielaborazioni; i poemi dovevano circolare attraverso blocchi narrativi successivamente ricuciti in un solo poema, prima della prima edizione ufficiale nel VI secolo durante la tirannide di Pisistrato ad Atene.\nProprio a causa delle continue rielaborazioni dovute anche all'iniziale oralit\u00e0 dei poemi, nella lingua omerica \u00e8 osservabile il fenomeno della stratificazione linguistica: cio\u00e8 sono presenti nei testi parole provenienti dalle varie epoche della storia greca (greco arcaico, greco classico e koin\u00e8)\nGrammatica della lingua omerica.\nInflussi dai vari dialetti greci.\nCaratteristica fondamentale, che rende i poemi omerici diversi dalle altre opere greche, \u00e8 la presenza costante di diversi dialetti, ossia dei modi diversi di enunciare un sostantivo, un aggettivo, un verbo, e ci\u00f2 \u00e8 presente gi\u00e0 dal primo verso del I libro dell'Iliade \u03b8\u03b5\u03ac, termine di origine eolica, ossitono, che ha perso la ritrazione dell'accento, che si accosta a \u03a0\u03b7\u03bb\u03b7\u03ca\u03ac\u03b4\u03b5\u03c9.\nFrequente \u00e8 anche l'alternanza tra la particella \u1f04\u03bd del dialetto ionico con l'equivalente eolico \u03ba\u03b5, scritto anche con il termine \u03ba\u03b5\u03bd, frutto della crasi tra i due, anche se altri pensano che il \u03bd mobile tipico dello ionico e assente nell'eolico, fosse stato usato proprio dagli aedi ionici che modificarono una particella eolica. Si cita l'esempio di \u03bd\u03b1\u03c5\u03c3\u03af ionico (dativo plurale) a confronto con l'eolico \u03bd\u03ae\u03b5\u03c3\u03c3\u03b9. Per queste varie differenze, alcuni pensarono anche che Omero, individuato come l'autore malgrado il suo conto semi-mitico, avesse viaggiato per varie terre intorno alla Grecia, giungendo nel Panionio in Asia Minore, e nell'Eolia, assumendo questi caratteri linguistici.Seguendo le scoperte di Ventris e Chadwick della lineare B nel 1952, si \u00e8 appurato che i due poemi omerici seguono convenzioni grammaticali e formulari tipiche dell'epos arcaico greco:\nGi\u00e0 vedendo queste prime caratteristiche dei due poemi, si pu\u00f2 comprendere come la lingua omerica sia \"artificiale\", frutto di rielaborazioni lunghe di secoli, partendo da proto-forme di cantari micenei, rielaborati poi in eolico, con la mediazione del dialetto ionico. Poi ci sono altri fenomeni linguistici pi\u00f9 recenti, che furono aggiunti nel VI secolo a.C., altri, come \u00e8 possibile vedere dalle trascrizioni alessandrine, anche in epoche pi\u00f9 tarde, nei tentativi di accomodare e correggere i poemi. All'epoca di Pisistrato al governo di Atene, i poemi omerici erano recitati nelle feste Panatenee, documentate per la prima volta nel 565 a.C., e la critica concorda sul fatto che molti atticismi derivino dal passaggio orale, oppure gi\u00e0 scritto dei blocchi narrativi eolici e ionici, a quello scritto della prima edizione pisitratea. Gli atticismi sono molti: \u03c4\u03ad\u03c3\u03c3\u03b1\u03c1\u03b5\u03c2 (ionico \u03c4\u03ad\u03c3\u03c3\u03b5\u03c1\u03b5\u03c2, nell'eolico addirittura \u03c0\u03af\u03c3\u03c5\u03c1\u03b5\u03c2), per la congiunzione conclusiva \u03bf\u1f56\u03bd si ha \u1f66\u03bd in ionico, e per la temporale \u03bf\u03c0\u03cc\u03c4\u03b5 si hanno i corrispettivi dialettali \u03ba\u03cc\u03c4\u03b5 in ionico e in eolico \u1f45\u03c0\u03c0\u03bf\u03c4\u03b5.\nIl duale omerico.\nAltro fenomeno \u00e8 l'uso del duale nel verbo e nella declinazione: gli aedi lo consideravano scarsamente, e lo usavano come una forma per i nomi plurali doppi, o come un numero verbale. Nel VI libro dell'Iliade al v. 120 in riferimento a Glauco e Diomede, si scrive \u03c3\u03c5\u03bd\u03af\u03c4\u03b7\u03bd \u03bc\u03b5\u03bc\u03b1\u1ff6\u03c4\u03b5 \u03bc\u03ac\u03c7\u03b5\u03c3\u03b8\u03b1\u03b9 (\"si incontrarono bramosi di combattere\"), e poi il testo prosegue \"ma \"essi\" dopo che furono \"vicini, andando l'uno verso l'altro\", con i plurali \u03bf\u1f31 \u03b4(\u03b5) \u1f26\u03c3\u03b1\u03bd, \u03ac\u03bb\u03bb\u03ae\u03bb\u03bf\u03b9\u03c3\u03b9\u03bd, per tornare poi al duale participio con \u1f30\u03cc\u03bd\u03c4\u03b5: in due versi si incontrano tre duali e tre plurali riferiti alla stessa coppia di personaggi.\nVocalismo.\nCaratteristiche principali sono:\nLa \"distrazione omerica\".\nAlcune forme verbali in vocale aspra, contratte in attico, ma non nello ionico poich\u00e9 sono dette \"aperte o sciolte\", nell'eolico invece sono atematiche, ricorrono nei poemi omerici con un vocalismo a s\u00e9, che \u00e8 del tutto assente nei dialetti greci, esempi sono: \u1f41\u03c1\u03cc\u03c9 e \u1f41\u03c1\u03ac\u03b1\u03c3\u03b8\u03b1\u03b9. Questi due termini nei dialetti greci derivano da \u1f41\u03c1\u03ac\u03c9 e \u1f41\u03c1\u03ac\u03b5\u03c3\u03b8\u03b1\u03b9, conservati nello ionico, ma nella tipica contrazione dell'attico si ha \u1f41\u03c1\u1ff6 e \u1f41\u03c1\u1fb6\u03c3\u03b8\u03b1\u03b9.\nNella recitazione la seconda sillaba di \u1f41\u03c1\u1ff6 e la seconda sillaba di \u1f41\u03c1\u1fb6\u03c3\u03b8\u03b1\u03b9 dovevano valere tre tempi e non due per rispettare la struttura metrica dell'esametro dattilico, che imponeva la prosodia \u222a \u222a \u2014 (\u1f41\u03c1\u03ac\u03c9) e \u222a \u222a \u2014 \u222a (\u1f41\u03c1\u03ac\u03b5\u03c3\u03b8\u03b1\u03b9). Nelle forme \"distratte\", i gruppi -\u03bf\u03c9 e -\u03b1\u03b1 costituirebbero la rappresentazione grafica di queste vocali lunghe che per\u00f2 \"scavalcavano\" il confine del piede. Tale fenomeno si sarebbe verificato durante il passaggio dei due poemi al dialetto attico, la cui caratteristica \u00e8 la contrazione; quando i poemi passarono nelle mani dei grammatici alessandrini, molto conservatori riguardo all'edizione del testo, preferirono non cambiare queste contrazioni.\nIl digamma \u03dd in Omero.\nIn Omero e nei dialetti di alcuni lirici greci (Alceo, Saffo, Alcmane) era ancora presente la semivocale \u03dd (\"wau\" o \"digamma\"), equivalente al suono /w/. Nel testo omerico il digamma \u00e8 sparito per via della caduta di questa semivocale all'epoca della trascrizione sotto Pisistrato, ma \u00e8 possibile rintracciarlo grazie al lavoro di R. Bentley. Nell'Odissea (XVII, 78) Telemaco, parlando a Pireo:\n\u03a0\u03b5\u03af\u03c1\u03b1\u03b9', \u03bf\u1f50 \u03b3\u03ac\u03c1 \u03c4' \u1f34\u03b4\u03bc\u03b5\u03bd, \u1f45\u03c0\u03c9\u03c2 \u1f14\u03c3\u03c4\u03b1\u03b9 \u03c4\u03ac\u03b4\u03b5 \u1f14\u03c1\u03b3\u03b1.\nLa congiunzione \u03c4(\u03b5) non ha alcun senso all'interno di un'allocuzione, ma \u00e8 necessaria per produrre l'allungamento per posizione di \u03b3\u03ac\u03c1; e nello stesso tempo non si comprende perch\u00e9 la finale di \u03c4\u03ac\u03b4\u03b5 non elida davanti a \u1f14\u03c1\u03b3\u03b1. Se ci\u00f2 avvenisse, non tornerebbe la lunghezza dell'esametro nel verso, ma se tiene conto che \u03bf\u1f36\u03b4\u03b1 (qui I persona plurale \u1f34\u03b4\u03bc\u03b5\u03bd) deriva da *\u03dd\u03bf\u03b9\u03b4- (cos\u00ec come si pu\u00f2 vedere nella comparazione del tema \"vedere\" di *\u03dd\u03b5\u03b9\u03b4-/\u03dd\u03bf\u03b9\u03b4-/\u03dd\u03b9\u03b4- e il latino vid-eo), e dall'altra parte del verso si ammette il digamma *\u03dd\u03b5\u03c1\u03b3\u03b1, come in \u1f10\u03c1\u03b3\u03ac\u03b6\u03bf\u03bc\u03b1\u03b9, si pu\u00f2 affermare che la quantit\u00e0 metrica combacia perfettamente con le esigenze dell'esametro dattilico, e il verso originario doveva recitare:\n\u03a0\u03b5\u03af\u03c1\u03b1\u03b9', \u03bf\u1f50 \u03b3\u03ac\u03c1 \u03dd\u03af\u03b4\u03bc\u03b5\u03bd, \u1f45\u03c0\u03c9\u03c2 \u1f14\u03c3\u03c4\u03b1\u03b9 \u03c4\u03ac\u03b4\u03b5 \u03dd\u03ad\u03c1\u03b3\u03b1.\nNell'Iliade (XXIII, 198) i manoscritti leggono \u1f66\u03ba\u03b1 \u03b4\u1f72 \u1f3e\u03c1\u03b9\u03c2 dove il digamma non compare; Bentley suppose che la forma originaria dovesse essere \u1f66\u03ba\u03b1 \u03b4\u1f72 \u03dd\u1f3e\u03c1\u03b9\u03c2; questa ipotesi datata 1713 fu confermata da un papiro recente dell'Odissea (XXIV, 278) dove si legge: \u03b3\u03c5\u03bd\u03b1\u1fd6\u03ba\u03b1\u03c2 \u1f00\u03bc\u03cd\u03bc\u03bf\u03bd\u03b1 \u1f14\u03c1\u03b3\u03b1 \u1f30\u03b4\u03c5\u03af\u03b1\u03c2, si ipotizza la forma originaria di \u03dd\u1f30\u03b4\u03c5\u03af\u03b1\u03c2 per evitare l'elisione finale di \u1f14\u03c1\u03b3\u03b1 con \u1f30\u03b4\u03c5\u03af\u03b1\u03c2. Si \u00e8 giunti cos\u00ec nei due poemi omerici a individuare numerosi digammi caduti, come nei pronomi personali \u03c3\u03b5\u1fd6\u03bf &lt; \u03dd\u03b5\u03b9\u03bf &lt; *\u03c3\u03dd\u03b5\u03b9\u03bf, oppure \u1f45\u03c2, \u1f25, \u1f45\u03bd &lt; \u03dd\u03cc\u03c2, \u03dd\u03ae, \u03dd\u03cc\u03bd. Un altro termine antichissimo d'origine micenea, spesso citato anche in Omero per indicare il sovrano e capo trib\u00f9 \u1f04\u03bd\u03b1\u03be proveniva da \u03dd\u03ac\u03bd\u03b1\u03be (pronuncia \"wanax\").\nConsonantismo.\nAlcuni nomi propri, che non risultano di radici greche, come \u0386\u03c7\u03b9\u03bb\u03bb\u03b5\u03cd\u03c2 e \u038c\u03b4\u03c5\u03c3\u03c3\u03b5\u03cd\u03c2 ricorrono a volte nei versi omerici con una sola consonante del raddoppiamento, ossia \u0386\u03c7\u03b9\u03bb\u03b5\u03cd\u03c2 e \u038c\u03b4\u03c5\u03c3\u03b5\u03cd\u03c2, ci\u00f2 avviene ovviamente per ragioni metriche, per adattare la lunghezza della parola alle esigenze dell'esametro, e ci\u00f2 avviene non solo in Omero, ma anche nei lirici e negli altri poeti sia latini sia greci. Ci\u00f2 tuttavia avviene anche per \"analogia\" con i termini a doppia \u03bb, la cui radice originaria ne prevede anche uno solo, come nel caso, parlando di grammatica, di \u03bb\u03b1\u03bc\u03b2\u03ac\u03bd\u03c9 il cui TV \u00e8 *\u03c3\u03bb\u03b1\u03b2 con l'assimilazione successiva di /s/ e dunque raddoppiamento del \u03bb; in Omero abbiamo per l'aoristo II sia \u1f14\u03bb\u1fb0\u03b2\u03b5 sia \u1f14\u03bb\u03bb\u1fb0\u03b2\u03b5.\nDeclinazioni.\nNella flessione nominale Omero conserva tracce di antichi casi indoeuropei, perduti poi nel greco classico ad eccezione di alcune forme cristallizzate, che si esprimono mediante suffissi aggiunti al tema del sostantivo:\nConiugazione verbale in Omero.\nNella coniugazione tematica dei verbi in -\u03c9 e atematico in -\u03bc\u03b9, la distinzione della I persona singolare, soprattutto nell'attico, non \u00e8 sempre regolare, e si hanno casi come \u1f00\u03b3\u03ac\u03b3\u03c9 e \u1f00\u03b3\u03ac\u03b3\u03c9\u03bc\u03b9; per la II singolare si trova spesso l'antica desinenza in -\u03c3\u03b8\u03b1 (\u03c4\u03af\u03b8\u03b7\u03c3\u03b8\u03b1), per la III persona singolare del congiuntivo si hanno, accanto alla desinenze normali in -\u1fc3 quella in -\u1fc3\u03c3\u03b9 (\u03bb\u03ac\u03b2\u1fc3\u03c3\u03b9), cos\u00ec anche per le coniugazioni atematiche; la III persona plurale presente delle desinenze primarie, si conserva nell'arcaico in -\u03bd\u03c4\u03b9, successivamente si ha avuto -\u03c3\u03b9(\u03bd) per l'assibilazione di /\u03c4/ &gt; -\u03b1\u03c4\u03b9 con l'allungamento della vocale &gt; -\u03b1\u03b9; la corrispettiva III plurale dei tempi storici si \u00e8 sempre mantenuta, anche dopo Omero in -\u03c3\u03b1\u03bd.\nNella diatesi media non si ha la contrazione della vocale tematica e le desinenze della II persona singolare - \u03c3\u03b1\u03b9 (tempi primari) -\u03c3\u03bf (tempi storici), quando \u00e8 caduto il /s/ intervocalico: \u03b2\u03bf\u03cd\u03bb\u03b5\u03c3\u03b1\u03b9 &gt; \u03b2\u03bf\u03cd\u03bb\u03b5\u03b1\u03b9. Nella III persona plurale si hanno sia le desinenze in -\u03bd\u03c4\u03b1\u03b9 sia -\u03b1\u03c4\u03b9.\nNella diatesi passiva, dove l'attico assume la desinenza -\u03c3\u03b1\u03bd nell'aoristo passivo, si ha l'abbreviamento del suffisso, e la desinenza -\u03bd\nL'aumento \u00e8 facoltativo in Omero, innanzitutto per questioni metriche, per caratterizzare i tempi storici basta seguire la desinenza. In forme ioniche del passato, frequenti in Omero e Erodoto, si ha il suffisso -\u03c3\u03ba, il preterito iterativo, che si va a unire alla forma presente + la desinenza atematica o atematico, e cos\u00ec anche per gli aoristi. Alcuni aoristi del tipo forte presentano il raddoppiamento tipico del perfetto, come i casi di \u03bb\u03ad\u03bb\u03b1\u03b8\u03bf\u03bd da \u03bb\u03b1\u03bd\u03b8\u03ac\u03bd\u03c9; per la coniugazione suppletiva del verbo \"dire\", si ha la forma \u1f14\u03b5\u03b9\u03c0\u03bf\u03bd anzich\u00e9 \u03b5\u1f36\u03c0\u03bf\u03bd; si tratta di un raddoppiamento temporale anzich\u00e9 temporale, frequente naturalmente nei tempi storici. Solo che con le vocali si tratta di un aumento \"invisibile\": *\u03b5-\u03dd\u03b5 -\u03ddk\"w\"-\u03bf\u03bd: il primo digamma cade sparendo, e il secondo si vocalizza in -\u03c5, la labiovelare passa a \u03c0: \u03b5\u03dd\u03b5\u03c5k\"w\"-\u03bf\u03bd &lt; \u1f14\u03b5\u03b9\u03c0\u03bf\u03bd.\nNumerose poi sono le forme atematiche con valore intransitivo o passivo, come \u03b2\u03bb\u1fc6\u03c4\u03bf da \u03b2\u03ac\u03bb\u03bb\u03c9. Esistono poi aoristi sigmatici misti dei verbi in -\u03c9, come \u03b4\u03cd\u03c3\u03b5\u03c4\u03bf da \u03b4\u03cd\u03c9; in Omero inoltre sono frequenti i futuri asigmatici, dove il tipico -\u03c3 caratterizzante del futuro sigmatico cade, ma non avviene la contrazione attica, quindi si ha \u03b2\u03b1\u03bb\u03ad\u03c9 anzich\u00e9 \u03b2\u03b1\u03bb\u1ff6 quanto al verbo \u03b2\u03ac\u03bb\u03bb\u03c9. Il congiuntivo spesso non ha il tipico allungamento di vocale tematica che lo contraddistingue.\nAllungamenti omerici.\nGli allungamenti e le modifiche anche consonantiche di varie parole nei versi, per le esigenze dell'esametro dattilico, sono stati studiate da W. Schulze, che ha stabilito 2 leggi:\nDifferenze rispetto agli altri dialetti greci.\nAlcune caratteristiche rispetto agli altri dialetti greci antichi:"}
{"id": "2554355", "revid": "531590", "url": "https://it.wikipedia.org/wiki?curid=2554355", "title": "Zynga", "text": "Zynga \u00e8 una societ\u00e0 specializzata nello sviluppo di videogiochi con sede in San Francisco, California, Stati Uniti. Sviluppa videogiochi per browser Internet e videogiochi \"casual\" su piattaforme di social networking come Facebook e MySpace.\nStoria.\nZynga \u00e8 stata fondata nel giugno 2007 da Mark Pincus, Michael Luxton, Eric Schiermeyer, Justin Waldron, Andrew Trader e Steve Schoettler. Nel luglio 2008 ottennero 29 milioni di $ da alcuni venture capitalist insieme alla nomina nel comitato esecutivo di Bing Gordon, l'ex Chief Creative Officer di Electronic Arts. Nello stesso periodo acquisirono YoVille, un grande gioco di social networking.. Il 1\u00ba luglio 2013 l'allora presidente dell'Interactive Entertainment Business di Microsoft, Don Mattrick, lascia il suo posto per diventare CEO di Zynga.\nIl 10 gennaio 2022 \u00e8 stata annunciata l\u2019acquisizione da parte di Take Two per 12,7 miliardi di dollari."}
{"id": "2554367", "revid": "1543377", "url": "https://it.wikipedia.org/wiki?curid=2554367", "title": "Cava di Purcarel", "text": "La cava di P\u00f9rcarel \u00e8 una depressione naturale di forma circolare, di circa 60 metri di diametro, presente nell'area boschiva del Lago di Bertignano, a Viverone (Biella), in Piemonte. Il toponimo originale \u00e8 \"Cassa del Purcarel\", dove \"Cassa\" sta verosimilmente per nascondiglio, come dal francese \"cache\", mentre \"P\u00f9rcarel\" \u00e8 di origine ignota.\nA causa del terreno semiargilloso tipico delle morene, la cava, da conca asciutta \u00e8 soggetta saltuariamente a trasformarsi in stagno d'acqua piovana, con tanto di fauna anfibia, pur non possedendo n\u00e9 immissari, n\u00e9 emissari.\nIl sito risulta di interesse archeologico. Fu sede di un presidio preistorico-palafitticolo, costituito da capanne poggianti su dodici ammassi di pietre, tuttora visibili sul bordo. \nScavi archeologici portarono alla luce dei materiali ceramici, riferibili a due differenti epoche, il Neolitico (3500 a.C.) e la tarda Et\u00e0 del Bronzo (1500 a.C.). \u00c8 di parere comune il collegamento con le due piroghe preistoriche, ritrovate nel vicino Lago di Bertignano, e custodite al Museo di Antichit\u00e0 di Torino.\nAltri importanti resti archeologici si possono trovare presso il vicino Monte Orsetto e verso l'area boschiva di frazione Peverano di Roppolo."}
{"id": "2554370", "revid": "228587", "url": "https://it.wikipedia.org/wiki?curid=2554370", "title": "Lawrence Hill", "text": "Biografia.\nNasce a Toronto, nell'Ontario, da Daniel G. Hill (1923-2003), sociologo e storico - ha dedicato la propria opera allo studio della storia dei \"Black Canadian\", ovvero dei Canadesi di colore -, e da Donna Hill, attivista; suo fratello Dan (1954-\"vivente\") \u00e8 un cantante pop affermato, conosciuto anche all'estero. Crebbe nel quartiere Don Mills di Toronto, dove si trovavano le case delle famiglie benestanti. Dopo essersi sposato, si \u00e8 trasferito ad Hamilton, Ontario, dove tutt'oggi vive.\nOpera.\nEsordisce come scrittore nel 1992 con il romanzo \"Some Great Thing\", senza ottenere un immediato grande successo. A questo seguono due opere sulla storia dei Black Canadian, che conosce bene per via degli studi del padre e dell'esperienza della madre, \"Trials and Triumphs: The Story of African-Canadians\" (1993) e \"Women of Vision: The Story of the Canadian Negro Women's Association\" (1996). Scrive poi un secondo romanzo, \"Any Known Blood\" (1997). Raggiunge il successo solo nel 2001, quando esordisce come diarista con \"Black Berry, Sweet Juice: On Being Black and White in Canada\", senza per\u00f2 ottenere premi o riconoscimenti di rilievo.\nCome saggista, invece, riesce ad affermarsi dopo la vincita nel 2005 del National Magazine Award per il saggio \"Is Africa's Pain Black America's Burden?\", pubblicato sulla rivista \"The Walrus\".\nNel 2007 pubblica il suo terzo romanzo, \"The Book of Negroes\", pubblicato nei confinanti States con il titolo \"Someone Knows My Name\". Grazie al romanzo riesce ad essere inserito nella lista dei possibili vincitori del prestigioso Scotiabank Giller Prize Giller Prize, che quell'anno va ad Elizabeth Hay; vince invece il Rogers Writers' Trust Fiction Prize, battendo scrittori del calibro di Nancy Huston, e nel 2008 il Commonwealth Writers' Prize, che lo lancia tra i grandi della Letteratura in lingua inglese del suo tempo. Nel 2009 vince la \"battle of the books Canada Reads\", alla quale partecipa G\u00e9rard Bouchard.\nSempre nel 2007 pubblica, con l'aiuto del soldato statunitense Josh Key, disertore in Iraq, di interviste e articoli di giornali vari, un terzo libro di memorie dal titolo \"The Deserter's Tale, the story of an ordinary soldier who walked away from the war in Iraq\", con il quale ottiene un grande seguito negli States."}
{"id": "2554375", "revid": "486946", "url": "https://it.wikipedia.org/wiki?curid=2554375", "title": "Emma Saalfeld", "text": ""}
{"id": "2554377", "revid": "112810740", "url": "https://it.wikipedia.org/wiki?curid=2554377", "title": "Yibal", "text": "Yibal \u00e8 il maggiore campo petrolifero dell'Oman. Con riserve iniziali di 1 Gbbl, cominci\u00f2 la produzione nel 1968, e al suo picco ebbe una produzione di 250 kbbl/die. In anni recenti, ha iniziato il declino e nel 2005 produceva circa 88 kbbl/g. Il giacimento \u00e8 gestito principalmente da Royal Dutch Shell."}
{"id": "2554380", "revid": "38120", "url": "https://it.wikipedia.org/wiki?curid=2554380", "title": "No Quarter", "text": "No Quarter \u00e8 la settima traccia del quinto album dei Led Zeppelin \"Houses of the Holy\", uscito per l'Atlantic Records nel 1973. La canzone \u00e8 stata composta dal tastierista e bassista John Paul Jones appena prima di partire per Headley Grange per registrare l'album.\nCaratteristiche.\nLa canzone ha due temi fondamentali che alternano: il primo \u00e8 suonato dal piano elettrico con effetto phaser, il quale ha un suono che fa ricordare l'acqua, dove nella seconda e terza ripresa Plant canta la strofa; il secondo \u00e8 un riff di chitarra effettata composto da Page sul quale la canzone va a sfumare. Inoltre appena prima della terza ripresa Jones suona un assolo di pianoforte accompagnato dalla chitarra elettrica.\n\"No Quarter\" compare anche nel film dei Led Zeppelin \"The Song Remains the Same\", dove l'assolo \u00e8 molto pi\u00f9 lungo che nella canzone di studio. La canzone \u00e8 inoltre presente in Celebration Day."}
{"id": "2554385", "revid": "729019", "url": "https://it.wikipedia.org/wiki?curid=2554385", "title": "Aeroporto Internazionale Kingsford Smith", "text": "L'Aeroporto Internazionale Kingsford Smith , conosciuto anche come Aeroporto di Sydney (in inglese: \"Sydney Airport\") \u00e8 il principale aeroporto di Sydney, nonch\u00e9 il pi\u00f9 trafficato dell'intero continente oceanico. \u00c8 gestito dalla compagnia privata Sydney Airport Corporation Limited. Situato nei pressi della Botany Bay, l'aeroporto ha tre piste, la \"East-West\", la \"North-South\" e la \"Third\". \u00c8 anche conosciuto per essere uno degli aeroporti pi\u00f9 antichi del mondo.\nStoria.\nNato nel 1920 con un aerodromo, ottenne solo nel 1953 il nome attuale, Kingsford Smith, in onore di Charles Kingsford Smith, grande pioniere dell'aviazione australiana. La prima pista venne costruita interamente in ghiaia, nel 1933. Negli anni sessanta, a causa del grande sviluppo della citt\u00e0 di Sydney, la costruzione di un terminal internazionale era ormai improrogabile: i lavori iniziarono nel 1966 e il terminal venne inaugurato il 3 maggio 1970 da Elisabetta II in persona. Il primo Boeing 747 a servire l'aeroporto fu un \"Pan American's 'Clipper Flying Cloud' (N734PA)\", arrivato il 4 ottobre 1970.\nNegli anni settanta la seconda pista venne ulteriormente allungata, divenendo cos\u00ec una delle pi\u00f9 grandi dell'emisfero meridionale. Nel 1989 venne deciso di costruire una terza pista che consentisse un ulteriore sviluppo del traffico sull'aeroporto. Tale pista venne inaugurata nei primi anni novanta. In occasione delle Olimpiadi di Sydney vennero stanziati due miliardi di dollari in modo da rinnovare e rendere pi\u00f9 moderno l'aeroporto. Nel 2002 il governo australiano decise di privatizzare completamente la gestione aeroportuale, cedendola a imprenditori australiani e non solo.\nTrasporti e collegamenti.\nL'aeroporto \u00e8 facilmente raggiungibile attraverso l'efficiente sistema stradale. Insieme ad esso troviamo la \"Airport and East Hills railway line\", una linea ferroviaria che collega il centro della citt\u00e0 all'aeroporto. Un altro modo per raggiungere il Kingsford Smith \u00e8 l'utilizzo delle linee di autobus gestite dalla \"State Transit Authority of New South Wales\".\nTerminal.\nL'aeroporto dispone di tre terminal. Quello internazionale \u00e8 separato dagli altri due da una pista, di conseguenza l'azienda che gestisce lo scalo fornisce un servizio navetta di collegamento.\nTerminal 1.\nIl terminal 1 \u00e8 quello internazionale, localizzato nel settore nord-ovest dello scalo. Ha 29 gates ed esiste un check-in per ogni compagnia aerea. \u00c8 diviso in tre livelli: il primo relativo agli arrivi, il secondo alle partenza ed il terzo composto invece da uffici.\nCostruito negli anni settanta, il terminal 1 ha subito negli anni un continuo ammodernamento. Nel 2010 dovrebbero essere completati dei lavori di ristrutturazione costati circa 500 milioni di dollari.\nAltre informazioni in merito al terminal internazionale, come la ristorazione e lo shopping, sono reperibili nel sito internet dell'aeroporto.\nTerminal 2.\nIl terminal 2, situato nel settore nord-est dell'aeroporto, \u00e8 quello domestico. Ha 12 aeree parcheggio e serve diverse compagnie australiane, quali la Virgin Blue, la Jetstar, la Qantaslink e molte altre. Questo terminal \u00e8 composto da soli due livelli e arrivi e partenza sono sullo stesso piano.\nAltre informazioni in merito al terminal internazionale, come la ristorazione e lo shopping, sono reperibili nel sito internet dell'aeroporto.\nTerminal 3.\nIl terzo terminale \u00e8 anch'esso domestico e, come il terminal 2, \u00e8 localizzato nel settore nord-est dello scalo australiano. \u00c8 il meno trafficato dell'aeroporto e, ad oggi, \u00e8 utilizzato solo dalla compagnia di bandiera australiana, la Qantas. Ha subito un importante rinnovamento a met\u00e0 anni novanta.\nAltri terminal.\nNel Kingsford Smith \u00e8 presente anche un quarto terminal, situato ad est del terminal 2 ed oggi inutilizzato, conosciuto come \"Domestic Express\". Serviva negli anni novanta la compagnia low cost Virgin Blue e la Impulse Airlines, oggi fallita. Nel 2002, dopo il fallimento della Ansett Australia, la Virgin ha spostato il suo traffico nel terminal 2.\nIl terminal per il trasporto cargo \u00e8 situato a nord del terminal 1.\nSecondo aeroporto cittadino.\nUn eventuale progetto per un secondo aeroporto di Sydney \u00e8 discusso fin dal 1964. Tale idea \u00e8 tornata di attualit\u00e0 soprattutto a partire dalla fine degli anni ottanta, dato l'aumento del traffico da e per Sydney. Tra il 1987 ed il 2000 i voli sono pi\u00f9 che raddoppiati e i passeggeri internazionali sono passati da otto a quindici milioni. A fine anni novanta lo scalo di Sydney accoglieva il 45% dei passeggeri internazionali di tutta l'Australia.\nNel 2007 il nuovo governo guidato da Kevin Michael Rudd ha riportato in auge la questione, definendo come ormai saturo l'aeroporto Kingsford Smith. Tra le proposte c'\u00e8 anche quella di spostare tutto il traffico cargo in un altro aeroporto. Ad oggi, comunque, non c'\u00e8 stato nessun progetto concreto e nessun stanziamento di fondi."}
{"id": "2554388", "revid": "7", "url": "https://it.wikipedia.org/wiki?curid=2554388", "title": "J. P. Richardson", "text": ""}
{"id": "2554390", "revid": "486946", "url": "https://it.wikipedia.org/wiki?curid=2554390", "title": "Vietnam Studies and Observations Group", "text": ""}
{"id": "2554392", "revid": "124513216", "url": "https://it.wikipedia.org/wiki?curid=2554392", "title": "Sant'Anastasia Calcio 1945", "text": "La A.S.D. Sant'Anastasia Calcio 1945 (gi\u00e0 \"Associazione Calcio Sant'Anastasia\"), nota semplicemente come Sant'Anastasia, \u00e8 una societ\u00e0 calcistica italiana, con sede a Sant'Anastasia (NA). \nFondato nel 1945, \u00e8 approdato nelle divisioni nazionali con la denominazione \"A.C. Sant'Anastasia\" nella seconda met\u00e0 degli anni 1990, partecipando per due stagioni al Campionato Nazionale Dilettanti e per tre stagioni alla Serie C2. Dopo aver rinunciato all'iscrizione in Serie C2, nel 2002 \u00e8 ripartito dalle categorie regionali, assumendo l'attuale denominazione a partire dalla stagione 2008-2009.\nI colori sociali sono il blu e il bianco. Gioca le partite casalinghe allo stadio comunale \"Agostino De Cicco\" di Sant'Anastasia.\nStoria.\nFondato nel 1945, l'U.S. Sant'Anastasia milit\u00f2 esclusivamente nei campionati regionali fino agli anni 1990. Dopo aver assunto dapprima la denominazione di A.C. Stasia e poi quella di A.C. Sant'Anastasia, nella stagione 1996-1997 raggiunse il primo posto in Eccellenza, ottenendo la promozione nel Campionato Nazionale Dilettanti.\nAl debutto nel Campionato Nazionale Dilettanti il club si classific\u00f2 in sesta posizione nel girone H. Nella stagione successiva i biancoblu battagliarono ai vertici del campionato assestandosi in prima posizione al termine del girone d'andata; nella seconda parte la guida tecnica del club venne affidata a Pasquale Santosuosso che condusse i vesuviani al primo posto finale nel girone I, con 67 punti in 34 gare, dopo un lungo testa a testa con l'Igea Virtus. Il Sant'Anastasia ottenne cos\u00ec la promozione in Serie C2 accedendovi per la prima volta nella sua storia.\nConfermato Santosuosso in panchina, il Sant'Anastasia per la stagione 1999-2000 dovette rinunciare a disputare le gare casalinghe nel proprio stadio a causa dei lavori di adeguamento alla nuova categoria, peregrinando in diversi stadi della Campania. Inserito nel girone C di Serie C2, il club vesuviano fatic\u00f2 nella prima parte di stagione ottenendo la prima vittoria solo all'ottava giornata, quando in panchina era subentrato Marco Maestripieri, e chiudendo il girone d'andata all'ultimo posto. Nel girone di ritorno, i biancoblu risalirono la classifica grazie a numerosi risultati positivi, tra cui le otto vittorie in tutte le gare casalinghe, che proiettarono la squadra a ridosso della zona play-off con 44 punti finali e il sesto posto in classifica.\nAnche nel 2000-2001 il Sant'Anastasia dovette fare a meno del proprio stadio, girovagando ancora tra gli stadi dei paesi limitrofi. Il trend positivo inaugurato nel finale della stagione precedente non dur\u00f2 a lungo e gi\u00e0 dopo le prime gare di campionato la squadra si ritrov\u00f2 inghiottita nei bassifondi della classifica nel girone C. Subentrato Gianni Balugani a met\u00e0 stagione, il club vesuviano chiuse il girone d'andata in penultima posizione. Nonostante un buon girone di ritorno, nel quale la squadra riusc\u00ec a totalizzare il doppio dei punti del girone d'andata, i biancoblu si piazzarono quattordicesimi, in piena zona play-out. Nel doppio incontro di spareggio contro la , i vesuviani riuscirono comunque a salvarsi grazie al miglior piazzamento in classifica, dopo che entrambe le partite erano terminate in parit\u00e0.\nPer la stagione 2001-2002 il Sant'Anastasia pot\u00e9 finalmente usufruire del proprio stadio grazie al completamento dei lavori di ristrutturazione; inoltre, la guida tecnica venne affidata a Massimo Silva, che nella stagione precedente aveva condotto il Taranto al primo posto finale nel girone C di Serie C2. Con una squadra di giovani, i biancoblu disputarono una prima parte di stagione caratterizzata da una lunga serie di pareggi e qualche vittoria che permisero ai vesuviani di stazionare a centro classifica al termine del girone d'andata. Un esaltante girone di ritorno port\u00f2 la squadra a migliorare ulteriormente i risultati e a piazzarsi in settima posizione nel girone C, con un totale di 45 punti (record per la squadra vesuviana in Serie C2) conquistati nell'arco dell'intero torneo. Nonostante il raggiungimento della salvezza, in estate la dirigenza rinunci\u00f2 a depositare la fidejussione per l'iscrizione al campionato successivo per motivi economici, causando la non ammissione della squadra alla Serie C2. Il patron Spadaro, pur abbandonando la societ\u00e0, ne scongiur\u00f2 il fallimento, permettendole di conservare la matricola FIGC e di ripartire dalle divisioni regionali.\nDopo aver assunto la denominazione di A.S.D. Stasia Soccer, il club torn\u00f2 alla ribalta nel 2012-2013 quando sfior\u00f2 il salto di categoria in Serie D: lo Stasia venne eliminato nelle semifinali dei play-off nazionali di Eccellenza, dopo aver centrato il secondo posto in classifica e sfiorato la promozione diretta.\nColori e simboli.\nI colori sociali dello Stasia sono il blu e il bianco. La divisa casalinga del club \u00e8 tradizionalmente di colore blu con bordi e risvolti bianchi. La maglia di trasferta \u00e8 solitamente di colore bianco.\nLo stemma dello Stasia \u00e8 composto da uno scudo a sfondo bianco-blu nel cui interno v'\u00e8 il gonfalone della citt\u00e0 di Sant'Anastasia raffigurante il complesso \"Monte Somma-Vesuvio\".\nStadio.\nLo Stasia gioca le partite interne allo stadio comunale \"Agostino de Cicco\", sito in via Romani a nord-ovest del comune di Sant'Anastasia. Il nome dell'impianto \u00e8 dedicato alla memoria del giocatore-allenatore del Sant'Anastasia morto durante una partita di calcio nel 1992. Lo stadio ha una capienza di circa spettatori ed \u00e8 costituito da due tribune ed una curva, tutte sprovviste di copertura. Il campo di gioco \u00e8 in erba sintetica e misura in lunghezza e in larghezza.\nStatistiche e record.\nStatistiche di squadra.\nLe statistiche si riferiscono ai tre campionati di serie C2 (1999-2000, 2000-2001, 2001-2002) e ai due C.N.D. (1997-1998, 1998-1999) disputati dalla A.C. Sant'Anastasia.\nTifoseria.\nGruppi ultr\u00e0: \"Blu Demons\". Prima del fallimento del 2002 erano attivi gli \"Eagles\", originari del Rione Capodivilla."}
{"id": "2554393", "revid": "287204", "url": "https://it.wikipedia.org/wiki?curid=2554393", "title": "Legg Mason Tennis Classic 1994", "text": "Il Legg Mason Tennis Classic 1994 \u00e8 stato un torneo di tennis giocato sul cemento.\n\u00c8 la 26\u00aa edizione del Legg Mason Tennis Classic, \nche fa parte della categoria Championship Series nell'ambito dell'ATP Tour 1994,\nSi \u00e8 giocato al William H.G. Fitzgerald Tennis Center di Washington negli Stati Uniti,dal 18 al 25 luglio 1994.\nCampioni.\nSingolare.\n Stefan Edberg ha battuto in finale Jason Stoltenberg, 6-4, 6-2\nDoppio.\n Grant Connell / Patrick Galbraith hanno battuto in finale Jonas Bj\u00f6rkman / Jakob Hlasek, 6-2, 6-3\nCollegamenti esterni.\nSito ufficiale"}
{"id": "2554408", "revid": "599013", "url": "https://it.wikipedia.org/wiki?curid=2554408", "title": "Castello Sforzesco (Vigevano)", "text": "Il Castello Sforzesco \u00e8 un complesso di edifici della citt\u00e0 italiana di Vigevano. Il perimetro si estende su un'area di oltre due ettari, nel punto pi\u00f9 alto della citt\u00e0. Il castello si estende su una superficie di 70.000 m\u00b2 per 5 piani. Ospita la Pinacoteca Casimiro Ottone, il Museo Archeologico Nazionale della Lomellina e il Museo internazionale della calzatura Pietro Bertolini.\nStoria.\nLa storia del castello collima per alcuni secoli con quella del borgo di Vigevano, chiamato anticamente \"Vicogebuin\". Fino alla met\u00e0 del Quattrocento infatti l'area del promontorio, racchiusa dagli edifici che compongono l'attuale castello, era il sito dove sorgevano le case dell'antico borgo con il primo palazzo comunale e le primitive chiese.\nIl borgo circondato in origine da un rudimentale impianto di difesa in terra e legno, sostituito poi da una muraglia, aveva sul lato est un castello o recetto di forma quadrata, costituito inizialmente da una struttura in legno, sostituita prima del X secolo da muri in mattoni e separato dall'abitato da un fossato. Tale struttura, corrispondente all'attuale maschio, all'inizio svolse le funzioni di ricovero di foraggi e animali e di estrema difesa in caso di pericolo, ma con il passare del tempo e con i continui aggiustamenti e trasformazioni divenne, tra la fine del XIII e l'inizio del XIV secolo, sede e dimora signorile dei Visconti, i quali cominciarono a prendere possesso anche delle case dell'antico borgo, iniziandone la demolizione. Svuotamento e demolizione proseguiti e conclusi dagli Sforza nella seconda met\u00e0 del XV secolo, quando il maschio, ulteriormente ampliato e abbellito, diventa un palazzo ducale circondato da scuderie ed edifici di servizio.\nIl periodo visconteo.\nLuchino Visconti, podest\u00e0 di Vigevano nel 1319 e nel 1337, inserisce il villaggio nel suo piano di dominio territoriale, decidendo di farne una roccaforte difensiva inserita nello scacchiere territoriale dei castelli posti lungo l'Adda e il Ticino a difesa dello stato visconteo. In quest'ottica, nel 1341, realizza una rocca di difesa (in origine detta inferiore, prende l'attuale nome di rocca vecchia in contrapposizione alla rocca nuova edificata alla fine del XV sec.), posta ad una certa distanza dal castello, sul limite est del borgo che si stava ormai allargando fuori dal perimetro originale. Nel contempo inizia l'opera di trasformazione del vecchio castello in nuovo fortilizio sede e dimora ducale, edificio che nella nuova conformazione si presenta con pianta quadrangolare formata da muri merlati con tre corpi di fabbrica, torri agli angoli e una torre d'ingresso al centro della cortina anteriore. I lavori di ampliamento ed abbellimento del maschio proseguono per tutto il dominio visconteo.\nNel 1347 i due fortilizi vengono uniti dalla cosiddetta \"strada coperta\", un grande edificio fortificato lungo 164 metri e largo 7,50 che, stagliandosi nel panorama cittadino, permetteva un rapido collegamento tra il castello e le campagne circostanti. \nIl periodo sforzesco.\nNel 1447, alla fine del dominio visconteo, la stessa popolazione di Vigevano, conquista la libert\u00e0 comunale e distrugge la rocca esterna. Libert\u00e0 che finisce gi\u00e0 nel 1449, quando Vigevano viene cinta d'assedio da Bartolomeo Colleoni e Francesco I Sforza, marito di Bianca Maria figlia di Filippo Maria Visconti, e nuovo signore di Milano. Dopo la conquista lo Sforza ripara i danni dell'assedio e raddoppia la parte centrale del maschio verso l'esterno inglobando i resti della torre di sud-est distrutta proprio durante l'assedio.\nGaleazzo Maria Sforza nel 1466, appena succeduto al padre Francesco, ordina nuovi interventi che trasformano definitivamente il maschio in palazzo ducale e, prendendo atto della cessata funzione difensiva delle mura dell'antico borgo, concede la costruzione di case nel fossato esterno, di altezza non superiore al muro. Nel 1472 il nuovo Duca interviene su due antichi edifici, posti lungo la muratura sud dell'antico borgo e utilizzati a stalla, sopralzandoli e modificandone il piano terra con l'inserimento di un doppio colonnato con volte a crociera e nuove finestre. Nel 1475 realizza il ponte con loggiato, posto a sud del maschio, mentre poco prima della morte d\u00e0 l'inizio alla costruzione dell'edificio della falconiera, completato poi da Ludovico il Moro, reggente il ducato a nome del nipote Gian Galeazzo Maria Sforza.\nCon Ludovico il Moro, nato proprio a Vigevano, il progetto sforzesco si attua in interventi di proporzioni e qualit\u00e0 rilevanti, completando il processo di trasformazione del castello in residenza. Il cortile, occupato in origine dall'antico borgo, viene svuotato dalle residue costruzioni, si costruiscono la terza scuderia, detta per questo di Ludovico, e l'edificio delle cucine, realizzato con la demolizione dell'antica chiesa di Sant'Ambrogio e collegato al maschio da un edificio a ponte, chiudendo cos\u00ec il circuito di edifici a contorno dell'ampio cortile. Il maschio viene ampliato sul lato est con la realizzazione di un giardino pensile racchiuso da due edifici porticati progettati dal Bramante e aperto verso est. Del complesso bramantesco rimane oggi, dopo il crollo del loggiato addossato alla strada coperta e lo svuotamento del giardino con l'abbassamento al livello attuale, solo l'edificio sud chiamato \u201cloggia delle dame\u201d.\nAd opera del Bramante si deve anche parte della decorazione pittorica che abbelliva il complesso di edifici prospiciente il cortile, di cui oggi rimangono tracce sulle pareti della scuderia di Ludovico, e il sopralzo dell'antica torre comunale, che verso il 1476 era gi\u00e0 stata rialzata con nuovi merli e beccatelli per ospitare le campane della demolita chiesa di Santa Maria, realizzato in tre parti di cui la seconda con una cella campanaria e la terza con un corpo ottagonale coperto da una guglia.\nI fasti del dominio sforzesco terminano con Francesco II Sforza il quale completa le decorazioni pittoriche del palazzo ducale.\nLe modifiche ottocentesche.\nDalla prima met\u00e0 dell'Ottocento si compiono le modifiche pi\u00f9 consistenti. Prima del 1824 avviene l'interramento del lato ovest del fossato e la demolizione della cortina muraria del maschio con il rivellino, mentre nel 1824 viene chiusa e soppressa la porta che apriva verso la chiesa di San Pietro Martire. Nel 1855, a seguito di un crollo di parte del corpo centrale del maschio e dell'antico scalone posto a ridosso della manica sinistra (che non fu pi\u00f9 ricostruito), viene riedificata, ad opera dell'ing. Inverardi, la parte crollata con la modifica della parte verso la corte che ha comportato il rifacimento della facciata in stile Tudor, lo spostamento dell'accesso ai piani cantinati da destra a sinistra e la realizzazione di un nuovo scalone posto all'interno; lo stesso ingegnere progetta in stile neogotico l'ingresso da corso della Repubblica con un atrio che ingloba una campata della scuderia est. Nella seconda met\u00e0 del secolo si completa l'interramento del fossato e si attua lo sterramento del giardino pensile, oggi chiamato cortile della duchessa con la ricostruzione del corpo a ridosso della strada coperta, ricostruzione che ha determinato la scomparsa della cappella ducale di epoca sforzesca e il trasferimento di nove affreschi (di cui otto attribuiti a Bernardino Ferrari) nel Municipio.\nAltri interventi vengono compiuti per adattare il complesso alle nuove funzioni militari dotandolo di nuove strutture. Nel 1836 nella parte sud della rocca vecchia viene realizzato un grande edificio ad uso maneggio coperto oggi chiamato \u201ccavallerizza\u201d, una seconda cavallerizza (demolita a seguito di un crollo verificatosi nel 1979) di dimensioni minori venne costruita nella parte nord della rocca alla fine dell'Ottocento. Nel corso della seconda met\u00e0 del secolo i locali del \u201cprestino\u201d (antico forno comunale situato ad est della torre e acquistato dall'amministrazione militare nel 1837) e quelli delle cucine ducali vengono ristrutturati, sopralzati di un piano e adibiti a circolo ufficiali; vengono interrate le parti rimaste del fossato; totalmente trasformato in portico terrazzato il ponte verso le ex cucine, mentre quello verso la falconiera viene rimaneggiato con la realizzazione di tre arconi al posto della muratura; svuotato fino alla quota attuale il giardino pensile, gi\u00e0 parzialmente sterrato all'inizio del secolo; ricostruito il corpo addossato alla strada coperta e rimaneggiati gli interni delle scuderie.\nI restauri e l'apertura dei musei.\nNel 1980, dopo un decennio di abbandono a seguito del cessato uso da parte dei militari, iniziano i lavori di restauro e recupero del grande complesso di edifici chiamato castello.\nIl Museo Archeologico Nazionale della Lomellina, inaugurato nel 1998 e ampliato nel 2018, raccoglie le testimonianze archeologiche provenienti dal territorio lomellino.\nNel 2009 \u00e8 stato trasferito nelle sale collocate sopra la seconda scuderia, Il Museo Internazionale della Calzatura Pietro Bertolini costituito dalla donazione fatta nel 1948 dall\u2019industriale Pietro Bertolini al Comune di Vigevano della sua ricca collezione personale.\nStruttura.\nIl complesso \u00e8 costituito da:\nGli edifici sono tutti legati tra di loro ed appaiono come una struttura unica con molte articolazioni.\nLa torre del Bramante.\nL'origine della Torre, situata nel punto pi\u00f9 alto della citt\u00e0, presso il castello, risale al 1198 e fu terminata dal Bramante alla fine del XV secolo, mentre nel XVII secolo venne aggiunto il cupolino barocco \"a cipolla\" in sostituzione dell'originaria guglia conica. La Torre ha una forma originale che, nel '400, fu il modello per la torre del Filarete nel Castello Sforzesco di Milano; \u00e8 costituita da sezioni che si restringono avvicinandosi alla cima. DaI terrazzi \u00e8 possibile ammirare un'ottima visuale della Piazza Ducale, del Castello e di tutta la citt\u00e0.\nAlta ben 75 metri dal livello della piazza (57 metri dal livello della corte), la Torre del Bramante \u00e8 l'attuale Torre Civica della citt\u00e0 di Vigevano, di cui da sempre \u00e8 il simbolo.\nInoltre con i suoi 57 metri \u00e8 la struttura pi\u00f9 alta della citt\u00e0 di Vigevano. \u00e8 realizzata dalla sovrapposizione di tre piani digradanti verso l'alto. Il primo terrazzo \u00e8 racchiuso dalla merlatura ghibellina, la sezione superiore accoglie l'orologio, mentre l'ultima, contiene la campana seicentesca. In cima si eleva il belvedere ottagonale di coronamento della torre.\nMuseo archeologico nazionale della Lomellina.\nIl Museo Archeologico Nazionale della Lomellina, inaugurato nel 1998 e ampliato nel 2006, \u00e8 nato con l\u2019obiettivo di raccogliere i materiali archeologici provenienti da scavi o recuperi occasionali nel territorio lomellino, per diffonderne la conoscenza da parte di un vasto pubblico.\nIl Museo \u00e8 ospitato negli spazi della cosiddetta \u201cterza scuderia\u201d del Castello e nei locali ad essa annessi."}
{"id": "2554418", "revid": "1776051", "url": "https://it.wikipedia.org/wiki?curid=2554418", "title": "Guardiani dell'Universo", "text": "I Guardiani dell'Universo sono una razza extraterrestre immaginaria nell'Universo DC. Comparvero per la prima volta in \"Lanterna Verde\" (vol. 2) n. 1 (luglio 1960), e furono creati da John Broome e Gil Kane. Nelle storie di \"Lanterna Verde\", i Guardiani dell'Universo sono gli immortali fondatori e guide del Corpo delle Lanterne Verdi, che amministrano dal loro pianeta Oa al centro dell'universo. Le caratteristiche del Guardiano maschio, basato sul Primo Ministro di Israele di allora, David Ben-Gurion, \u00e8 anziano, di bassa statura, con la pelle blu, la testa larga ed i capelli bianchi.\nStoria.\nSfondo.\nI Guardiani si evolsero sul pianeta Maltus, e furono tra le prime forme di vita intelligenti nell'universo. A quel tempo erano umanoidi dalla pelle blu/grigia con i capelli neri. Divennero scienziati e ideologisti, sperimentando i mondi intorno al loro. Un esperimento li port\u00f2 alla creazione di una nuova razza, gli Psioni. In un momento fondamentale, miliardi di anni fa, un maltusiano di nome Krona utilizz\u00f2 il viaggio nel tempo per osservare l'inizio dell'universo. Tuttavia, questo esperimento, e pi\u00f9 tardi il tentativo di fermarlo, scatenarono dei disastri su tutta l'esistenza. In origine, l'esperimento ridusse l'universo in tanti multiversi e cre\u00f2 il malvagio universo Anti-Materiale di Qward. Seguendo la distruzione retroattiva del Multiverso, si scopr\u00ec che Krona allag\u00f2 l'inizio dell'universo con l'entropia facendo s\u00ec che \"nascesse vecchio\".\nSentendosi responsabili di ci\u00f2, i maltusiani ricollocarono il pianeta Oa e divennero i Guardiani. Il loro scopo era semplice: combattere il male e creare un universo ordinato. E lo misero subito in atto. Durante questo periodo si evolsero lentamente nella loro forma attuale. Ora erano i comandanti del Corpo delle Lanterne Verdi, una forza di polizia interstellare che proteggeva l'universo.\nConseguenze.\nLa ribellione dei Manhunters port\u00f2 ad uno scisma. Un gruppo (I Controllers) pensavano che l'unico modo di proteggere l'universo era quello di controllarlo. Le femmine Oane (Zamaroni) non si sentivano di intromettersi nei problemi dell'universo. Durante gli anni, entrambi i gruppi si evolsero per sembrare sempre meno uguali ai Guardiani. Altri gruppi lasciarono i Guardiani; uno di questi si stabil\u00ec sulla Terra, divenendo le origini della leggenda dei Leprecani. I Manhunters divennero i nemici giurati dei Guardiani. La Campagna su Apokolips fin\u00ec con una tregua in cui i Guardiani furono costretti ad abbandonare un soldato (Raker Qarrigat) a Darkseid. Temendo il dissenso, ordinarono che tutti gli accordi della tregua venissero meno.\nStoria moderna.\nI Guardiani furono quasi tutti spazzati via negli eventi di \"Emerald Twilight\", dove l'unico sopravvissuto fu Ganthet. Si sacrificarono per creare un ultimo anello del potere, un anello forse pi\u00f9 potente di tutti gli altri prima di lui. La stessa Oa fu distrutta in una battaglia tra Parallax e Kyle Rayner, ma fu ricostruita durante gli eventi di \"Legacy\" come ultimo desiderio dell'ex anello di Hal Jordan. I Guardiani furono resuscitati quando Kyle Rayner, nel ruolo di Ion, ricaric\u00f2 la Batteria del Potere Centrale. Rayner perse il suo potere ed il suo ruolo come Ion, ma questo sacrificio rilasci\u00f2 tutte le forze vitali dei Guardiani che giacevano nel suo anello. Gli immortali comparvero per la prima volta come bambini, ma invecchiavano in fretta e molti sembrarono ritornare alle identit\u00e0 che avevano prima di forgiare l'anello di Kyle Rayner. Prima di ci\u00f2: i Guardiani sono maschi e femmine, e non solo maschi. Quando Kyle li riport\u00f2 alla loro infanzia al fine di renderli meno rigidi dei loro predecessori, non vi riusc\u00ec. Invece, i Guardiani divennero freddi e manipolatori come erano prima degli eventi di \"Emerald Twilight\", con l'eccezione di Ganthet e Sayd. Anche uno di loro (Lianna) sembr\u00f2 essere riconvertita al suo aspetto maltusiano nel processo. Anche altri membri dei Guardiani resuscitati da Kyle Rayner sembrarono scomparire e solo una manciata di loro ora compaiono nei numeri odierni di \"Lanterna Verde\", mentre altre dozzine furono resuscitati da Kyle Rayner. i Guardiani femminili comparvero anche nei flashback dei giorni da recluta di Hal Jordan come Lanterna Verde, e se questo fosse un possibile futuro o un risultato degli eventi di \"Crisi Infinite\" non \u00e8 ancora chiaro. Dopo la loro resuscitazione ricominciarono a ricostruire il Corpo delle Lanterne Verdi utilizzando i veterani per addestrare i nuovi portatori. Insieme a questo esperimento, i guardiani rifortificarono Oa creando un'armatura planetaria un sistema difensivo per prevenire ogni possibile attacco contro di loro. La Guerra contro i Sinestro Corps li costrinse a riscrivere il Libro di Oa e ad aggiungere 10 nuove leggi. Finora, solo quattro di queste dieci sono state rese note. Espulsero anche Ganthet e Sayd dai loro ruoli, poich\u00e9 avevano sperimentato emozioni nello stare insieme, avere scoperto di essere attratti, e citando il Capitolo Proibito del Libro di Oa che era una scoperta della profezia di Abin Sur della Notte pi\u00f9 Oscura, che ora viene considerato non permesso.\nNel dopoguerra, sia Ganthet che Sayd si evolsero in due nuovi esseri sul pianeta simile ad un paradiso Odym, dove sfruttarono lo spettro d'energia blu della speranza e crearono anelli e batterie del potere blu, con lo scopo di creare un'altra forza di polizia intergalattica al fine di essere in grado di aiutare i restanti Guardiani e il Corpo delle Lanterne Verdi contro la Notte pi\u00f9 Oscura. La classe dei Guardiani si indebol\u00ec, in origine dodici di loro comandavano gli altri, ora ne erano rimasti nove, dopo che Ganthet e Sayd lasciarono Oa, e solo un Guardiano mor\u00ec nella lotta contro Superman Prime (in cui questo Guardiano deton\u00f2 letteralmente nel disperato tentativo di uccidere il folle kryptoniano). Un Guardiano femminile fu sfregiato dall'Anti-Monitor, e l'esposizione alla sua energia anti-materiale si rivel\u00f2 avere conseguenze drastiche. Ella cerc\u00f2 il corpo dell'Anti-Monitor attraverso il cosmo, e lavor\u00f2 come doppio agente per Nekron, una demoniaca personificazione della Morte e nemico di lunga data dei Guardiani e del Corpo delle Lanterne Verdi. I Guardiani erano all'oscuro dei cambiamenti della loro compagna, sia fisici che psichici.\nNelle storie rinnovate di \"Origins e Omens\" rilasciate dalla DC nel febbraio 2009, si diede il nome ufficiale di Scar (dall'inglese, \"cicatrice\"). Pi\u00f9 tardi si scopr\u00ec che da allora mor\u00ec dopo l'attacco dell'Anti-Monitor, e quindi ora viveva come una non-morta invece che come un'immortale.\nI Guardiani sembrano piuttosto dispiaciuti dalla comparsa degli altri Corpi. Mentre essi \"tollerano\" l'esistenza delle Star Sapphires fecero invece capire di voler sterminare il Corpo delle Lanterne Rosse. Sembrarono anche aver stipulato un accordo con Larfleeze del Corpo delle Lanterne Arancioni qualche tempo fa, in cui risult\u00f2 che il sistema Vega era ancora fuori dalla giurisdizione delle Lanterne Verdi. Tuttavia mostrarono particolare dispiacere con il Corpo delle Lanterne Blu, andando fino al punto di tentare di costringere con la forza la rimozione degli anelli blu acquisiti da Hal Jordan, e quando questo non riusc\u00ec tentarono di trattenerlo su Oa finch\u00e9 non vi fossero riusciti. Con l'ultimatum consegnato da Larfleeze, i portatori degli anelli arancioni dell'avarizia si fecero avanti. Scar propose l'abolizione del divieto sul Sistema Vega cos\u00ec che i Guardiani furono costretti a lasciare Oa e ad occuparsi della faccenda personalmente.\nI Guardiani accettarono la proposta di Scar e lasciarono Oa per confrontarsi con Hal Jordan ed il Corpo delle Lanterne Verdi contro Larfleeze nel Sistema Vega. I Guardiani decisero anche di guardare quanto l'anello blu di Hal Jordan avrebbe resistito contro quello verde durante la battaglia. Dopo che l'Agente Arancione fu sconfitto, i Guardiani negoziarono con Larfleeze ancora una volta al fine di continuare a tenere contenuta la luce dell'avarizia. L'Agente Arancione lanci\u00f2 pi\u00f9 tardi un attacco su Odym, cercando di impossessarsi del potere del Corpo delle Lanterne Blu, che presumibilmente fu sventato da Scar.\nDurante la Notte pi\u00f9 Oscura, I Guardiani finalmente si resero conto che Ganthet e Sayd erano nel giusto nella loro interpretazione della profezia scoperta da Abin Sur. Tuttavia, Scar uccise un Guardiano e confin\u00f2 gli altri per prevenire che interferissero. Pi\u00f9 tardi, invi\u00f2 parecchi anelli neri del potere al memoriale dei membri del Corpo delle Lanterne Verdi, resuscitando i membri defunti e facendoli divenire Lanterne Nere come non-morti. Riusc\u00ec anche ad indebolire le difese planetarie di Oa per massimizzare l'attacco delle \"nuove\" Lanterne.\nPoteri e abilit\u00e0.\nFunzionalmente immortali, i Guardiani sono umanoidi blu, con una testa enorme, con capelli bianchi, indossanti una veste rossa con al centro il loro emblema, il Simbolo delle Lanterne Verdi, sul petto. Posseggono una vasta conoscenza, longevit\u00e0, consapevolezza, volo e poteri psionici manifestati attraverso un plasma d'energia verde preso dal pi\u00f9 stabile colore dello spettro emozionale, il verde (la volont\u00e0). Sebbene utilizzarono il pi\u00f9 stabile dei colori dello spettro, \u00e8 possibile che i Guardiani abbiano un accesso limitato a tutti i colori. In \"Green Lantern: Rebirth\", Kyle Rayner disse che secondo lui, Ganthet era in grado di spaccare un pianeta in due col pensiero. Infatti, i Guardiani furono in grado di confrontarsi con Superman-Prime e l'Anti-Monitor. In \"Lanterna Verde\" (vol. 2) n. 100 i Guardiani mostrarono il potere del viaggio nel tempo quando mandarono un Kyle Rayner perduto nella linea temporale, indietro nel suo futuro. I Guardiani possono manipolare il tempo, lo spazio, la materia, e la realt\u00e0, facendone alcuni tra gli esseri pi\u00f9 potenti dell'Universo DC.\nGuardiani conosciuti per Nome.\n\u00c8 stato detto che \"i Guardiani non hanno un nome\", ma alcuni di loro furono nominati lo stesso in alcune storie. Tra di questi:\nApparizioni in altri media.\nNell'Universo Animato DC, i Guardiani dell'Universo hanno fatto parecchie comparse:"}
{"id": "2554419", "revid": "1418004", "url": "https://it.wikipedia.org/wiki?curid=2554419", "title": "Elizabeth Hay", "text": ""}
{"id": "2554423", "revid": "1234826", "url": "https://it.wikipedia.org/wiki?curid=2554423", "title": "Piazza Ducale (Vigevano)", "text": "La Piazza Ducale di Vigevano \u00e8 una vasta piazza in stile rinascimentale.\nLa sua costruzione inizi\u00f2 nel 1492 per volere di Ludovico il Moro come anticamera del Castello e fu ultimata nel 1494.\nDescrizione.\nLunga 134 metri e larga 48, \u00e8 edificata su tre lati (il quarto \u00e8 occupato dalla Chiesa Cattedrale di Sant'Ambrogio) con edifici omogenei con facciata e portici uniformi a contorno di un forum che ricalca il modello romano descritto da Vitruvio.\nIn origine la zona era caratterizzata da una larga strada contornata dagli edifici in gran parte porticati, tra cui quello del Comune, frutto dell'espansione trecentesca sviluppatasi a nord del promontorio fortificato dell'antico borgo scomparso con le trasformazioni viscontee e sforzesche che hanno portato alla realizzazione dell'attuale \"castello\". Al borgo e al primitivo castello annesso, situati in posizione sopraelevata, si accedeva per mezzo di una rampa o forse di una scalinata posta in corrispondenza dell'attuale torre che funge da ingresso al castello.\nLa nuova piazza venne realizzata sotto la direzione dell'ingegnere ducale Ambrogio da Corte con la demolizione delle case situate verso la scarpata su cui sorge il castello e il riuso degli edifici a nord e ad ovest, allineandoli con il rifacimento delle facciate. La realizzazione sforzesca aveva il lato sud interrotto, in corrispondenza con la torre, da un'ampia rampa di collegamento tra la piazza e il castello; il lato ovest si prolungava fino alla scarpata del castello (alcune arcate con le colonne originali si trovano inserite nel caff\u00e8 Commercio) ed era diviso in due parti unite da un arco trionfale posto all'imbocco della via del Popolo, mentre sul lato nord, in corrispondenza dell'aggancio con quello ovest, proprio di fronte alla rampa, si apriva un arco trionfale a tre fornici corrispondente all'imbocco di via Giorgio Silva. Le facciate si presentavano totalmente decorate con affreschi, molto simili alle coeve pitture di palazzo Bottigella a Pavia.\nLa forma attuale \u00e8 frutto dell'intervento del 1680, realizzato dal vescovo Juan Caramuel y Lobkowitz, in cui viene demolita la rampa e costruito uno scalone inserito nel completamento del tratto mancante del lato sud, parte del lato ovest (verso il castello) viene inglobato nel corpo sud. L'assetto della piazza viene definitivamente modificato dal Caramuel con la costruzione della nuova facciata della cattedrale: una facciata concava, addossata alla chiesa come una quinta teatrale, che abbraccia e accoglie il recinto della piazza ribaltando il rapporto sforzesco piazza-castello trasformandolo in piazza-chiesa.\nIn epoca sconosciuta, forse nella met\u00e0 del XVIII secolo, si sostituiscono gli archi trionfali, completando il ritmo delle arcate, con nuove colonne di materiale e fattura diversa da quelle quattrocentesche. Nella prima met\u00e0 del Settecento gli occupanti austriaci collocano una statua di San Giovanni Nepomuceno, che ancora oggi caratterizza il lato occidentale della piazza.\nLa pavimentazione con ciottoli e lastre di serizzo risale alla met\u00e0 dell'Ottocento, quando viene sostituita anche la pavimentazione dei portici, originariamente in mattoni a spina di pesce, con quella attuale. \nNel 1911, a opera dell'architetto Moretti, viene realizzato il disegno con ciottoli bianchi e inseriti i lampioni. Tra il 1905 e il 1910 viene realizzato un ampio restauro che riporta alla luce i lacerti degli affreschi sforzeschi, nascosti dalle pitture settecentesche, a opera dei pittori vigevanesi Casimiro Ottone e Luigi Bocca, che integra i lacerti con una nuova decorazione pittorica in stile rinascimentale; durante i lavori si rifanno i tetti con la realizzazione degli eclettici camini e vengono installati i lampioni attuali. \nIn occasione del 500\u00b0 della sua costruzione, tra il 1992 e il 1996, viene eseguita la \"ripittura\" della decorazione di inizio secolo e il restauro di ci\u00f2 che resta degli affreschi sforzeschi originari.\nAttualmente la piazza \u00e8 meta di incontro e ritrovo, certamente la preferita dei vigevanesi, e il principale punto di riferimento per i turisti. Accoglie negozi di vario tipo e anche la fermata del trenino turistico della citt\u00e0."}
{"id": "2554425", "revid": "1452073", "url": "https://it.wikipedia.org/wiki?curid=2554425", "title": "Buzz! Il Quizzone Nazionale", "text": "Buzz! Il Quizzone Nazionale (\"Buzz! Brain of the UK\") \u00e8 un gioco della serie \"Buzz!\" uscito il 26 marzo 2009, pubblicato da Sony Computer Entertainment Europe. \u00c8 disponibile per PlayStation 2, PlayStation 3 e PSP.\nTrama.\nIl gioco consiste nel rispondere a domande poste dal presentatore, lo stesso \"Buzz!\", guadagnando punti ad ogni risposta esatta. \u00c8 inoltre possibile ottenere il ruolo di conduttore al posto di \"Buzz!\". Nella modalit\u00e0 multiplayer, possono giocare fino a 8 giocatori."}
{"id": "2554426", "revid": "287204", "url": "https://it.wikipedia.org/wiki?curid=2554426", "title": "New South Wales Open 1994 - Singolare maschile", "text": "Il singolare del New South Wales Open 1994 \u00e8 stato un torneo di tennis facente parte dell'ATP Tour.\nPete Sampras era il detentore del titolo e ha battuto in finale Ivan Lendl 7-6(5) 6-4."}
{"id": "2554429", "revid": "123385164", "url": "https://it.wikipedia.org/wiki?curid=2554429", "title": "Peter Graves", "text": "Carriera.\nFratello dell'attore James Arness, \u00e8 principalmente conosciuto per la sua interpretazione di Jim Newton, il padre adottivo di Joey, nella serie televisiva di successo \"Furia\" (1955-1960), trasmessa sul canale nazionale R.A.I., nonch\u00e9 nel ruolo di James Phelps nelle serie televisive \"Missione Impossibile\" (1967-1973) e \"Il ritorno di Missione Impossibile\" (1988-1990), per la quale nel 1971 vinse un Golden Globe per il miglior attore in una serie drammatica e ottenne una candidatura agli Emmy Award. Nel 1968 affianc\u00f2 Doris Day in \"La donna del West\"."}
{"id": "2554431", "revid": "226458", "url": "https://it.wikipedia.org/wiki?curid=2554431", "title": "Alissa York", "text": ""}
{"id": "2554432", "revid": "123088702", "url": "https://it.wikipedia.org/wiki?curid=2554432", "title": "Inferno!", "text": "Inferno! (originariamente Carnage) era una rivista bi-mensile pubblicata fra il 1997 e il 2005 dalla divisione pubblicazioni della Games Workshop, la Black Library; il nome della rivista, inizialmente, era soltanto il nome del team che doveva lavorarvici.\nLa rivista pubblicava racconti, illustrazioni e fumetti ambientati degli universi di Warhammer Fantasy Battle e Warhammer 40.000, editi sempre dalla Games Workshop. Mentre all'inizio venivano pubblicati lavori riguardanti solo i \"campi di competenza\" di Warhammer FB e Warhammer 40.000, in seguito vennero aggiunti lavori su Mordheim e Gorkamorka\nPubblicazioni.\n\"Inferno!\" non fu lanciato subito, ma venne prima \"testato\" come sezione della pi\u00f9 famosa rivista White Dwarf, edita sempre dalla Games Workshop.\nIl vero numero 1 della rivista fu lanciato poco dopo sotto la guida di Andy Jones; \"Inferno!\" veniva pubblicato con lo standard di due racconti fantasy e due racconti fantascientifici per ogni numero, con alcuni inserti minori come illustrazioni alle storie, strisce a fumetti, diagrammi di funzionamento delle macchine da guerra incontrate durante i racconti, mappe delle battaglie (presenti sempre nei racconti), recensioni di libri, dossier o fanta-interviste ai protagonisti delle storie del numero.\nAd eccezioni di una storia a fumetti, \"Inferno!\" ha sempre pubblicato storie complete per ogni numero, e non a puntate.\nCreatori.\n\"Inferno!\" aveva l'obbligo della casa editrice di promuovere nuovi autori e strane commissioni: molti scrittori che ora scrivono libri per la Black Library, come C.L. Werner e Ben Counter, iniziarono la loro carriera professionale scrivendo brevi storie per \"Inferno!\". \nComunque, la rivista ha anche pubblicato storie da affermati scrittori di fantascienza come Barrington J. Bayley e Brian Stableford.\nWarhammer Monthly.\nIl successo di \"Inferno!\", insieme al consolidamento dei contatti fatti durante i primi numeri, portarono alla creazione di una rivista separata, Warhammer Monthly. Questa pubblicava lunghe storie a fumetto e lanci\u00f2 anch'esso diversi nuovi fumettisti.\nIl formato era quello standard delle riviste di raccolta di storie a fumetti.\nLibri.\nMolti di quelli che ora sono libri editi dalla Black Library, sono evoluzioni delle storie brevi pubblicate su \"Inferno!\", elaborati dagli stessi autori che hanno scritto le storie da cui hanno preso spunto.\nCancellazione.\n\"Inferno!\" fu cancellato dalla pubblicazione nel 2004, dopo aver raggiunto 46 numeri."}
{"id": "2554437", "revid": "2130303", "url": "https://it.wikipedia.org/wiki?curid=2554437", "title": "Santuario di Nostra Signora di Bonacattu", "text": "Il santuario di Nostra Signora di Bonacatu \u00e8 un'antica chiesa situata nel centro storico di Bonarcado, nel piazzale dove prospetta l'abside della vicina parrocchiale di Santa Maria.\nStoria e descrizione.\nIl santuario venne eretto in epoca bizantina, intorno al VI - VII secolo, sopra un precedente insediamento romano di et\u00e0 tardoimperiale, a sua volta costruito su un luogo di culto di epoca nuragica. Il nome \"Bonacattu\", da cui deriva il toponimo Bonarcado, risalirebbe all'originaria intitolazione della chiesa alla Madonna \"Pan\u00e1khrantos\" (Immacolata). Nel 1110, come attestato dal condaghe di Santa Maria di Bonarcado, il santuario \u00e8 ceduto ai monaci camaldolesi di San Zeno di Pisa dal giudice del regno di Arborea Costantino I de Lacon-Serra; i monaci fondarono in questi luoghi un monastero e una nuova chiesa (l'attuale parrocchiale di Santa Maria), pi\u00f9 grande dell'antico santuario.\nQuest'ultimo si presenta a pianta cruciforme, con abside semicircolare rivolta a nordest. La cupola semisferica, visibile all'interno, \u00e8 racchiusa entro un tiburio quadrangolare con copertura piramidale. La facciata occidentale, in stile romanico, venne eretta tra il 1242 e il 1268 in conci di basalto e trachite; presenta una decorazione ad archetti pensili trilobati, di gusto arabeggiante, e alloggi circolari per bacini ceramici. All'interno i quattro bracci, tutti di lunghezze diverse, presentano volta a botte; nel braccio orientale si pu\u00f2 vedere una vasca, risalente al precedente insediamento romano, probabilmente un edificio termale. Nel braccio sud si trova il presbiterio, chiuso da una cancellata in ferro battuto. Sull'altare maggiore \u00e8 presente la terracotta policroma, risalente al XV secolo, in cui \u00e8 raffigurata in bassorilievo una Madonna col Bambino, venerata col titolo di Nostra Signora di Bonacattu. \nIl 1\u00ba gennaio 2016 l'arcivescovo metropolita di Oristano mons. Ignazio Sanna ha aperto nel santuario la 3^ porta santa della diocesi in occasione del Giubileo straordinario della Misericordia."}
{"id": "2554448", "revid": "38120", "url": "https://it.wikipedia.org/wiki?curid=2554448", "title": "Shining Knight", "text": ""}
{"id": "2554449", "revid": "38120", "url": "https://it.wikipedia.org/wiki?curid=2554449", "title": "Shining knight", "text": ""}
{"id": "2554450", "revid": "4711", "url": "https://it.wikipedia.org/wiki?curid=2554450", "title": "KK Zagabria", "text": ""}
{"id": "2554452", "revid": "599013", "url": "https://it.wikipedia.org/wiki?curid=2554452", "title": "Mihai Baicu", "text": "Carriera.\nHa debuttato nella Liga I a 19 anni, nel 1994, contro il . La sua carriera si \u00e8 svolta in Romania e Italia; ha giocato con Na\u0163ional Bucarest, Dacia Unirea Br\u0103ila, Arge\u0219 Pite\u0219ti, Chindia T\u00eergovi\u0219te, Foresta Suceava, Cittadella, Cremonese, Bra\u0219ov, Ghimbav, Farul Constan\u021ba, Ceahl\u0103ul Piatra Neam\u021b e Toma Maglie.\nNell'estate del 2003, dopo la scadenza del suo contratto con la Cremonese, il giocatore scompare senza lasciare traccia. Molte squadre da Cina, Stati Uniti e Romania si fanno avanti per il suo cartellino ma la societ\u00e0 grigiorossa ha perso i contatti con l'attaccante Romeno.\nNel 2004, periodo in cui giocava nel Farul Costanza, \u00e8 stato squalificato per 3 mesi con una ammenda di 300 euro per aver assunto Furosemide, un ansiolitico che viene prescritto anche a quelle persone che soffrono di disturbi cardiaci.\nHa chiuso la carriera di calciatore professionista nel 2007, giocando successivamente nella squadra di Maglie, l'US Antonio Toma.\nComplessivamente ha giocato in Romania 112 gare in Liga I segnando 17 gol e 60 gare in Liga II segnando 31 gol.\nMorte.\nMihai Baicu \u00e8 morto il 6 luglio 2009 a causa di un arresto cardiaco durante una partita tra amici in un campo di erba sintetica."}
{"id": "2554453", "revid": "1718925", "url": "https://it.wikipedia.org/wiki?curid=2554453", "title": "Codex Hierosolymitanus", "text": "Il Codex Hierosolymitanus 54 (noto anche con i nomi di Codex Constantinopolitanus, manoscritto di Bryennios e Codice di Gerusalemme, e indicato con le sigle H, C o I) \u00e8 un manoscritto in lingua greca, redatto nel 1056 da un copista di nome Leone. Fu scoperto da Philoteos Bryennios nel 1873 nella biblioteca del convento del Santo Sepolcro di Costantinopoli ed \u00e8 conservato presso il Patriarcato di Gerusalemme.\nContenuto.\nIl codice contiene, nell'ordine, una \"Sinossi dell'Antico e del Nuovo Testamento\" attribuita a Giovanni Crisostomo, la \"Lettera di Barnaba\", la \"Prima lettera di Clemente\", la \"Seconda lettera di Clemente\", una lista di titoli in ebraico o aramaico e greco di alcuni libri dell'Antico Testamento, la \"Didach\u00e9\", la lettera di Maria di Cassobele a Ignazio di Antiochia e la versione lunga delle \"Lettere di Ignazio\"."}
{"id": "2554454", "revid": "1543377", "url": "https://it.wikipedia.org/wiki?curid=2554454", "title": "Dutch Open 1994", "text": "Il Dutch Open 1994 \u00e8 stato un torneo di tennis giocato sulla terra battuta.\n\u00c8 stata la 36\u00aa edizione del Dutch Open, che fa parte della categoria ATP World Series nell'ambito dell'ATP Tour 1994. \nSi \u00e8 giocato ad Hilversum nei Paesi Bassi, dal 25 luglio al 1\u00ba agosto 1994.\nCampioni.\nSingolare.\n Karel Nov\u00e1\u010dek ha battuto in finale Richard Fromberg, 7\u20135, 6\u20134, 7\u20136(7)\nDoppio.\n Daniel Orsanic / Jan Siemerink hanno battuto in finale David Adams / Andrej Ol'chovskij, 6\u20134, 6\u20132"}
{"id": "2554456", "revid": "327653", "url": "https://it.wikipedia.org/wiki?curid=2554456", "title": "Codex Constantinopolitanus", "text": ""}
{"id": "2554457", "revid": "327653", "url": "https://it.wikipedia.org/wiki?curid=2554457", "title": "Codice Gerosolimitano", "text": ""}
{"id": "2554459", "revid": "386574", "url": "https://it.wikipedia.org/wiki?curid=2554459", "title": "Marc Spector", "text": ""}
{"id": "2554462", "revid": "110694522", "url": "https://it.wikipedia.org/wiki?curid=2554462", "title": "Punta Sivella", "text": "La Punta Sivella (chiamata originariamente con il nome meno conosciuto di Punta Ciciozza) \u00e8 una montagna alta 2.523\u00a0m situata nelle Alpi Pennine tra i comuni di Campertogno e di Rassa. Pur non essendo una montagna molto alta o difficile da raggiungere, la Sivella ha avuto (e ha), soprattutto per i Campertognini, un'importanza simbolica, per l'imponenza con la quale si affaccia sulla Valsesia (\u00e8 infatti visibile gi\u00e0 da Failungo dalla strada statale che porta da Varallo Sesia ad Alagna) e per il fatto che in cima alla vetta sia posta una cappella votiva con un grande crocefisso presso la quale, l'ultima domenica di agosto di ogni anno, viene celebrata una messa.\nGeologia e geomorfologia dell'area.\nL'intera costiera della Punta Sivella \u00e8 costituita dalle metamorfiti della \"Zona Sesia-Lanzo\". Questa, a sua volta distinta in \"Zona dei Micascisti Eclogitici\" e degli \"Gneiss Minuti\", rappresenta l'unico elemento del Dominio Austroalpino presente nelle Alpi Occidentali e le rocce presenti (micascisti e gneiss minuti eclogitici, con granato, pirosseni sodici, glaucofane, ecc.) con i relitti di alta pressione, testimoniano che rocce di crosta continentale (di pertinenza paleoafricana) sono andate in subduzione. Queste rocce registrano diverse fasi metamorfiche. Infatti oltre alle fasi di alta pressione in facies eclogitica (550-650 \u00b0C, 17-21 kbar), si rileva la facies scisti blu (400-500 \u00b0C, 8-10 kbar) e un'impronta tardiva in facies scisti verdi (250-350 \u00b0C, 3-6 kbar). Le datazioni restituiscono per i \"Micascisti Eclogitici\" un'et\u00e0 di 60-70 Ma, mentre per gli \"Gneiss Minuti\" di 38 Ma. Questo significa che alla fine del Cretacico queste rocce si trovavano in profondit\u00e0 e si stavano trasformando in Eclogiti; l'et\u00e0 degli \"Gneiss Minuti\" (pi\u00f9 giovani di circa 30 Ma) \u00e8 riferita alla fase tardiva di decompressione (scisti verdi).\nDi particolare interesse in quest'area sono gli elementi geomorfologici e quaternari. Lungo il percorso che conduce da Campertogno alla Punta Sivella, dapprima (Campertogno-Argnaccia) si risale il ripido pendio modellato dall'azione del ghiacciaio del Sesia; in questo tratto le forme prevalenti sono quelle di esarazione (dossi montonati, scarpate in roccia). Tra l'alpe Argnaccia e l'alpe Cangello le forme del paesaggio sono principalmente costituite da deposito glaciale; infatti lungo questo tratto si superano diversi terrazzi costituiti da depositi subglaciali (nelle aree pi\u00f9 pianeggianti) e da depositi di margine glaciale (nelle leggere scarpate). Questi terrazzi identificano la posizione dell'antico fondovalle del Sesia, prima del successivo approfondimento. \nDalla Sella, si entra in Valle Artogna; da questo punto le forme del paesaggio sono da riferirsi al ghiacciaio d'Artogna, che durante il quaternario ha modellato la valle. Proseguendo per l'alpe Costiole (passando per l'alpe Vasnera) si attraversano depositi di margine glaciale (riferiti agli episodi di massima espansione) e numerosi corpi di frana per crollo, originatisi dal distacco di blocchi dalle pareti in roccia sovrastanti. I depositi gravitativi caratterizzano l'ultimo tratto del percorso (dal Funtanun alla vetta), dove si rileva la presenza di piccole vallette laterali che durante le fasi di massima espansione glaciale hanno ospitato piccoli circi di ghiacciai secondari.\nVia di ascesa.\nDa Campertogno.\nLa Punta Sivella si trova al centro della costiera che divide i comuni di Campertogno e di Rassa, cio\u00e8 tra la valle Artogna e la val Sassolenda (una valle laterale della val Gronda). Per arrivare in vetta partendo da \"Campertogno\" la via pi\u00f9 comune, e sicuramente la meglio segnata, \u00e8 quella che dalla frazione Tetti (o alternativamente per il primo tratto dalla frazione Otra) conduce all'alpe \"Vasnera\" passando per gli alpi \"Argnaccia\" e \"Cangello\". Da Vasnera si prosegue in piano verso l'alpe \"Costiole\" dal quale inizia una ripida salita su un pendio erboso che conduce al \"Funtanun\", sorgente dalla quale sgorga un'acqua particolarmente fresca. \nDa qui si prosegue attraverso facili pietraie e dopo aver risalito un ripido canalino si raggiunge la vetta. Un'altra strada per salire alla punta percorre la valle Artogna (partenza da Otra) fino all'alpe \"Campo\" dal quale, salendo a sinistra per una pietraia si raggiunge con qualche difficolt\u00e0 in pi\u00f9 la Sivella. Senza andare fino al Campo, \u00e8 possibile arrivare alla cima dalla valle Artogna attraverso altre due vie: salendo dalla \"Casera delle Margherite\" e raggiungendo la piana di Vasnera per ricongiungersi con la via pi\u00f9 comune, oppure percorrendo il vallone del \"Molinaccio\" che si trova al di sopra della \"Casera dei Gatti\", l'ultimo alpeggio prima del Campo.\nDa Rassa.\nDa \"Rassa\", invece, si segue il tracciato della nuova strada carrozzabile che sale in Val Gronda fino al parcheggio antistante alla cappella \"dei Riveit\" dove, svoltando a destra e seguendo il segnavia 62, si imbocca la mulattiera che in breve conduce alla frazione Piana (1193\u00a0m), adagiata in posizione panoramica ed eccezionalmente soleggiata. Dopo aver attraversato l'abitato, sempre seguendo il segnavia 62, un sentiero ben tracciato che si snoda alla sinistra orografica del torrente Sassolenda, superando dapprima il Rio Guarnaschi e, successivamente, il Croso del Vall\u00e8, entrambi spesso battuti dalle valanghe durante la stagione invernale, permette di raggiungere l'Alpe Sassolenda (1642\u00a0m), ancora frequentata dai pastori. Da questo luogo, il sentiero, sempre segnalato, continua valicando il torrente, prima di cominciare la breve ma decisa salita che si conclude poco prima dei ruderi dell'Alpe Scarpia (1999\u00a0m), dove una fonte consente di rifornirsi d'acqua per l'ultima volta lungo questo itinerario. Qui le segnalazioni cessano ed il percorso diviene pi\u00f9 impegnativo: si piega a destra, varcando nuovamente il torrente, verso un evidente canalone detritico, risalendolo per una traccia incerta, mirando ad un enorme masso bianco posto a circa un terzo del suo sviluppo. \nUna volta raggiuntolo, si traversa ancora verso destra, inerpicandosi in un secondo canale, meno ampio. Lo si segue interamente, all'inizio per sfasciumi e detriti, poi, dal punto in cui esso diviene pi\u00f9 stretto e ripido, su erba (cautela se bagnato oppure in discesa), preferibilmente poggiando sul suo lato destro. Salendo, la pendenza si attenua, finch\u00e9 non si perviene ad un dosso erboso, chiamato dai pastori \"Ciciozza bella\", dove si incontrano le rovine di un minuscolo ricovero in pietra. Da qui, la cresta sommitale, che funge da spartiacque dividendo la Val Sassolenda e la Valle Artogna, \u00e8 raggiungibile in pi\u00f9 punti, sia risalendo il pendio erboso mirando direttamente alla ben visibile selletta, massima depressione tra la Corna Rossa e la Punta Sivella (consigliato), oppure, dopo aver seguito per pochi passi la via precedente, traversando orizzontalmente fino ad afferrare un marcato canale di pietrame per ascendervi pi\u00f9 direttamente. La si segue per il facile filo con qualche saliscendi fino alla vetta della Punta Sivella (2523\u00a0m). Svolgendosi in larga parte su tracce di sentiero, canalini e ripidi pendii erbosi, l'ascensione della Punta Sivella da Rassa, pur rappresentando una delle vie pi\u00f9 dirette alla cima, \u00e8 riservata a coloro che possiedono un'adeguata esperienza di montagna su questi tipi di terreno.\nStoria del crocefisso e della cappella.\nPer iniziativa dell'arciprete don C. A. Cortellini il \"2 settembre 1939\" viene posta sulla vetta una croce di ferro, il \"6 agosto 1940\" viene portato sulla punta il crocifisso di bronzo dal peso di 99\u00a0kg, fuso a Milano. Il \"2 settembre 1940\" viene posta una targa commemorativa sulla cima donata dal Conte Rinaldo Gianoli, che aveva contribuito finanziariamente per la fusione del crocifisso. Nell'agosto del 1942 le donne e i ragazzi di Campertogno costruiscono la cappelletta ai piedi del Crocefisso.\nNei cinque anni successivi al '40 i pellegrinaggi (due all'anno, il 6 agosto e il 2 settembre) furono molto partecipati, furono contate sulla cima anche 200 persone. Attualmente viene celebrata una Messa l'ultima domenica di agosto di ogni anno, l'evento \u00e8 ancora molto sentito dalla popolazione locale."}
{"id": "2554465", "revid": "1013865", "url": "https://it.wikipedia.org/wiki?curid=2554465", "title": "Provincia di Pursat", "text": "Pursat \u00e8 una provincia della Cambogia con capoluogo omonimo la citt\u00e0 di Pursat. Ubicata nella parte occidentale del paese, la provincia confina a Nord con la provincia di Battambang, il lago Tonle Sap e la provincia di Siem Reap, ad Est con la provincia di Kampong Chhnang e Kampong Thom, a Sud con la provincia di Kampong Speu e di Koh Kong e ad Ovest confina con la Thailandia.\nFisicamente, il suo territorio si estende tra il Tonle Sap a Nord e il limite settentrionale dei Monti Cardamomi; il fiume Pursat divide in due la regione nascendo ad Ovest sui Cardamomi e sfociando nel Tonle Sap ad Est.\nSi pu\u00f2 accedere alla provincia attraverso la Strada Nazionale N.5 oppure per vie fluviali, ferroviarie e numerose strade minori; il capoluogo, Pursat, \u00e8 lontano via terra dalla capitale Phnom Penh 174\u00a0km in direzione Nord-Ovest e 106\u00a0km da Battambang in direzione Sud-Est.\nL'importanza della viabilit\u00e0 sull'acqua \u00e8 simboleggiata dalla cittadina di Kompong Luong, composta interamente da edifici galleggianti, costruiti su barche e zattere.\nLa provincia \u00e8 anche una delle nove che fa parte della Riserva della biosfera del Tonle Sap.\nSuddivisione amministrativa.\nLa provincia di Pursat \u00e8 divisa in 6 distretti:"}
{"id": "2554470", "revid": "106456", "url": "https://it.wikipedia.org/wiki?curid=2554470", "title": "Sepik", "text": "Il Sepik (scoperto dall'esploratore tedesco Otto Finsch che lo chiam\u00f2 Kaiserin Augusta, in onore dell'Imperatrice di Germania, quando la zona era parte della Nuova Guinea tedesca) \u00e8 il fiume pi\u00f9 lungo dell'isola di Nuova Guinea. Scorre prevalentemente nel territorio di Papua Nuova Guinea e per un breve tratto nel territorio dell'Indonesia.\nCorso del fiume.\nIl fiume nasce nei monti Vittorio Emanuele nella parte centrale della Nuova Guinea e scorre verso nord-ovest fino a raggiungere il confine con la provincia indonesiana di Papua e scorrere in Indonesia per un breve tratto verso nord. Rientrato nel territorio di Papua Nuova Guinea il Sepik piega verso nord-est per andare a sfociare nel mare di Bismarck. Lungo il suo corso riceve numerosi affluenti. I principali sono il \"May\", l\"April\" e l\"Yuat\" da sud e l\"Horden\" e lo \"Screw\" da nord. \nIl fiume \u00e8 navigabile per circa 475\u00a0km dalla foce.\nEsplorazione.\nNel 1855 l'esploratore tedesco Otto Finsch fu il primo europeo a raggiungere il fiume e a navigarlo per circa 50\u00a0km dalla foce. Negli anni successivi i tedeschi si addentrarono ulteriormente nella regione esplorando e navigando ulteriormente il Sepik. Fino al 1919 la zona faceva parte della Nuova Guinea tedesca. Nel 1935 l'amministratore britannico della colonia Walter McNicoll comp\u00ec ulteriori esplorazioni lungo il corso del fiume."}
{"id": "2554475", "revid": "767487", "url": "https://it.wikipedia.org/wiki?curid=2554475", "title": "Hypo Group Tennis International 1994", "text": "L'Hypo Group Tennis International 1994 \u00e8 stato un torneo di tennis giocato sulla terra rossa. \n\u00c8 stata la 14\u00aa edizione dell'Hypo Group Tennis International, \nche fa parte della categoria World Series nell'ambito dell'ATP Tour 1994. \nSi \u00e8 giocato a Sankt P\u00f6lten in Austria, dal 13 al 20 giugno 1994.\nCampioni.\nSingolare.\n Thomas Muster ha battuto in finale Tom\u00e1s Carbonell, 4-6, 6-2, 6-4\nDoppio.\n Vojt\u011bch Fl\u00e9gl / Andrew Florent hanno battuto in finale Adam Malik / Jeff Tarango, 3-6, 6-1, 6-4"}
{"id": "2554482", "revid": "287204", "url": "https://it.wikipedia.org/wiki?curid=2554482", "title": "Alberto Bruno da Asti", "text": "Signore di Ferrere, fu discepolo di Jacopino di San Giorgio e nel 1520 divenne avvocato fiscale generale di Savoia, del cui Ducato fu anche senatore a Milano.\nProlifico saggista in materia di diritto costituzionale, si occup\u00f2 anche di studi riguardanti la monetazione ed il signoraggio.\nIl suo saggio del 1536 intitolato \"De rebus et dispositionibus dubiis\" (\"Delle cose e delle disposizioni dubbie\") fu vastamente citato in epoche successive a proposito delle sue considerazioni in materia di diritto d'autore. Fu considerato fondamentale nell'avvio in Italia dell'indirizzo legislativo in direzione della tutela degli interessi degli autori.\nOpere.\nScrisse anche un volume di \"Consiglj\" (pubblicato a Venezia nel 1548 e nel 1579)."}
{"id": "2554483", "revid": "486946", "url": "https://it.wikipedia.org/wiki?curid=2554483", "title": "Samia Bergmeister", "text": ""}
{"id": "2554484", "revid": "404137", "url": "https://it.wikipedia.org/wiki?curid=2554484", "title": "Alberto Bruno", "text": ""}
{"id": "2554486", "revid": "94647", "url": "https://it.wikipedia.org/wiki?curid=2554486", "title": "Festivalbar 1979 (compilation)", "text": "Festivalbar 1979 \u00e8 una compilation di brani musicali famosi nel 1979, pubblicata nell'estate di quell'anno in concomitanza con l'edizione omonima del Festivalbar. La compilation era pubblicata dalla Polygram su etichetta Philips."}
{"id": "2554487", "revid": "767487", "url": "https://it.wikipedia.org/wiki?curid=2554487", "title": "Baby (Ashanti)", "text": "Baby \u00e8 un brano musicale R&amp;B della cantante statunitense Ashanti, prodotto da 7 Aurelius e scritto da Irv Gotti, Anslem Douglas, Andre Parker, Brad Jordan e Mike Dean. Il brano \u00e8 stato pubblicato nel novembre del 2002 come terzo singolo tratto da \"Ashanti\", l'album di debutto della cantante. Il singolo \u00e8 entrato nella top20 della Billboard Hot 100, ma non ha avuto successo al di fuori degli Stati Uniti.\nTracce.\nCD Maxi"}
{"id": "2554488", "revid": "599013", "url": "https://it.wikipedia.org/wiki?curid=2554488", "title": "G\u00e9rard Lefranc", "text": ""}
{"id": "2554491", "revid": "599013", "url": "https://it.wikipedia.org/wiki?curid=2554491", "title": "Astrid Berndt", "text": ""}
{"id": "2554495", "revid": "1632387", "url": "https://it.wikipedia.org/wiki?curid=2554495", "title": "Davide Simoncini", "text": "Biografia.\nHa un fratello gemello, Aldo con cui gioca in nazionale.\nCaratteristiche tecniche.\nGioca come difensore centrale, \u00e8 alto 1,88 m e pesa 90\u00a0kg. Difensore prestante e di temperamento, bravo a guidare il reparto difensivo ma spesso soggetto ad ammonizioni.\nCarriera.\nClub.\nDebutta con la Libertas, per poi passare, nel 2007 alla Santa Giustina San Vito squadra della Promozione romagnola. A fine anno passa al Torconca Cattolica in prestito, per la stagione 2007/08. Conclusasi quest'ultima, ritorna alla Santa Giustina con cui gioca fino al 2011. Successivamente passa alla Libertas militante in prima divisione sammarinese.\nNazionale.\nRappresenta la nazionale sammarinese dal 2006 e conta 65 presenze."}
{"id": "2554503", "revid": "1971044", "url": "https://it.wikipedia.org/wiki?curid=2554503", "title": "Libero Tubino", "text": "Biografia.\nStudente di appena diciotto anni, Tubino fu ucciso sulle colline di Gassino dove combatteva al fianco dei primi gruppi di partigiani. Prima di lasciare San Raffaele Cimena (TO) dove abitava con la famiglia, Tubino aveva ideato e scritto un programma politico da lui definito \u201cUniversalista\u201d.\nEsso aveva per obiettivo un'associazione fra studenti che raccogliesse tutte le forze giovanili per un'Italia repubblicana, inserita in una federazione europea, primo gradino per un'unione universale degli stati. Cos\u00ec si esprimeva nel programma: \u201cIl mondo \u00e8 stanco delle guerre, il mondo vuole la pace, troppo \u00e8 il dolore che ci circonda. La Rivoluzione che noi abbiamo iniziato deve porsi delle precise mete da conseguire; dobbiamo creare una Repubblica Italiana che far\u00e0 il punto per il quale arriveremo ad una Confederazione Europea, possibilmente mondiale. Compagni di tutto il mondo, Uomini e Donne di tutti i Paesi, di tutte le razze, abolite i confini! Posate le armi, tornate alle vostre case! La pace non pu\u00f2, non deve essere fuori di voi. Creature dei cinque Continenti unitevi! L'esperienza di 3.000 anni ci insegna che i vinti e vincitori sono schiavi del dolore e della miseria. A che pro la guerra?\u201d\nOmaggi.\nA Torino il \"Movimento Universalistico Italiano\" ha fatto apporre una lapide a ricordo di Libero Tubino in via Santa Teresa, sul luogo dove sorgeva l'abitazione dello studente.\nA Gassino Torinese gli \u00e8 stata dedicata una via, insieme a una lapide commemorativa."}
{"id": "2554506", "revid": "1418004", "url": "https://it.wikipedia.org/wiki?curid=2554506", "title": "Nancy Huston", "text": "Biografia.\nNasce a Calgary, nell'Alberta - la parte centro-occidentale del Canada - da una famiglia di lingua francese; vi trascorre quindici anni di vita, poi si trasferisce con la famiglia a Wilton, nel New Hampshire - sulla costa orientale degli States. Studia nel Sarah Lawrence College di New York e, dati i risultati brillanti, ha l'opportunit\u00e0 nel 1973 di trascorrere un periodo di studio presso l'\u00c9cole des Hautes \u00c9tudes en Sciences Sociales di Parigi; studia Scienze sociali e scrive la tesi di laurea sotto la supervisione di Roland Barthes, il grande saggista, linguista e critico letterario scomparso nel 1980: \nNel 1999, quando si \u00e8 ormai affermata come scrittrice, appare nel personaggio della \"Professoressa\" nel film \"Emporte-moi\", nel quale recita anche il noto attore serbo Miki Manojlovi\u0107.\nVive a Parigi da diversi anni, da quando si \u00e8 sposata con il noto filosofo e saggista bulgaro Cvetan Todorov - anch'egli seguace di Barthes. Le sue opere sono state tradotto in quasi tutte le lingue, comprese russo e cinese.\nOpere.\nCome detto, scrive le sue opere direttamente in Francese, poi lei stessa le traduce in Inglese. Esordisce come scrittrice nel 1981 con il romanzo \"Les Variations Goldberg\", che le permette di conquistare il Prix Contrepoint e l'attenzione del Prix Femina, uno dei massimi riconoscimenti della Letteratura in lingua francese, che quell'anno va a Catherine Hermary-Vieille; viene tradotto in Inglese solo nel 1996 ed \u00e8 pubblicato con il titolo \"The Goldberg Variations\". Ottiene un grande successo nel 1993, quando vince il canadese Governor General Award per \"Cantique des Plaines\", grazie anche ad una divisione nata tra gli intellettuali del Qu\u00e9bec, che non riescono a decidersi se sostenere del tutto o declinare la sua candidatura.\nNel 1994 centra altri due obiettivi, vincendo il Prix \"L\" e il Prix Louis-H\u00e9mon per \"La virevolte\" (\"Slow Emergencies\"). Con \"Instruments des t\u00e9n\u00e8bres\", pubblicato nel 1996, ottiene un successo ancora maggiore, vincendo il prestigioso Prix Goncourt; viene nuovamente presa in considerazione per il Prix Femina, questa volta pi\u00f9 seriamente, e per il Governor General's Award, che la propone per la terza volta nel 1998 per \"L'Empreinte de l'ange\" (\"The Mark of the Angel\").\nNel 2005 le viene conferito l'Ordine del Canada (OC), la massima onorificenza conferita dal Governo Canadese, e nel 2006, finalmente, vince il Prix Femina per \"Lignes de faille\" (\"Fault Lines\"), consacrandosi tra i grandi della Letteratura francese e mondiale, come Romain Rolland, Marguerite Audoux, Fran\u00e7oise Mallet-Joris, Jorge Sempr\u00fan, R\u00e9gis Debray, Jean-Louis Fournier; nel 2008 ottiene, sempre per \"Lignes de faille\", la nomination per il britannico Orange Prize for Fiction. Nel 2007 le \u00e8 conferito il dottorato onorario dalla Universit\u00e9 de Li\u00e8ge, Belgio.\nEdizioni italiane.\nIn Italia sono state pubblicate queste sue opere: \"L'impronta dell'angelo\" (trad. F. Sircana, 1999, Mondadori), \"Tre volte settembre\" (trad. M. Marino, 2005, Pisani, collana \"Piccola biblioteca di narrativa\"), \"Un difetto impercettibile\" (trad. F. Aceto, 2007, Rizzoli, collana \"Scala stranieri\"), \"Contro i maestri dello sconforto\" (2009, Excelsior 1881, collana \"Dettagli\"), \"Ultraviolet\" (trad. M. Piacentini, 2012, Camelozampa, collana \"Gli arcobaleni\")."}
{"id": "2554510", "revid": "30610", "url": "https://it.wikipedia.org/wiki?curid=2554510", "title": "Festivalbar 1978 (compilation)", "text": "Festivalbar 1978 \u00e8 una compilation di brani musicali famosi nel 1978, pubblicata nell'estate di quell'anno in concomitanza con l'edizione omonima del Festivalbar. La compilation era pubblicata dalla CGD Messaggerie Musicali."}
{"id": "2554514", "revid": "278830", "url": "https://it.wikipedia.org/wiki?curid=2554514", "title": "Wario Land 2", "text": ""}
{"id": "2554517", "revid": "287204", "url": "https://it.wikipedia.org/wiki?curid=2554517", "title": "Qualificazioni al campionato europeo di calcio Under-21 2011 - Gruppo 2", "text": ""}
{"id": "2554518", "revid": "481666", "url": "https://it.wikipedia.org/wiki?curid=2554518", "title": "Baby Marie Osborne", "text": "Biografia.\nNata Helen Alice Myres a Denver in Colorado, Osborne fece il suo debutto a tre anni nel film del 1914 \"Kidnapped in New York\". Dopo aver concluso un lucroso contratto con la Balboa Films, dall'et\u00e0 di cinque anni partecip\u00f2 a numerosi film, inclusi i pi\u00f9 famosi della sua carriera, come \"Little Mary Sunshine\" del 1916 dove fu diretta da Henry King, uno dei pochi suoi film ad essere sopravvissuto sino ai giorni nostri. Gli altri suoi film noti includono \"Sunshine and Gold\" (1917), \"When Baby Forgot\" (1917), \"Daddy's Girl\" (1918), \"The Locked Heart\" (1918), \"Winning Grandma\" (1918), \"The Sawdust Doll\" (1919) and \"Daddy Number Two\" (1919). Il suo ultimo film da attrice bambina fu \"Miss Gingersnap\" (1919). Secondo un diffuso cliqu\u00e9 del tempo, a fianco della piccola Osborne compare spesso un bambinello afroamericano come suo devoto compagno di giochi, interpretato inizialmente da Leon Pardue e poi di norma da Ernest Morrison. In tutto, Marie Osborne recit\u00f2 in ventinove pellicole, per un periodo di sei anni, durante il quale raggiunse uno status di star fino ad allora sconosciuto agli attori bambini. Con Gordon Griffith, Zoe Rae e Tibor Lubinszky, condivide il primato di essere tra i primi piccoli interpreti agli inizi del cinema muto, cui siano stati affidati ruoli di protagonista in lungometraggi negli anni dieci. \nOsborne torn\u00f2 ad essere attiva nel cinema negli anni trenta e quaranta come comparsa o come controfigura (frequentemente per Ginger Rogers), in ruoli non accreditati. \nA partire dalla met\u00e0 degli cinquanta conobbe una seconda stagione di successo, questa volta come costumista, lavorando nel reparto costumi e guardaroba in importanti produzioni cinematografiche come \"Il giro del mondo in 80 giorni\" (1956) e \"Come uccidere vostra moglie\" (1965), o \"\" (1974) e \"Balordi e Co. - Societ\u00e0 per losche azioni capitale interamente rubato $1.000.000\" (1976).\n\u00c8 scomparsa nel 2010 all'et\u00e0 di 99 anni. \u00c8 sepolta al Mission San Luis Rey Cemetery a Oceanside, California."}
{"id": "2554521", "revid": "275260", "url": "https://it.wikipedia.org/wiki?curid=2554521", "title": "Baby Marie", "text": ""}
{"id": "2554526", "revid": "110157", "url": "https://it.wikipedia.org/wiki?curid=2554526", "title": "Museo della satira e della caricatura", "text": "Il Museo della satira e della caricatura \u00e8 un museo di Forte dei Marmi che si trova all'interno del forte Leopoldo I, o Forte Lorenese.\nIl museo si propone di raccogliere materiale relativo alla storia della satira e della caricatura mondiali anche se \u00e8 nato a partire dalle opere presentate al premio Satira politica, istituito nel 1973 . Le opere presentate al premio costituiscono tutt'ora il principale materiale della raccolta.\nCollezione.\nNel museo sono conservate ed esposte le opere di Angiolo Tricca, Primo Sinopico, Piero Bernardini, Giovanni Mosca, Bepi Fabiano, Giovanni Manca, Michele Majorana, Albert (Rino Albertarelli), Giaci Mondaini, Mario Bazzi, Filiberto Scarpelli, Carlo Bisi, Golia (Eugenio Colmo), Carletto Manzoni, Ang (Bruno Angoletta), Gino Baldo, Lamb. Giorgio Veccia, Barbariccia, Walter Molino, Ugo De Vargas, George Cruikshank, Melchiorre Delfico, Solatium, Carlo Gripp, Castello, Mippia Fucini, Lorenzo Viani, Uberto Bonetti, Enrico Sacchetti.\nNella biblioteca sono conservate le collezioni di alcune testate e riviste storiche, datate tra Otto e Novecento: "}
{"id": "2554527", "revid": "124123", "url": "https://it.wikipedia.org/wiki?curid=2554527", "title": "Vitalij \u010codosovskij", "text": ""}
{"id": "2554529", "revid": "1418004", "url": "https://it.wikipedia.org/wiki?curid=2554529", "title": "Fran\u00e7oise Mallet-Joris", "text": ""}
{"id": "2554537", "revid": "599013", "url": "https://it.wikipedia.org/wiki?curid=2554537", "title": "Dieter Schmitt", "text": ""}
{"id": "2554543", "revid": "124123", "url": "https://it.wikipedia.org/wiki?curid=2554543", "title": "Manfred Urschel", "text": ""}
{"id": "2554546", "revid": "107410340", "url": "https://it.wikipedia.org/wiki?curid=2554546", "title": "Aitken Double Star Catalogue", "text": "L'Aitken Double Star Catalogue (ADS) \u00e8 una catalogo stellare di stelle doppie. \n\u00c8 stato compilato dall'astronomo statunitense Robert Grant Aitken e pubblicato nel 1932 in due volumi col titolo \"New general catalogue of double stars within 120\u00b0 of the North Pole\" (\"Nuovo catalogo generale delle stelle doppie entro 120\u00b0 dal Polo Nord\"). \nIl catalogo contiene le misurazioni di 17.180 stelle doppie che si trovano a nord di -30\u00b0 di declinazione. Le stelle in questo catalogo vengo identificate con un indice numerico progressivo preceduto dal prefisso \"ADS\".\nIl catalogo \u00e8 basato sul Burnham Double Star Catalogue (BDS) compilato da Sherburne Wesley Burnham dal 1906 al 1912 e da Eric Doolittle dal 1912 al 1919. Le osservazioni di Aitken sono iniziate nel 1920, poco dopo la morte di Doolittle, e proseguite fino al 1927."}
{"id": "2554548", "revid": "73125", "url": "https://it.wikipedia.org/wiki?curid=2554548", "title": "Catalogo ADS", "text": ""}
{"id": "2554552", "revid": "628767", "url": "https://it.wikipedia.org/wiki?curid=2554552", "title": "Provincia di Melipilla", "text": "La provincia di Melipilla \u00e8 una provincia della Regione Metropolitana di Santiago nel Cile centrale. Il capoluogo \u00e8 la citt\u00e0 di Melipilla. \nAl censimento del 2012 possedeva una popolazione di 161.727 abitanti.\nSuddivisione amministrativa.\nLa provincia \u00e8 divisa in 5 comuni:"}
{"id": "2554553", "revid": "124123", "url": "https://it.wikipedia.org/wiki?curid=2554553", "title": "W\u0142odzimierz W\u00f3jcicki", "text": ""}
{"id": "2554554", "revid": "6923", "url": "https://it.wikipedia.org/wiki?curid=2554554", "title": "Torre delle Saline (Manduria)", "text": "La Torre delle Saline era una torre situata in Marina di Manduria tra le localit\u00e0 di Specchiarica e Torre Colimena.\nEsistono solo i ruderi di questa torre che aveva base quadrata.\nNon si trattava di una torre di avvistamento antisaracena (infatti non \u00e8 mai riportata nei censimenti e negli inventari degli ingegneri del viceregno tra il 1600 e il 1700), ma piuttosto di un edificio fortificato costruito a guardia della Salina dei Monaci e con finalit\u00e0 anche di conservazione e custodia del sale ivi prodotto."}
{"id": "2554557", "revid": "339392", "url": "https://it.wikipedia.org/wiki?curid=2554557", "title": "Calcio Storico", "text": ""}
{"id": "2554563", "revid": "767487", "url": "https://it.wikipedia.org/wiki?curid=2554563", "title": "Provincia di Talagante", "text": "La provincia di Talagante \u00e8 una provincia della Regione Metropolitana di Santiago nel Cile centrale. Il capoluogo \u00e8 la citt\u00e0 di Talagante. \nAl censimento del 2012 possedeva una popolazione di 262.665 abitanti.\nSuddivisione amministrativa.\nLa provincia \u00e8 divisa in 5 comuni:"}
{"id": "2554581", "revid": "1776051", "url": "https://it.wikipedia.org/wiki?curid=2554581", "title": "New York Yacht Club", "text": "Il New York Yacht Club \u00e8 il pi\u00f9 prestigioso yacht club statunitense.\nVenne fondato il 30 luglio 1844 da John Cox Stevens e altri otto cittadini di New York.\nAttualmente conta oltre 3000 membri.\nIl guidone del Club venne adottato nel 1845. Si tratta di una croce rossa con una stella bianca centrale, su fondo blu.\nStoria.\nIl \"New York Yacht Club\" fu fondato nel 1844 da nove esponenti della buona societ\u00e0 cittadina. John Cox Stevens fu eletto commodoro del Club.\nLe acque di Newport furono il campo di regata del circolo sin dalle origini. Infatti, il giorno in cui il \"club\" fu fondato i soci decisero di navigare dalla Battery a Newport.\nNel 1851 un \"sindacato\" di appassionati membri del circolo costru\u00ec lo \"schooner\" \"America\" e lo condusse alla vittoria nella regata annuale del Royal Yacht Squadron, conquistando la \"coppa delle cento ghinee\".\nNel 1857 l'ambito trofeo fu donato al NYYC per servire da premio in una competizione fra nazioni. La America's Cup, cos\u00ec chiamata dalla prima vincitrice, ha un ruolo importante nella storia del Club, che l'ha detenuta fino al 1983.\nNel 1865 il Club si \u00e8 trasformato in societ\u00e0 per azioni ed ha preso il motto: \"Nos agimur tumidis velis\" (\"andiamo a gonfie vele\").\nIn quest'epoca avvenne un importante cambio generazionale: si pass\u00f2 da una \"vecchia guardia\" alla nuova generazione di proprietari di panfili capitanati da \"skipper\" professionisti.\nIl 1866 \u00e8 ricordato negli annali del circolo per la leggendaria \"Transatlantic Race\". Tre \"schooners\" di membri del \"club\", l'\"Henrietta\", il \"Fleetwing\" e il \"Vesta\", gareggiarono da Sandy Hook a The Needles, nell'Isola di Wight. L\u2019\"Henrietta\", di propriet\u00e0 del ventunenne James Gordon Bennett Jr., vinse la gara in 13 giorni, 21 ore e 55 minuti.\nAccanto alle imbarcazioni a vela, a partire dalla met\u00e0 dell'Ottocento i soci del \"club\" si fecero costruire \"yachts\" a vapore, sempre pi\u00f9 grandi e lussuosi: il \"North Star\" di Cornelius Vanderbilt; il \"Namouna\" e il \"Lysistrata\" di James Gordon Bennett jr.; i tre \"yachts\", tutti chiamati \"Corsair\", di John Pierpont Morgan; il \"Margarita\" del banchiere Anthony Joseph Drexel; l'\"Ara\" di William Kissam Vanderbilt; il \"Savarona III\" dell'ereditiera Emily Roebling Cadwalader.\nSede.\nLa prima sede del club fu un edificio a Hoboken, New Jersey, su un terreno donato dal presidente Stevens. Successivamente, dopo alcuni spostamenti, venne aperta nel 1901 la sede attuale. Si tratta di un edificio al 37 West nella \"44th Street\" di Manhattan, progettato da Warren and Wetmore, architetti della Grand Central Terminal.\nOltre alla sede centrale di Manhattan, il club ha aperto nel 1988 l\"'Harbour Court\", una clubhouse sulle acque di Newport.\nEventi sportivi.\nIl New York Yacht Club ha organizzato diversi eventi e regate a livello internazionale, la pi\u00f9 famosa \u00e8 l'America's Cup.\nAmerica's Cup.\nLa competizione ebbe origine il 22 agosto 1851 quando il Royal Yacht Squadron britannico con 14 imbarcazioni sfid\u00f2 il New York Yacht Club, che decise di partecipare con lo schooner 'America', in un percorso attorno all'Isola di Wight. \"America\" vinse con 8 minuti di distacco sulla seconda barca, la britannica Aurora, aggiudicandosi la coppa che era stata messa in palio per celebrare la prima esposizione universale di Londra.\nIl New York Yacht Club riusc\u00ec per\u00f2 a rimanere imbattuto per 25 sfide nell'arco di 132 anni, la pi\u00f9 lunga serie vincente nella storia dello sport. Le regate si tennero nelle vicinanze del porto di New York fino al 1930, quindi si spostarono al largo di Newport per il resto del periodo in cui il NYYC detenne il trofeo.\nL'America's Cup venne persa nel 1983, quando \"Australia II\", in rappresentanza del Royal Perth Yacht Club, sconfisse \"Liberty\" di Dennis Conner.\nDalla perdita dell'America's Cup, il club ha iniziato a organizzare altri importanti eventi internazionali.\nNel 2002 ha ospitato la Intercollegiate Sailing Association Sloop North American Championships; nel 2006 la Blind Sailing World Championships.\nNel 2021 tent\u00f2 nuovamente la sfida all'America's Cup sotto il nome di \"NNYC American Magic\", ma venne eliminato nelle semifinali della Prada Cup."}
{"id": "2554587", "revid": "834", "url": "https://it.wikipedia.org/wiki?curid=2554587", "title": "Fiesta", "text": "Fiesta (\"festa\" in lingua spagnola) pu\u00f2 riferirsi a:"}
{"id": "2554590", "revid": "287204", "url": "https://it.wikipedia.org/wiki?curid=2554590", "title": "Carla Buttarazzi", "text": "Biografia.\nDiplomatasi nel 2006 presso il \"Centro Sperimentale di Cinematografia\", debutta nel 1999 nella soap opera in 25 puntate, \"Caro domani\", regia di Mariantonia Avati, in onda su SAT 2000. Successivamente recita in teatro.\nNel 2004 \u00e8 co-protagonista de \"La vita \u00e8 breve ma la giornata \u00e8 lunghissima\", film che partecipa alla \"Mostra Internazionale d'Arte Cinematografica di Venezia\".\nNel 2008 e nel 2009 \u00e8 tra gli interpreti principali delle prime due stagioni della miniserie tv \"I liceali\", in onda su Joi di Mediaset Premium e poi su Canale 5, per la regia di Lucio Pellegrini, dove ha il ruolo di \"Costanza Catania\", la \"secchiona\" della classe. Dello stesso anno \u00e8 il film \"Un attimo sospesi\" e del 2009 la miniserie francese \"La Reine et le Cardinal\".\nNel 2010 gira il film \"I bambini della sua vita\", regia di Peter Marcias. Inoltre \u00e8 una delle attrici del progetto \"Facciamo Insieme Teatro\", promosso da Massimiliano Civica presso il Teatro della Tosse a Genova."}
{"id": "2554593", "revid": "36426", "url": "https://it.wikipedia.org/wiki?curid=2554593", "title": "Piazza Stazione (Firenze)", "text": ""}
{"id": "2554594", "revid": "889336", "url": "https://it.wikipedia.org/wiki?curid=2554594", "title": "Fabio Vitaioli", "text": "Biografia.\nHa un fratello minore, Matteo, anch'egli calciatore e compagno di squadra.\nCarriera.\nClub.\nNel 2011 si trasferisce alla Sammaurese.\nNazionale.\nDal 2007 ha raggiunto 55 presenze con la maglia della Nazionale sammarinese."}
{"id": "2554595", "revid": "36426", "url": "https://it.wikipedia.org/wiki?curid=2554595", "title": "Via dei Panzani", "text": ""}
{"id": "2554597", "revid": "599013", "url": "https://it.wikipedia.org/wiki?curid=2554597", "title": "Gus Hutchison", "text": "Carriera.\nVinse il campionato della SCCA Formula A Champion nel 1967, guidando una Lotus 41. \nNel 1970, acquist\u00f2 una vettura di Formula 1, una Brabham BT26, partecipando al Gran Premio degli Usa dello stesso anno. Si ritir\u00f2 dopo 21 giri per una perdita dal serbatoio.\nQuando la Formula A si trasform\u00f2 nella Formula 5000, Hutchison continu\u00f2 a competere nei campionati organizzati dalla SCCA, guidando vetture della Lola e della March.\nDopo il ritiro dalle corse fond\u00f2 l'azienda Solar Kinetics, con base a Dallas."}
{"id": "2554598", "revid": "36426", "url": "https://it.wikipedia.org/wiki?curid=2554598", "title": "Mercatale di Vernio", "text": ""}
{"id": "2554599", "revid": "1048993", "url": "https://it.wikipedia.org/wiki?curid=2554599", "title": "Suzanne Lilar", "text": "Biografia.\nNasce a Gand, nelle Fiandre, da un capostazione e una insegnante elementare. Cresce e studia a Gand; nel 1919 s'iscrive alla \"Universit\u00e9\" per studiare Filosofia e Diritto: nel 1925 diventa la prima donna a laurearsi in Legge in quell'istituto. Durante i suoi studi partecipa a diversi seminari sulla poetessa del XIII secolo Hadewij d'Anversa, nota per la sua produzione velata di un misticismo profondo. Poi, dopo essersi sposata, si trasferisce ad Anversa; diventa la prima donna ad esercitare la professione di avvocato, insediandosi in un ufficio prestigioso.\nFallito il suo primo matrimonio, si sposa in seconde nozze con l'avvocato Albert Lilar, futuro Ministro per il Partito Liberale. Nel 1930 nasce la loro figlia Fran\u00e7oise, futura scrittrice e accademica di successo; nel 1934 arriva la seconda figlia Marie, futura storica dell'Arte. Morto il marito Albert nel 1976, Suzanne si trasferisce a Bruxelles, dove muore nel 1992.\nOpera.\nFemminista convinta, scrittrice destinata al successo, ricopre anche incarichi accademici di prestigio, come il posto all'Acad\u00e9mie Royale de Langue et de Litt\u00e9rature Fran\u00e7aises, ottenuto nel 1956 e mantenuto sino al giorno della propria scomparsa - le \u00e8 succeduta proprio la figlia Fran\u00e7oise. Quanto alla produzione, varia dalla prosa al teatro, pur avendo iniziato tutto da giornalista occupandosi della Spagna repubblicana per \"L'Ind\u00e9pendance belge\".\nNel 1946 va in scena \"Le Burlador\", la sua prima opera teatrale; si tratta di una rivisitazione del mito di Don Giovanni in chiave femminista, ricca di prospettiva e analisi psicologica. Vanno poi in scena \"Tous les chemins m\u00e8nent au ciel\" (1947), di ispirazione teologica, e \"Le Roi l\u00e9preu\" (1951), sulle Crociate - quest'ultima, \u00e8 stato notato, ha diverse somiglianze per lo stile con le opere di Luigi Pirandello, scomparso nel 1936.\nNei suoi primi saggi si occupa soprattutto di teatro, cercando di trovare un punto di continuit\u00e0 tra la tradizione teatrale fiamminga e le nuove proposte che proprio in quel periodo vanno formandosi - si pensi a Pirandello e a Beckett; cos\u00ec ad esempio in \"Soixante ans de th\u00e9\u00e2tre belge\" (\"Sessant'anni di teatro belga\"). Individua nella trascendenza, nella metamorfosi - evidente influenza kafkiana - e nella distruzione i temi fondanti del teatro del XX secolo, proponendo questa sua visione nel saggio \"Le Couple\" (1963): al centro di tutto sta la filosofia, base fondante di tutte le arti. Propone poi una nuova visione della donna e della vita coniugale, basandosi sulle opere antiche e sulla concezione omosessuale nell'antica Grecia: \u00e8 molto critica nei confronti di Jean-Paul Sartre e Simone de Beauvoir - due dei cardini della cultura europea del XX secolo - al riguardo, come testimoniano i saggi \"\u00c0 propos de Sartre et de l'amour\" (1967) e \"Le Malentendu du Deuxi\u00e8me Sexe\" (1969).\nNel 1954 scrive un saggio in particolare, \"Journal de l'analogiste\", sulla poesia, che inizialmente non riscuote il successo sperato. Julien Gracq, il noto scrittore francese, tuttavia nel 1979 si propone di curare una nuova introduzione per facilitarne la ristampa in Francia, poich\u00e9 lo considerava \"una splendida introduzione alla poesia\".\nQuanto alla prosa, scrive due romanzi - \"Le Divertissement portugais\" e \"La Confession anonyme\", entrambi datati 1960 - e due autobiografie - \"Une Enfance gantoise\" (1976) (Prix Saint-Simon) e \"\u00c0 la recherche d'une enfance\" (1979) -, quando ormai sente la sua vita andare verso la conclusione naturale, che lei stessa auspicava per il Teatro. Il noto regista belga Andr\u00e9 Delvaux ha proposto la \"Recherche\" in una transizione cinematografica che, a detta della stessa autrice, \u00e8 ben riuscita, \"Benvenuta\"; il film, girato a Gand e a Napoli con la partecipazione di attori e sceneggiatori belgi, francesi e italiani, preme soprattutto sulla concezione neoplatonica dell'amore a partire dall'esperienza della persona stessa.\nNote.\nDal suo libro La Confession Anonyme, il regista belga Andr\u00e9 Delvaux trae nel 1983 il film \"Benvenuta\" con Vittorio Gassman, Fanny Ardant, Fran\u00e7oise Fabian, Mathieu Carri\u00e8re."}
{"id": "2554600", "revid": "36426", "url": "https://it.wikipedia.org/wiki?curid=2554600", "title": "Mostra Nazionale dell'Artigianato", "text": ""}
{"id": "2554602", "revid": "767487", "url": "https://it.wikipedia.org/wiki?curid=2554602", "title": "Australian Men's Hardcourt Championships 1993", "text": "L'Australian Men's Hardcourt Championships 1993 \u00e8 stato un torneo di tennis giocato sul cemento. \u00c8 stata la 17\u00aa edizione del Torneo di Adelaide, che fa parte della categoria World Series nell'ambito dell'ATP Tour 1993. Si \u00e8 giocato ad Adelaide in Australia dal 4 all'11 gennaio 1993.\nCampioni.\nSingolare.\n Nicklas Kulti ha battuto in finale Christian Bergstr\u00f6m 3\u20136, 7\u20135, 6\u20134\nDoppio.\n Mark Woodforde / Todd Woodbridge hanno battuto in finale John Fitzgerald / Laurie Warder 6\u20134, 7\u20135"}
{"id": "2554610", "revid": "628767", "url": "https://it.wikipedia.org/wiki?curid=2554610", "title": "Provincia del Ranco", "text": "La provincia del Ranco \u00e8 una provincia della regione di Los R\u00edos nel Cile centrale. Il capoluogo \u00e8 la citt\u00e0 di La Uni\u00f3n. \nAl censimento del 2002 possedeva una popolazione di 97.153 abitanti.\nSuddivisione amministrativa.\nLa provincia \u00e8 divisa in 4 comuni:"}
{"id": "2554617", "revid": "6923", "url": "https://it.wikipedia.org/wiki?curid=2554617", "title": "Chamaemelum nobile", "text": "La camomilla romana (\"Chamaemelum nobile\" ) \u00e8 una pianta erbacea perenne della famiglia delle Asteraceae.\nDistribuzione e habitat.\nPianta originaria dell'Europa occidentale, si \u00e8 diffusa in Europa settentrionale e centrale come specie coltivata, ma in condizioni favorevoli si \u00e8 rinselvatichita. Vive in terreni aridi e non coltivati.\nUsi.\nLa camomilla viene considerata uno degli oli essenziali pi\u00f9 dolci e quindi particolarmente adatta ai bambini. L'olio essenziale si ottiene grazie alla distillazione delle sommit\u00e0 floreali.\nViene usata, soprattutto nell'aromaterapia come sedativo, antispasmodico, antinfiammatorio, antisettico e antimicrobico.\nLa camomilla attenua gli spasmi e i dolori, agevola la digestione ed \u00e8 tonificante sul fegato.\nViene utilizzata per la cura dell'insonnia, degli stati ansiosi e dello stress, per i mal di denti e i mal di testa, per i dolori muscolari e le nevralgie.\nnota anche per le sue capacit\u00e0 calmanti.\nPropriet\u00e0 e utilizzi dell'olio essenziale\nL'olio essenziale di camomilla romana \u00e8 caratterizzato da un profumo caldo, erbaceo e leggermente floreale, placando, decongestionando e sciogliendo le tensioni. Di fatto \u00e8 uno dei migliori oli essenziali per lavorare sulle problematiche psicosomatiche. Facilita la \"digestione\" di ansia e stress, incentivando e migliorando le funzionalit\u00e0 del fegato, allenta i blocchi a livello diaframmatico, favorendo il loro rilassamento e l'espulsione di aria trattenuta e compressa a causa di ansie e nervosismo. \nL'olio essenziale di camomilla, come anticipato, \u00e8 un eccezionale rimedio per l'insonnia, coadiuva il sonno e grazie alla sua sottile energia favorisce il dialogo con i sogni, rendendo pi\u00f9 semplice il dialogo tra il proprio io e la sua guida interiore.\nPer quanto riguarda l'organismo, l'olio essenziale di camomilla lavora su tutte le problematiche dell'apparato digerente. Il bisabololo ha dimostrato un'attivit\u00e0 battericida ed antiulcera in grado di prevenire i danni da stress ed alcol. Grazie alle sue propriet\u00e0 distensive e rilassanti \u00e8 indicato per massaggi decontratturanti. Indicato per problemi circolatori, teleangectasie, e di intossicazione di tessuti dovuti ad un'eccessiva tensione muscolare.\nSommata al macerato di calendula \u00e8 un ottimo preparato per la cura della pelle del bambino.\nL'olio essenziale di camomilla romana pu\u00f2 essere utilizzato anche in cosmesi, per la cura del viso. Di fatto \u00e8 indicato come rimedio per tutte le manifestazioni cutanee di natura infiammatoria, grazie alla presenza di ESTERI 75-80% (Angelato di Metacrile,di Butile e di Isobutile]&lt;]da questo punto di vista \u00e8 diversa e forse complementare alla Matricaria Camomilla o Camomilla tedesca, ricca di azuleni.\nL'olio essenziale si pu\u00f2 usare tranquillamente anche su persone notoriamente sensibili alla pianta, perch\u00e9 l'allergene non \u00e8 contenuto nel'estratto. Indicato per eczemi, dermatiti, psoriasi e micosi, allevia le scottature solari. Olio essenziale adatto a tutti di tipi di pelle: secche ed arrossate, couperose, acne ed anche antirughe, perch\u00e9 \u00e8 un ottimo rigeneratore tissutale.\nInfine l'olio essenziale di camomilla pu\u00f2 essere utilizzato anche come trattamento per la cura della cute e del capello, soprattutto se sensibili e irritati.\nNote.\nAROMATERAPIA scientifica Dr BADOUX-dr PALZ"}
{"id": "2554621", "revid": "2153076", "url": "https://it.wikipedia.org/wiki?curid=2554621", "title": "Humanoid", "text": "Humanoid \u00e8 il quarto album studio dei Tokio Hotel, pubblicato il 2 ottobre 2009 dalla Universal Music Group. L'album ha venduto oltre 400.000 copie mondialmente.\nDescrizione.\nIl titolo \u00e8 stato scelto da Bill Kaulitz, proviene da fantascienza e significa \"simile ad un essere umano\" o \"umanoide\". La parola \u00e8 pronunciata in modo diverso in tedesco e in inglese, ma \u00e8 scritto alla stessa maniera in modo che possa avere lo stesso nome in entrambe le lingue. Il disco \u00e8 uscito il 2 ottobre 2009, in 6 versioni: 3 in inglese e 3 in tedesco ognuna con le rispettive versioni Deluxe e Super Deluxe. \u00c8 composto da 12 brani rispetto ai 25 scritti dalla band. Nella canzone \"Zoom Into Me\", in tedesco \"Zoom\", il chitarrista Tom Kaulitz suona il pianoforte, mentre nel brano \"World Behind My Wall,\" versione inglese di\" Lass Uns Laufen\u2659\" il pianoforte viene suonato dal bassista Georg Listing.\n\"Welcome to Humanoid City Tour\".\nNel 2010 si \u00e8 svolto, partendo da Lussemburgo, il loro tour mondiale chiamato \"Welcome to Humanoid City Tour\", che ha toccato le principali citt\u00e0 dell'Europa e di alcune dell'America Meridionale.\nTracce.\nTesti di Dave Roth, Pat Benzner, David Jost e Bill Kaulitz (eccetto dove indicato), musiche di Dave Roth, Pat Benzner, David Jost e Tom Kaulitz (eccetto dove indicato)."}
{"id": "2554625", "revid": "628767", "url": "https://it.wikipedia.org/wiki?curid=2554625", "title": "Provincia di Osorno", "text": "La provincia di Osorno \u00e8 una provincia della regione di Los Lagos nel Cile centrale. Il capoluogo \u00e8 la citt\u00e0 di Osorno.\nAl censimento del 2002 possedeva una popolazione di 221.509 abitanti.\nGeografia fisica.\nLa provincia \u00e8 divisa in 7 comuni:"}
{"id": "2554628", "revid": "287204", "url": "https://it.wikipedia.org/wiki?curid=2554628", "title": "La fisica dei supereroi", "text": "La Fisica dei supereroi \u00e8 un libro a sfondo scientifico che spiega, prendendo come punto di partenza le imprese dei pi\u00f9 conosciuti supereroi del mondo dei fumetti, i principi della fisica classica e di quella quantistica. L'autore del libro \u00e8 James Kakalios docente di fisica all'Universit\u00e0 del Minnesota.\nNelle sue spiegazioni Kakalios non intende dimostrare che il mondo dei supereroi contraddice la scienza moderna, garantendo ai protagonisti dei fumetti qualche eccezione miracolosa alle leggi naturali. Al contrario, egli utilizza esempi come i salti di Superman, la velocit\u00e0 di Flash, la telepatia del Professor X degli X-Men per mostrare le leggi fisiche da un inusuale punto di vista, coprendo in questa maniera diversi argomenti, inclusi meccanica, termodinamica, elettromagnetismo, fino al mondo dei quanti."}
{"id": "2554631", "revid": "1600600", "url": "https://it.wikipedia.org/wiki?curid=2554631", "title": "Dettagli", "text": "Dettagli, pubblicato nel 1973, \u00e8 un album della cantante italiana Ornella Vanoni.\nIl disco.\nIl disco,a cui partecipa come autore Bruno Lauzi in molti pezzi, vende quasi mezzo milione di copie . Esso contiene il brano \"Dettagli\", di Roberto ed Erasmo Carlos uno dei cavalli di battaglia della Vanoni, e la canzone \"Come si fa\", che Vanoni canta in coppia con Gino Paoli durante le esibizioni dal vivo; il brano viene infatti incluso negli album live Insieme (Vanoni Paoli) e in VanoniPaoli Live.\nRaggiunge il secondo posto di vendite in classifica \nFu edito con copertina apribile laminata lucida, mai modificata nelle varie ristampe."}
{"id": "2554642", "revid": "830939", "url": "https://it.wikipedia.org/wiki?curid=2554642", "title": "Alessandro Jacchia", "text": "Biografia.\nSposato e con due figlie, dal 2006 \u00e8 Presidente e Chief Creative Officer (CCO) della Albatross Entertainment S.p.A., societ\u00e0 che opera nell'audiovisivo, con sede a Roma. Consegue il Master in Regia cinematografica alla London Film School nel 1982 e, nel 1984, quello di Master of Fine Arts in produzione cinematografica alla University of Southern California (USC) a Los Angeles. Alessandro Jacchia inizia a lavorare a Los Angeles nel 1982, sviluppando progetti e sceneggiature in qualit\u00e0 di story editor per il produttore Steve Roth, alla Columbia Pictures. Nei tre anni successivi, svolge la stessa attivit\u00e0 anche presso la Paramount Pictures, per il produttore Alain Bernheim.\nNel 1985 si trasferisce in Messico, entra in Televisa S.A., gigante delle telecomunicazioni in America Latina, come Direttore dello Sviluppo Artistico e vi resta ad operare fino al 1991. Nel 1987, diviene Produttore di Telenovelas fino al 1990 anno in cui, con la telenovela \"Mi segunda Madre\" (200 episodi) conquista nove dei dodici premi di \u201cTv e Novelas\u201d per la miglior produzione televisiva dell'anno. Nel 1992 torna in Italia, entra in Lux Vide S.p.A sin dalla fondazione. \u00c8 Direttore, Responsabile della produzione per i progetti europei sino al 1998. \u00c8 membro CdA della Eudoxa, societ\u00e0 di produzione partecipata dalla Lux Vide, in contemporanea svolge l'attivit\u00e0 di Produttore. \nDal 1993 al 2002 ha prodotto in Italia ed all'Estero ottantasette prime serate di Fiction da 100 minuti per Lux Vide S.p.A., in coproduzione con RAI, Mediaset e altri partner internazionali quali TF1, France 2, Kirchmedia, RTP, SAT1. \u00c8 socio fondatore, insieme a Maurizio Momi, della Albatross Entertainment S.p.A., societ\u00e0 specializzata nella produzione di Fiction Tv, di cui guida lo sviluppo artistico e strategico, produce oltre settanta prime serate Tv da 100 minuti, tra miniserie e serie Tv, oltre ad un film cinematografico; riesce ad includere nella rosa dei propri clienti Rai e Mediaset, la Societ\u00e0 partecipa al finanziamento delle opere, perci\u00f2 si conferma Produttore Indipendente e conserva la titolarit\u00e0 della maggior parte dei diritti e dei format. \nLe produzioni realizzate da Alessandro Jacchia hanno ricevuto ampi consensi dal pubblico, dalla critica e sono state notate nei pi\u00f9 prestigiosi festival TV internazionali, tra i quali il Fipa di Biarritz, il Festival di Montecarlo, il Banff in Canada, il Festival di Shanghai, il Roma Fiction Fest. \u00c8 autore di soggetti, sceneggiature di cinema e di fiction, anche realizzati da altri produttori, quali \"Mollo tutto\", \"Lourdes\", e format di serie quali \"Don Matteo\" e \"Il restauratore\". Dal 2001 al 2007 \u00e8 stato Docente all'Universit\u00e0 di Urbino, dove ha insegnato Organizzazione ed Economia dello Spettacolo presso la facolt\u00e0 di Sociologia, Scienze della Comunicazione. Attualmente tiene ogni anno il corso \u201cCos'\u00e8 un'idea?\u201d alla Libera Universit\u00e0 Internazionale degli Studi Sociali \u201cLUISS\u201d e all'Universit\u00e0 degli Studi di Roma \u201cLa Sapienza\u201d. Nel luglio 2002 ha ricevuto il premio di Miglior Produttore Televisivo Europeo nell'ambito del 42\u00ba Festival della Televisione di Montecarlo.\nProduzioni.\nProduzioni Albatross"}
{"id": "2554644", "revid": "1442080", "url": "https://it.wikipedia.org/wiki?curid=2554644", "title": "Australian Men's Hardcourt Championships 1993 - Singolare", "text": "Il singolare del torneo di tennis Australian Men's Hardcourt Championships 1993, facente parte dell'ATP Tour, ha avuto come vincitore Nicklas Kulti che ha battuto in finale Christian Bergstr\u00f6m 3-6, 7-5, 6-4."}
{"id": "2554650", "revid": "125850845", "url": "https://it.wikipedia.org/wiki?curid=2554650", "title": "Assemblea spirituale", "text": "Assemblea spirituale \u00e8 il nome dato da 'Abdu'l-Bah\u00e1 all'organo amministrativo elettivo della religione bahai, la fede fondata da Bah\u00e1'u'll\u00e1h.\nPoich\u00e9 la religione bahai non ha un clero la sua guida e leadership spetta alle Assemblee Spirituali, sia locali che nazionali. Assemblee che in futuro prenderanno il nome di \"Case di Giustizia\", locali o nazionali, cos\u00ec com'\u00e8 chiamato oggigiorno l'Organo Mondiale che guida i credenti baha'i locati in qualsiasi luogo del nostro pianeta, cio\u00e8 la: Casa Universale di Giustizia.\nFunzioni.\nBah\u00e1'u'll\u00e1h, 'Abdu'l-Bah\u00e1 e Shoghi Effendi, le figure centrali della fede, hanno stabilito le modalit\u00e0 elettorali, la natura e i compiti delle Assemblee Spirituali.\nPoich\u00e9 le Assemblee Spirituali, o future Case di Giustizia, sono previste dai testi sacri bahai, esse sono considerate avere un'origine divina.\nLa Casa Universale di Giustizia ha scritto che le Assemblee Spirituali Locali sono, fra l'altro, \"strumenti di guida divina poich\u00e9, pianificano l'insegnamento, sviluppano le risorse umane, costruiscono le comunit\u00e0 e guidano le moltitudini\".\nSul piano pratico le Assemblee Spirituali organizzano la corrispondente Comunit\u00e0 locale bahai e gli eventi che la riguardano, consigliano e assistono i bahai, sviluppano dei programmi educativi per adulti e giovani, fanno conoscere la Fede bahai a livello locale, incoraggiano dei progetti per lo sviluppo sociale ed economico del posto.\nLe Assemblee Spirituali Nazionali coordinano le attivit\u00e0 delle Assemblee Spirituali Locali, intrattengono rapporti con le Istituzioni amministrative e governative del Paese, coordinano la pubblicazione e la distribuzione della stampa e delle opere letterarie bahai, forniscono a livello nazionale programmi e servizi educativi e sovrintendono la Comunit\u00e0 nazionale bahai.\nAssemblee spirituali locali.\nLe fondamenta istituzionali delle \"Assemblee Spirituali\" o future \"Case di Giustizia\" si trovano nel Kit\u00e1b-i-Aqdas di Bah\u00e1'u'll\u00e1h.\nIl Kit\u00e1b-i-Aqdas ne ha indicato il nome, il numero dei componenti in nove, numero che corrisponde al mistico valore numerico della parola \"Baha\", e la loro funzione, diretta alla cura degli altri.\nNel Kit\u00e1b-i-Aqdas Bah\u00e1'u'll\u00e1h descrive le funzioni della Casa Universale di Giustizia\nIl primo organo consultivo ufficiale bahai fu costituito sotto la direzione di 'Abdu'l-Bah\u00e1 dalla Mano della Causa \u1e24aj\u00ed \u00c1kh\u00fand a Teheran nel 1897, e dal 1899 divenne un organo elettivo. Quell'organo, di cui non ci resta un appellativo specifico, svolse funzioni di coordinamento per le attivit\u00e0 locali e nazionali.\nLo sviluppo della Comunit\u00e0 bahai negli Stati Uniti a partire dal 1890 port\u00f2 alla creazione di organi consultivi per la gestione degli affari inerenti alla Fede bahai.\nNel 1899 i bahai di Chicago elessero un Consiglio locale seguendo le linee guida indicate nel Kit\u00e1b-i-Aqdas.\nNel dicembre del 1900 i bahai di New York elessero un organismo analogo.\nNel 1901 il Consiglio di Chicago prese poi il nome di Casa di giustizia dei Bahai di Chicago.\nA seguito di ci\u00f2 'Abdu'l-Bah\u00e1 emise tre tavole di incoraggiamento e di guida per questi Consigli aggiungendo delle preghiere da recitare all'inizio e alla fine dei loro incontri gestionali, amministrativi o spirituali, preghiere che tuttora sono recitate dai Bahai di tutto il mondo in occasione delle riunioni in Assemblea spirituale.\nNel 1902 'Abdu'l-Bah\u00e1 invit\u00f2 i bahai di Chicago a chiamare il proprio Consiglio \"Assemblea Spirituale\" per evitare equivoci interpretativi sulla precedente denominazione, in quanto le denominazioni di Case di Giustizia poteva far pensare a un organismo politico-giudiziario.\nDa allora tutti gli organismi direttivi locali dei bahai sono chiamati Assemblee Spirituali.\nAssemblee spirituali nazionali.\nLe Assemblee Spirituali Nazionali sono state menzionate per la prima volta nel testamento di `Abdu'l-Bah\u00e1, anche se alcune erano gi\u00e0 state costituite informalmente prima che quel testamento fosse divulgato a tutta la Comunit\u00e0 nel 1922.\nNel 1909 Hippolyte Dreyfus nel suo: \"La religione universale Bahai, suo sviluppo e significato sociale\", scrisse dettagliatamente sul ruolo delle Case Nazionali di Giustizia, come si chiamavano allora le odierne Assemblee Nazionali.\nNello stesso anno i Bahai degli Stati Uniti e del Canada elessero nove membri dell\"'Executive Committee\" per il Tempio bahai dell'Unit\u00e0, un organo consultivo continentale costituito inizialmente per organizzare la costruzione del tempio bahai di Wilmette in Illinois\nSuccessivamente l'Executive Committee del Tempio bahai dell'Unit\u00e0 nomin\u00f2 dei comitati per la pubblicazione e il controllo della letteratura bahai, e per il coordinamento e diffusione della Fede bahai nel Nord America\nDopo il trapasso di 'Abdu'l-Bah\u00e1, novembre 1921, l'Executive Committee svolse anche varie altre funzioni nel loro coordinamento nazionale della Fede bahai.\nIl 5 marzo 1922 Shoghi Effendi con una lettera inviata a tutti i Bahai del mondo li invit\u00f2 a eleggere le relative Assemblee Spirituali Nazionali attraverso una processo elettorale indiretto, ossia eleggendo dei delegati locali (sempre senza candidatura n\u00e9 propaganda) che avrebbero poi eletto a loro volta i nove membri dell'Assemblea Spirituale nazionale di competenza.\nLe Assemblee Spirituali nazionali sono costituite da nove membri come le Assemblee Spirituali Locali. Le elezioni avvengono annualmente in occasione della festa del Ridv\u00e1n, 21 aprile-2 maggio.\nTutte le elezioni bahai avvengono in un sereno clima di spiritualit\u00e0 e preghiera, dov'\u00e8 rigorosamente bandita qualsiasi forma diretta o indiretta di campagna elettorale, e qualsiasi forma sterile di polemica o battibecco. Tipologie di assolutismo che non sono accette, e vengono sostituite in tutte le fasi o momenti istituzionali dalla: \"consultazione\"; una funzione e una parola talmente fondamentale in ambito baha'i da essere considerata 'sacra'; essendo proprio dalla serena e franca consultazione che pu\u00f2 sorgere la soluzione pi\u00f9 corretta o pi\u00f9 giusta per ogni tipo di problema, una luminosa 'scintilla' che guida, chi vi si attiene col giusto rispetto, considerazione e valutazione, per le diverse opinioni, rendendo operosi alla ricerca della verit\u00e0. \nI membri eletti delle Assemblee Spirituali Nazionali (di tutto il mondo) costituiscono il corpo elettorale della Casa Universale di Giustizia, il supremo organo di governo della Fede bahai con sede ad Haifa, Israele."}
{"id": "2554652", "revid": "26445192", "url": "https://it.wikipedia.org/wiki?curid=2554652", "title": "Scarbantia", "text": ""}
{"id": "2554656", "revid": "123146376", "url": "https://it.wikipedia.org/wiki?curid=2554656", "title": "Maurizio Momi", "text": "Biografia.\nMaurizio Momi \u00e8 nato a Firenze nel 1954. \u00c8 sposato ed ha una figlia. \nInizia la sua carriera nel 1976 presso la societ\u00e0 DIFILM, rimanendovi fino al 1988 con la carica di Direttore Commerciale. \nDal 2006 \u00e8 Amimistratore Delegato della Albatross Entertainment Spa, societ\u00e0 che opera nell'audiovisivo, specializzata nella produzione di Fiction tv, con sede a Roma, che conta fra i suoi clienti i due maggiori brodacaster nazionali: RAI e Mediaset.\nHa partecipato alla realizzazione di numerosi film e serie televisive. Tra gli altri, per il cinema: \"Sinfonia d'autunno\" di Ingmar Bergman, \"Masoch\" di Franco Brogi Taviani, \"Africa dolce e selvaggia\" di Angelo e Alfredo Castiglioni, \"L'altra donna\" di Peter Del Monte, \"La ragazza di via Millelire\" di Gianni Serra; \"Cuore\" di Luigi Comencini.\nNell'arco degli anni '80 distribuisce i seguenti film per il cinema, proponendo una linea editoriale d'autore nel panorama della distribuzione indipendente: \"La Marchesa von...\" di \u00c9ric Rohmer; \"Supervixens\" di Russ Meyer; \"L'uomo di ferro\" di Andrzej Wajda; \"I lautari\" di Emil Vladimirovi\u010d Lotijanu; \"Brood - La covata malefica\" di David Cronenberg; \"L'indiscreto fascino del peccato\" di Pedro Almod\u00f3var; \"Ricordati Venezia\" con Richard Harris; \"Tribute - Serata d'onore\" con Jack Lemmon; \"Un posto tranquillo\" di Bob Rafelson con Jack Nicholson e Orson Welles.\nTra il 1984 e il 1988 realizza con la Difilm la produzione esecutiva di circa 30 documentari industriali per Rai 2. \nNel 1989 fonda la Studio Network, della quale \u00e8 amministratore unico. La societ\u00e0 ha operato nel settore vendita e distribuzione di diritti antenna di film cinematografici, telefilm e tv-movie con Mediaset, RAI, LA7, Universal Studio, San Paolo Audiovisivi, Radio Televisione Svizzera Italiana. \nTra il 1999 ed il 2000 collabora con la societ\u00e0 No Limits International srl, in qualit\u00e0 di produttore esecutivo, per la realizzazione del film \"L'escluso\", per la regia di Carlo Gabriel Nero.\nNel 2002 \u00e8 cofondatore con Alessandro Jacchia della Albatross. Tra il 2004 e il 2009 ha guidato lo sviluppo della societ\u00e0 producendo 26 prime serate tv, un film cinema e avventurandosi nel mondo dell'editoria con 4 libri.\nNel 2004 produce la miniserie \"L'uomo sbagliato\" per RaiUno, con Beppe Fiorello, che con il 36% di share \u00e8 uno dei pi\u00f9 grandi successi dell'anno. Nel 2005 realizza il film \"La fiamma sul ghiaccio\" di Umberto Marino con Raul Bova, distribuito dalla stessa Albatross nel 2006. Nel 2005 produce con RTI-Mediaset la miniserie storica \"L'amore e la guerra\" (regia di Giacomo Campiotti con Daniele Liotti e Martina Stella) per Canale 5; nello stesso anno, per Rai Fiction: \"L'uomo che sognava con le aquile\" (con Terence Hill, regia di Vittorio Sindoni), miniserie che con il 39% di share su RaiUno si colloca al sesto posto nella graduatoria delle Fiction di maggior ascolto negli ultimi quindici anni. Nel 2006 realizza la miniserie \"Operazione pilota\" (con Massimo Ranieri, regia di Umberto Marino) per RaiUno; \u201cLa terza verit\u00e0\u201d, con Enzo De Caro (RaiUno, 27,66%); \u201cLa vita rubata\u201d (RaiUno, 28,50%) con Beppe Fiorello; \u201cL'uomo che cavalcava nel buio\u201d (RaiUno), con Terence Hill: la miniserie con gli ascolti pi\u00f9 alti dell'anno. \nCon la Albatross realizza anche serie TV come \"Il bene e il male\" (RaiUno), \"L'isola dei segreti - Kor\u00e8\" (Canale 5 \u2013 Mediaset), con Adriano Giannini e diretta da Ricky Tognazzi, e \"Lo scandalo della Banca Romana\" con Vincent P\u00e9rez e Beppe Fiorello."}
{"id": "2554657", "revid": "122100912", "url": "https://it.wikipedia.org/wiki?curid=2554657", "title": "Satureja hortensis", "text": "La santoreggia annua (nome scientifico \"Satureja hortensis\" ) \u00e8 una pianta perenne della famiglia delle Lamiaceae e del genere Satureja.\nEtimologia.\nL'etimologia del nome del genere (\"Satureja\") \u00e8 incerta. Linneo ricav\u00f2 il nome da un'antica parola romana, la cui radice latina \"satura\" significa \"sazio\", in riferimento alle supposte propriet\u00e0 digestive dei succhi delle piante di questo genere. Un'altra etimologia farebbe derivare il nome da \"salsa\" (\"intingolo\") per indicare le propriet\u00e0 aromatizzanti di questa pianta in cucina. Altri fanno riferimento ad un nome latino per il \"salato delle erbe\", noto agli antichi e raccomandato da Virgilio come un albero eccellente da piantare vicino agli alveari. Altri ancora fanno derivare da \"satureia, satureiorumin\", parola usata da Plinio (Como, 23 \u2013 Stabiae, 25 agosto 79]), scrittore, ammiraglio e naturalista romano, per un'erba ad uso culinario (probabilmente derivata dall'arabo \"sattur\"). L'epiteto specifico (\"hortensis\") significa \"coltivato nel giardini o nell'orto\".\nIl nome scientifico della specie \u00e8 stato definito da Linneo (1707 \u2013 1778) (appellativo italiano di Carl Nilsson Linnaeus, divenuto Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi), nella pubblicazione \"Species Plantarum - 2: 568. 1753\" del 1753.\nDescrizione.\nQueste piante arrivano ad un'altezza di 10 \u2013 30\u00a0cm. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Le piante si presentano con un profumo aromatico gradevole.\nRadici.\nLe radici sono secondarie da rizoma.\nFusto.\nLa parte aerea del fusto \u00e8 eretta e ramosa-corimbosa. Il fusto pu\u00f2 avere una sezione quadrangolare a causa della presenza di fasci di collenchima posti nei quattro vertici. Tutta la pianta \u00e8 pi\u00f9 o meno colorata di violetto (a parte le foglie e i fiori) con la superficie ricoperta da brevi peli bianchi. \nFoglie.\nLe foglie, subsessili, lungo il fusto sono disposte in modo opposto (in genere a 2 a 2) e ogni coppia successiva \u00e8 alternata. La forma delle foglie \u00e8 lineare-lanceolata (sono 3 - 8 volte pi\u00f9 lunghe che larghe), conduplicata e con i bordi interi. Le foglie superiori sono lineari. Le stipole sono assenti. Il colore delle foglie \u00e8 da verde-cenerognolo a grigio-verde. La consistenza delle foglie \u00e8 normale (non sono n\u00e9 lucide n\u00e9 coriacee). La superficie \u00e8 ricoperta da ghiandole punteggiate con pochi peli semplici. Dimensione delle foglie: larghezza 2 \u2013 4\u00a0mm; lunghezza 10 \u2013 25\u00a0mm.\nInfiorescenza.\nLe infiorescenze sono formate da verticillastri di 2 - 10 (massimo 15) fiori all'ascelle di foglie pi\u00f9 o meno normali e pi\u00f9 lunghe delle infiorescenze. I fiori sono brevemente peduncolati.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo composto da 4 nucule. La forma \u00e8 ovoide (con apice arrotondato) con superficie liscia. Il colore \u00e8 bruno. Dimensioni: 1 - 1,4\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Satureja\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl numero cromosomico di \"Satureja hortensis\" \u00e8: 2n = 48.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nCucina.\nLe parti edibili sono le foglie con le quali si pu\u00f2 fare un infuso oppure possono essere usate come condimento.\nAltre notizie.\nLa santoreggia domestica in altre lingue \u00e8 chiamata nei seguenti modi:"}
{"id": "2554659", "revid": "1272592", "url": "https://it.wikipedia.org/wiki?curid=2554659", "title": "Qualificazioni al campionato europeo di calcio Under-21 2011 - Gruppo 3", "text": ""}
{"id": "2554661", "revid": "72396", "url": "https://it.wikipedia.org/wiki?curid=2554661", "title": "Mas'ud-e Sa'd-e Salman", "text": "Biografia.\nPrimo grande poeta indo-persiano, \u00e8 conosciuto per il suo lavoro composto durante periodi di esilio e prigionia. Nonostante le notizie biografiche a noi pervenute non siano del tutto attendibili, la collezione delle sue opere (\"divaan\") viene considerata una fonte autobiografica.\nL'esordio letterario pu\u00f2 essere datato tra il 1076 e il 1077, quando, componendo un panegirico in onore del Governatore delle Province Indiane, Sayf-al-Dawla Ma\u1e25mud, figlio del sultano \u1e92aher-al-Din Ebr\u0101him (1058-99), ottenne i suoi favori.\nNon \u00e8 chiaro nella sua poetica quali siano state le cause che lo misero in cattiva luce agli occhi della corte e in particolar modo del sultano Ebr\u0101him, neppure le fonti storiografiche chiariscono il motivo di tale caduta in disgrazia. La spiegazione pi\u00f9 plausibile \u00e8 stata individuata da Mehdi Nuryaan attraverso lo studio di alcune sue opere.\nDurante una visita ufficiale a Ghazni, dopo aver surclassato il poeta di corte R\u0101\u0161edi in una competizione di poesia, si dice che si entusiasm\u00f2 talmente tanto per il suo successo da attirare le ire di diversi cortigiani tra le quali quelle del suo mecenate, il principe Ma\u1e25mud. Successivamente, le sue propriet\u00e0 a Lahore vennero confiscate e chiese il permesso di partire per lo \"\u1e25ajj\" (pellegrinaggio a La Mecca), ma il permesso gli venne negato perch\u00e9 si pensava che potesse unirsi alla corte selgiuchide rivale, un'ingiuria contro la quale si difese strenuamente. Quando tent\u00f2 di guadagnarsi le simpatie del sultano Ebr\u0101him, per poter compiere il pellegrinaggio, peggior\u00f2 la sua situazione, poich\u00e9 il principe Ma\u1e25mud non era pi\u00f9 nelle grazie del sultano: Mas\u02bfud-e Sa\u02bfd venne mandato in carcere nel 1089-90. Pass\u00f2 i successivi dieci anni in carcere in esilio nella fortezza di Dahak (Su e N\u0101y nell'odierno Afghanistan). \nDurante il periodo di prigionia continu\u00f2 a scrivere nella speranza di riguadagnarsi le stime del suo mecenate e la libert\u00e0. Dopo che il sultano Mas\u02bfud III lo perdon\u00f2 nel 1099, Mas\u02bfud-e Sa\u02bfd divenne Vicer\u00e9 J\u0101landar nel Punjab Orientale (Panj\u0101b), dove scrisse una testo in prosa (\"ma\u1e6fnawi\") a proposito dei simposi cortigiani. Negli anni successivi il suo mecenate Abu Na\u1e63r-e P\u0101rsi venne rimosso dal suo incarico assieme a tutto l'entourage, e per questa ragione Mas\u02bfud-e Sa\u02bfd fin\u00ec per sette anni nella prigione indiana di Maranj. Dopo aver ricevuto il perdono da Mas\u02bfud III nel 1106-07, venne nominato Bibliotecario di Corte a Ghazna, dove continu\u00f2 a scrivere attivamente."}
{"id": "2554670", "revid": "1808816", "url": "https://it.wikipedia.org/wiki?curid=2554670", "title": "Satureja montana", "text": "La santoreggia montana (nome scientifico \"Satureja montana\" ) \u00e8 una pianta perenne aromatica appartenente alla famiglia delle Lamiaceae.\nEtimologia.\nL'etimologia del nome del genere (\"Satureja\") \u00e8 incerta. Linneo ricav\u00f2 il nome da un'antica parola romana, la cui radice latina \"satura\" significa \"sazio\", in riferimento alle supposte propriet\u00e0 digestive dei succhi delle piante di questo genere. Un'altra etimologia farebbe derivare il nome da \"salsa\", \"intingolo\" per indicare le propriet\u00e0 aromatizzanti di questa pianta in cucina. Altri fanno riferimento ad un nome latino per il \"salato delle erbe\", noto agli antichi e raccomandato da Virgilio come albero eccellente da piantare vicino agli alveari. Altri ancora fanno derivare da \"satureia, satureiorumin\", parola usata da Plinio, scrittore, ammiraglio e naturalista romano, per un'erba ad uso culinario (probabilmente derivata dall'arabo \"sattur\"). L'epiteto specifico (\"montana\") significa appunto \"montana, dei monti\".\nIl nome scientifico della specie \u00e8 stato definito da Carl von Linn\u00e9, pi\u00f9 noto come Linneo (1707 \u2013 1778), biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 568. 1753\" del 1753.\nDescrizione.\nla santoreggia \u00e8 un piccolo arbusto, latifoglie e arrivano a un'altezza di 20\u00a0- 50\u00a0cm. La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). Le piante si presentano con un odore aromatico.\nRadici.\nLe radici sono secondarie da rizoma.\nFusto.\nLa parte aerea del fusto \u00e8 eretta, legnosa alla base e pubescente tutto intorno. Si presenta inoltre sub-tetragona, con una sezione quadrangolare a causa della presenza di fasci di collenchima posti nei quattro vertici.\nFoglie.\nLe foglie, sessili, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante. Alle ascelle delle foglie \u00e8 presente un fascetto di 2 - 8 foglie pi\u00f9 piccole. La forma delle foglie \u00e8 lineare-lanceolata. I margini sono setolosi (specialmente alla base), mentre la superficie \u00e8 ricoperta da ghiandole. Dimensione delle foglie inferiori: larghezza 2 \u2013 3\u00a0mm; lunghezza 10 \u2013 25\u00a0mm. \nInfiorescenza.\nLe infiorescenze, simili come aspetto a racemi composti e terminali, sono formate da (falsi) verticillastri ravvicinati di 2 - 3 (raramente di pi\u00f9) fiori all'ascelle delle foglie pi\u00f9 o meno normali. Le foglie della parte inferiore dell'infiorescenza sono un po' pi\u00f9 lunghe. I fiori sono brevemente peduncolati. Alla base del calice \u00e8 presente una bratteolina.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo composto da 4 nucule. La forma \u00e8 ovoidale, trigona (con apice arrotondato) con superficie liscia. Il colore \u00e8 bruno.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Satureja\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl numero cromosomico di \"Satureja montana\" \u00e8: 2n = 30.\nVariabilit\u00e0.\nPer questa specie sono riconosciute valide le seguenti sottospecie:\nIbridi.\nLa pianta di questa voce forma con la specie \"Satureja subspicata\" il seguente ibrido:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nCucina.\nLe parti edibili sono le foglie con le quali si pu\u00f2 fare un infuso, trattandosi di un'erba officinale e erba medicinale; inoltre esse possono essere usate come condimento in molte ricette.\nLa santoreggia \u00e8 bottinata dalle api; quindi \u00e8 una pianta mellifera dalla quale si ricava un buon miele, che per\u00f2 \u00e8 molto raro, poich\u00e9 la pianta ha una diffusione limitata.\nAltre notizie.\nLa santoreggia montana in altre lingue \u00e8 chiamata nei seguenti modi:"}
{"id": "2554671", "revid": "599013", "url": "https://it.wikipedia.org/wiki?curid=2554671", "title": "Marco De Luigi", "text": "Carriera.\nClub.\nDal 2001 ha sempre militato in squadre sammarinesi o di basse serie italiane.\nNazionale.\nDal 1999 al 2007 ha rappresentato la nazionale sammarinese, con la quale ha collezionato 18 presenze."}
{"id": "2554677", "revid": "256896", "url": "https://it.wikipedia.org/wiki?curid=2554677", "title": "Assemblea spirituale bahai", "text": ""}
{"id": "2554684", "revid": "599013", "url": "https://it.wikipedia.org/wiki?curid=2554684", "title": "Benson &amp; Hedges Centennial Open 1993", "text": "L'Heineken Open 1993 \u00e8 stato un torneo di tennis giocato sul cemento.\n\u00c8 stata la 26\u00aa edizione dell'Heineken Open,che fa parte della categoria World Series nell'ambito dell'ATP Tour 1993.\nSi \u00e8 giocato all'ASB Tennis Centre di Auckland in Nuova Zelanda,\ndall'11 al 18 gennaio 1993.\nCampioni.\nSingolare.\n Aleksandr Volkov ha battuto in finale MaliVai Washington 7-6 (7-2), 6-4\nDoppio.\n Grant Connell / Patrick Galbraith hanno battuto in finale Alex Antonitsch / Aleksandr Volkov 6-3, 7-6"}
{"id": "2554692", "revid": "33689", "url": "https://it.wikipedia.org/wiki?curid=2554692", "title": "Quadro elettrico di alimentazione e comando", "text": ""}
{"id": "2554693", "revid": "103967316", "url": "https://it.wikipedia.org/wiki?curid=2554693", "title": "Plasnica", "text": " \nPlasnica (in macedone: \"\u041f\u043b\u0430\u0441\u043d\u0438\u0446\u0430\", in turco: \"Plasnitsa\") \u00e8 un comune urbano della Macedonia del Nord di 4.545 abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Makedonski Brod a nord-est, Kru\u0161evo a sud-est, Drugovo a sud e Vrane\u0161tica a nord-ovest.\nSociet\u00e0.\nEvoluzione demografica.\nIn base al censimento del 2002 gli abitanti sono cis\u00ec suddivisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2554695", "revid": "322321", "url": "https://it.wikipedia.org/wiki?curid=2554695", "title": "Pieve di San Martino (Villa di Verzegnis)", "text": "La pieve di San Martino \u00e8 una chiesa sita nella frazione di Villa nel comune di Verzegnis (UD) ed \u00e8 una delle 11 antiche pievi della Carnia. L'edificio attuale risale al XIII secolo, ristrutturato nel XVIII secolo su progetto di Domenico Schiavi, ed \u00e8 stato eretto su precedenti costruzioni."}
{"id": "2554697", "revid": "1451528", "url": "https://it.wikipedia.org/wiki?curid=2554697", "title": "Google News", "text": "Google News \u00e8 un servizio online di aggregazione di notizie edito da Google. La piattaforma \u00e8 disponibile per Android, iOS e web.\nStoria.\nIl servizio \u00e8 stato lanciato nell'aprile 2002, ed \u00e8 stato sviluppato sulla base di StoryRank, un approccio simile a quello utilizzato per PageRank, da Krishna Bharat, capo ricercatore di Google e sviluppatore, insieme a George A. Mih\u0103il\u0103, dell'algoritmo Hilltop.\nGoogle News \u00e8 uscito dalla versione beta il 23 gennaio 2006.\nCaratteristiche.\nIl servizio \u00e8 offerto in oltre 60 nazioni ed in pi\u00f9 di 35 lingue. Il sito di Google News genera automaticamente un elenco di notizie, provenienti dalle principali testate giornalistiche online (del paese in cui \u00e8 localizzato), e le raggruppa per contenuto simile, ordinabile sia per rilevanza dell'argomento sia per data di pubblicazione degli articoli.\nLe notizie sono sempre pubblicate come sommario di poche righe.\n\u00c8 inoltre attivo il servizio Google Alerts, grazie al quale \u00e8 possibile ricevere via email notifiche sulla presenza di notizie dedicate ad un particolare tema o argomento."}
{"id": "2554706", "revid": "1601148", "url": "https://it.wikipedia.org/wiki?curid=2554706", "title": "Margarita Xirgu", "text": "Interpret\u00f2 anche alcuni film.\nBiografia.\nInizi\u00f2 la sua attivit\u00e0 a Barcellona, recitando in lingua catalana. Dal 1914, raggiunta una certa fama, si trasfer\u00ec a Madrid, e cominci\u00f2 una nuova fase della sua carriera, recitando in lingua castigliana. Grazie al suo sodalizio con Federico Garc\u00eda Lorca interpret\u00f2 numerosi dei suoi lavori teatrali. Il suo repertorio vastissimo e una cultura di largo respiro le consent\u00ecrono interpretazioni in una gamma enorme di personaggi. Come attrice di cinema fu attiva soprattutto negli anni dieci.\nAllo scoppio della guerra civile spagnola, la Xingu decise di restare in America Latina e non tornare pi\u00f9 in patria. Visse per qualche anno fra Argentina, Cile ed Uruguay. In quest'ultimo Paese si stabil\u00ec definitivamente, pur lavorando spesso anche a Buenos Aires. Nel 1949 fu nominata direttrice della Escuela Municipal de Arte Dram\u00e1tico de Montevideo, EMAD e della Comedia Nacional, con la quale metter\u00e0 in scena numerosi spettacoli fino alla fine degli anni '60. "}
{"id": "2554708", "revid": "599013", "url": "https://it.wikipedia.org/wiki?curid=2554708", "title": "Benson &amp; Hedges Centennial Open 1993 - Singolare", "text": "Il singolare del Heineken Open 1993 \u00e8 stato un torneo di tennis facente parte dell'ATP Tour.\nJaime Yzaga era il detentore del titolo.\nAleksandr Volkov ha battuto in finale MaliVai Washington 7-6 (7-2), 6-4."}
{"id": "2554717", "revid": "932277", "url": "https://it.wikipedia.org/wiki?curid=2554717", "title": "Tessuti antipiega", "text": "I tessuti antipiega (noti anche con il termine inglese \"wash-and-wear\", cio\u00e8 \"lava e indossa\"), sono quei tessuti utilizzati per indumenti e altro che, dopo il lavaggio, non necessitano di essere stirati.\nNormalmente queste propriet\u00e0 sono tipiche di diversi tessuti sintetici in poliestere, come il crimplene.\nNegli anni cinquanta, la statunitense Ruth Rogan Benerito (1916-2013) ha legato il proprio nome a diverse invenzioni nel campo dei tessuti di questo tipo, ottenendo fibre di cotone resistenti alle pieghe (stropicciatura, grinzatura), mediante processi di reticolazione.\nI procedimenti attuali per ottenere tessuti antipiega consistono in trattamenti con urea-formaldeide e melammina-formaldeide (Turco 1990: III, 1509)."}
{"id": "2554730", "revid": "106456", "url": "https://it.wikipedia.org/wiki?curid=2554730", "title": "Diga di Serre-Pon\u00e7on", "text": ""}
{"id": "2554733", "revid": "729019", "url": "https://it.wikipedia.org/wiki?curid=2554733", "title": "Cheratosi pilare", "text": "La cheratosi pilare \u00e8 un'alterazione della cheratinizzazione caratterizzata dalla formazione di tappi cheratinici che vanno ad occludere gli orifizi dei follicoli piliferi.\nHanno un aspetto papulare e puntiforme e sono diffuse soprattutto a livello delle superfici laterali degli arti superiori, delle cosce e dei glutei. Pi\u00f9 rare sono la presenza di zone cheratosiche a livello del volto, pi\u00f9 frequentemente nei bambini.\nLe lesioni si presentano soprattutto nel periodo invernale e generalmente la patologia tende a migliorare con l'approssimarsi dell'estate.\nLa causa della cheratosi pilare, ancora poco conosciuta, sembra essere una mutazione missenso che coinvolge il locus genico LRP1 sul cromosoma 12, codificante una proteina con funzioni recettoriali, coinvolta in processi di endocitosi e nello sviluppo embrionale. L'allele mutato ha una trasmissione autosomica recessiva .\nLa patologia non \u00e8 in alcun modo pericolosa per l'individuo colpito. Il problema \u00e8 soprattutto estetico e legato al disagio.\nLe terapie applicabili sono poche, ed insoddisfacenti: creme idratanti, vaselina salicilica, lozioni tamponate con acido lattico ed isotretinoina sono le cure che maggiormente vengono applicate."}
{"id": "2554744", "revid": "125944311", "url": "https://it.wikipedia.org/wiki?curid=2554744", "title": "Uomini (Ornella Vanoni)", "text": "Uomini \u00e8 un album della cantante italiana Ornella Vanoni, pubblicato nel 1983.\nIl disco.\nQuesto concept album, che in copertina ritrae una splendida Ornella vestita da marinaio, ruota intorno alla tematica del maschio.\nOrnella, oltre a continuare a scrivere i testi si avvale della collaborazione di Lucio Dalla, Toquinho e Gerry Mulligan agli strumenti e di Giorgio Conte con il risultato di un album di altissima qualit\u00e0, che, nonostante le polemiche del testo \"Il marinaio\", di Maurizio Piccoli, ritenuto scabroso, ha dei buoni risultati di vendita, raggiungendo l'ottavo posto in classifica.\nIl disco esce anche in una elegante edizione numerata curata dall'editore Franco Maria Ricci.\nIl cofanetto contiene il vinile in busta nera a righe opaca, con l'etichetta nera anch'essa avente la grafica distintiva dell'editore, ed un libro del formato del 33 giri con all'interno i crediti ed i testi delle canzoni.\nAd ogni canzone \u00e8 abbinato un uomo rappresentativo della Storia, un suo frammento epistolare e la relativa fotografia: \"I grandi cacciatori\": Ernest Hemingway; \"Il marinaio\": Gustav Flaubert; \"La discesa e poi il mare\": Eduardo De Filippo; \"L'amore e la spina\": Hermann Hesse; \"Rabbia libert\u00e0 fantasia\": Pietro Mascagni; \"Questa notte c'\u00e8\": Peter Altenberg; \"La donna cannibale\": Dino Buzzati; \"Lupo\": Oscar Wilde; \"Ho capito che ti amo\": Scott Fitzgerald; \"Uomini\": Giuseppe Garibaldi.\nRegistrato agli Umbi Studios di Modena\nda Maurizio Maggi\nLa prima edizione del supporto in cd \u00e8 del 1986 e non ha il codice a barre sul retro copertina.\nCollegamenti esterni.\n "}
{"id": "2554749", "revid": "287204", "url": "https://it.wikipedia.org/wiki?curid=2554749", "title": "New South Wales Open 1993", "text": "Il New South Wales Open 1993 \u00e8 stato un torneo di tennis giocato sul cemento.\n\u00c8 stata la 23\u00aa edizione del \"torneo di Sydney\", che fa parte della categoria World Series nell'ambito dell'ATP Tour 1993 e della categoria Tier II nell'ambito del WTA Tour 1993. \nSi \u00e8 giocato al NSW Tennis Centre di Sydney in Australia dall'11 al 18 gennaio 1993.\nCampioni.\nSingolare maschile.\n Pete Sampras ha battuto in finale Thomas Muster, 7-6(7), 6-1\nSingolare femminile.\n Jennifer Capriati ha battuto in finale Anke Huber, 6-1, 6-4\nDoppio maschile.\n Sandon Stolle / Jason Stoltenberg hanno battuto in finale Luke Jensen / Murphy Jensen, 6-3, 6-4\nDoppio femminile.\n Pam Shriver / Elizabeth Smylie hanno battuto in finale Lori McNeil / Rennae Stubbs, 7-6 6-2"}
{"id": "2554751", "revid": "729019", "url": "https://it.wikipedia.org/wiki?curid=2554751", "title": "G.I.T. on Broadway", "text": "G.I.T. on Broadway \u00e8 un album dei gruppi musicali R&amp;B statunitensi Diana Ross &amp; The Supremes e The Temptations, pubblicato dalla Motown Records nel 1969. L'album fu registrato nel corso dell'omonimo speciale televisivo trasmesso il 12 novembre 1969 dalla NBC. GIT sta per \"Gettin' It Together\"."}
{"id": "2554756", "revid": "339392", "url": "https://it.wikipedia.org/wiki?curid=2554756", "title": "Dolphin Stadium", "text": ""}
{"id": "2554758", "revid": "228587", "url": "https://it.wikipedia.org/wiki?curid=2554758", "title": "Greatest Hits Vol. 3 (The Supremes)", "text": "Greatest Hits Vol. 3 \u00e8 una compilation del gruppo Diana Ross &amp; The Supremes, pubblicato dalla Motown nel 1969. Sono contenuti nell'album tutti i successi del gruppo dal 1967 al 1969, ad eccezione dei duetti con i Temptations."}
{"id": "2554760", "revid": "1543377", "url": "https://it.wikipedia.org/wiki?curid=2554760", "title": "Lopo Gon\u00e7alves", "text": "Durante il regno di Alfonso V scopr\u00ec il Gabon per il Portogallo e nel 1471, assieme a Rui de Sequeira, fu il primo europeo ad attraversare l'equatore. Raggiunse il Capo Santa Caterina, circa 200 km a sud dell'equatore. Navigava per conto del mercante e navigatore Fern\u00e3o Gomes.\nIl Capo Lopez (nell'attuale Gabon), il punto pi\u00f9 occidentale dell'Africa a sud dell'equatore, prende il suo nome."}
{"id": "2554763", "revid": "767487", "url": "https://it.wikipedia.org/wiki?curid=2554763", "title": "Richard Fran\u00e7ois Philippe Brunck", "text": "Brunck, eminente critico e uno dei pi\u00f9 celebri filologi del '700, nacque il 30 dicembre 1729 a Strasburgo dove mor\u00ec il 12 giugno 1803. Terminati gli studi presso il collegio \u201cde Luis le Grand\u201d, gestito da Gesuiti, a Parigi, intraprese la carriera amministrativa come desiderava la sua famiglia. Per questo motivo, durante la \u201cGuerra dei sette anni\u201d, fu trasferito in Germania come commissario di guerra dell'esercito francese. \nFu proprio in quel periodo (circa 1757) che, alloggiando presso un professore di filologia a Gissen, rifior\u00ec in lui l'amore per lo studio dei classici, che lo accompagner\u00e0 per il resto della sua vita e lo rese cos\u00ec celebre. \nRitornato a Strasburgo nel 1760, in tutti i momenti liberi che aveva a disposizione, intraprese con grande entusiasmo lo studio del greco, frequentando il collegio di lingua e letteratura greca. Lo si poteva vedere all'et\u00e0 di trent'anni durante i suoi incarichi pubblici, passeggiare con i libri sottobraccio e recarsi alle lezioni private di greco. Egli fece rapidi progressi nello studio di questa lingua e l'entusiasmo che lo aveva spinto a intraprendere questo studio aument\u00f2 costantemente grazie al piacere che traeva dal graduale superamento delle difficolt\u00e0 linguistiche. Tutto ci\u00f2 lo fece giungere alla conclusione che tutte quelle trascuratezze che egli aveva notato nei poeti greci non erano nient'altro che negligenze di traduttori e copisti. \nDominato da questa idea, corresse i versi, li spost\u00f2, li sconvolse con un'audacia spesso felice, per quanto riguarda il rapporto tra gusto e sentimento poetico, ma condannabile sotto l'aspetto della critica. Quasi tutti i libri a lui appartenuti sono ricoperti da note a margine nelle quali si abbandonava totalmente a tutta l'arditezza delle sue correzioni. Purtroppo la stessa mania capricciosa di riscrivere i testi la si ritrovava anche nelle edizioni che ha pubblicato. Tuttavia, malgrado questo \u201cdifetto\u201d, piuttosto grave per un editore, sarebbe ingiusto disconoscere i servizi che Brunck ha reso alla letteratura greca. Pochi uomini, dopo la rinascita delle lettere, hanno cos\u00ec efficacemente contribuito al loro progresso. Egli ha fatto stampare, nello spazio di vent'anni solamente, un numero incredibile di opere, di cui anche una sola, per esempio l'antologia greca, avrebbe richiesto ad un altro dotto la met\u00e0 del tempo che Brunck ha impiegato per pubblicarle tutte.\nQuando il dotto svedese Bj\u00f6rnst\u00e4hl arriv\u00f2 a Strasburgo nel 1774, Brunck era gi\u00e0 un rinomato ellenista, in possesso di una biblioteca ricca e preziosa ed al momento occupato con l'elaborazione della sua prima opera critica: \u201cl'Antologia greca\u201d. L'edizione apparve nel 1772-1776 con il titolo \u201cAnthologia Graeca\u201d o \u201cAnalecta veterum poetarum Graecorum\u201d, tre volumi in 8\u00b0, in cui le sue innovazioni sulla critica portarono sconcerto tra i dotti europei. Tra tutte le sue pubblicazioni \u00e8 questa in cui si pu\u00f2 notare maggiormente la presenza di correzioni arbitrarie. Cos\u00ec se reputava di trovarsi di fronte ad un passaggio particolarmente difficile e oscuro non esitava a modificare il testo, a stravolgerlo addirittura. In seguito l'opera \u00e8 stata ristampata tra il 1794 e il 1796 a Lipsia, cinque volumi in 8\u00b0 da M. Jacobs che alla fine ha aggiunto un lungo commento. \nNel 1777 fu membro de l'Acad\u00e9mie Royale des Inscriptions et Belles-Lettres1. Allo stesso autore si deve inoltre l'opera \u201cAnacreontis carmina cul accedunt quedam e lyricorum reliquiis\u201d, pubblicata a Strasburgo nel 1778 in 16\u00b0 e in seguito ristampata nella stessa citt\u00e0 in 24\u00b0 e in 18\u00b0 nel 1786 ; ha continuato la sua attivit\u00e0 con la pubblicazione di una serie di testi sui maggiori tragediografi greci, \u201cSophoclis Electro, OEdipus, Tyrannus; Euripidis, Andromacha, Orestes\u201d, due volumi in 12\u00b0, pubblicato a Strasburgo nel 1779; \u201cEschyli Prometheus\u201d un volume in 12\u00b0, edito a Strasburgo nel 1779, continuando con \u201cAppollonii Rhodii Argonautica em\u00e9ndala\u201d, sia in greco che in latino, apparso a Strasburgo nel 1780.\nNelle sue varie pubblicazioni, Brunck ha mostrato una critica saggia e riservata. Una sua vera passione era di copiare testi greci, alcuni dei quali con l'intenzione di darli alla stampa, altri per semplice diletto; queste copie furono delle vere e proprie opere d'arte di calligrafia. \n\u201cGnomici poete2 greci\u201d, stampata a Strasburgo nel 1784, in 8\u00b0 e \u201cVirgilii Opera\u201d presentata nella stessa citt\u00e0 in 8\u00b0 nel 1785 e in 4\u00b0 nel 1789, furono le edizioni maggiormente apprezzate dal pubblico per la correttezza del testo.\nLa vera opera d'arte di Brunck \u00e8 \u201cSophoclis quse extant Omnia\u201d pubblicata a Strasburgo nel 1786 in due volumi, con un'ottima traduzione in latino, ristampata poi nel 1788 in tre volumi e nel 1789 in quattro volumi. \nIl Re, che venne omaggiato con un esemplare stampato su carta velina in 4\u00b0, concesse a Brunck, come ricompensa per i suoi lavori, una pensione annuale di 2000 franchi che purtroppo l'ellenista perse durante la Rivoluzione.\nI lavori di Brunck furono bruscamente interrotti dalla Rivoluzione Francese, di cui abbracci\u00f2 i principi con calore. Commosso fortemente dalle nuove idee, fu uno dei primi membri della \u201cSociet\u00e9 Populaire\u201d che si form\u00f2 a Strasburgo. Tuttavia rimase sempre di pareri moderati, non facendosi cos\u00ec sedurre dalle azioni pi\u00f9 sovversive compiute in nome della libert\u00e0. Proprio per questo suo modo di agire, fu sospettato e poi accusato di essere un reazionario; di conseguenza fu imprigionato a Besan\u00e7on fino alla caduta di Robespierre che gli ridiede la libert\u00e0.\nDurante questo periodo ammutol\u00ec l'attivit\u00e0 editoriale dell'ellenista, normalmente molto zelante. Apparve solo l'edizione del \u201cTerenzio\u201d e cio\u00e8 \u201cTerentii com\u0153dix, adfidem optimar\u201d nel 1797, in 4\u00b0. \nDopo aver trascorso gran parte della sua vita nell'agiatezza economica, nel 1791 si vide costretto a vendere una parte della sua preziosa biblioteca, a causa della Rivoluzione Francese che aveva ridotto di parecchio le sue entrate. Nel 1801 fu obbligato a farlo di nuovo. Questo sacrificio fu per lui molto doloroso e si racconta che le lacrime gli venivano agli occhi ogni volta che si parlava davanti a lui di qualche autore che aveva posseduto. A partire da quel momento rinunci\u00f2 totalmente allo studio delle lettere greche e conserv\u00f2 solo il gusto per i poeti latini. Le sue letture preferite negli ultimi anni furono i racconti di viaggio, perch\u00e9 pare avesse intenzione di intraprenderne uno importante. \nNel 1802 il suo vitalizio venne ripristinato ma, sfortunatamente, era troppo tardi per recuperare i suoi libri; mor\u00ec poco tempo dopo."}
{"id": "2554765", "revid": "594414", "url": "https://it.wikipedia.org/wiki?curid=2554765", "title": "Chiroterapia", "text": ""}
{"id": "2554766", "revid": "180559", "url": "https://it.wikipedia.org/wiki?curid=2554766", "title": "Lega Societ\u00e0 di Pallacanestro Serie A", "text": "La Lega Societ\u00e0 di Pallacanestro Serie A, pi\u00f9 comunemente detta Lega Basket, \u00e8 l'ente che organizza, su delega della FIP, il massimo campionato professionistico italiano di pallacanestro maschile: la Serie A. \u00c8 nota anche con l'acronimo LBA (Lega Basket A).\nSecondo lo Statuto approvato dall'assemblea del 28 aprile 2008, la Lega \u00e8 un'associazione non riconosciuta composta da tutte le societ\u00e0 di pallacanestro, affiliate alla Federazione Italiana Pallacanestro, che partecipano al Campionato di Serie A. \u00c8 inoltre una delle quattro leghe sportive professionistiche italiane, assieme alle tre maggiori del calcio. La sede principale della Lega \u00e8 a Bologna.\nStoria.\nLa Lega Societ\u00e0 Pallacanestro Serie A viene ufficialmente costituita il 27 maggio 1970 a Milano e ne fanno parte tutte le societ\u00e0 che prendono parte al campionato di Serie A (serie A1 e Serie A2).\nIl 20 giugno 2001 la Lega si scinde, e nasce una nuova entit\u00e0: la \"Legadue\", la quale si occuper\u00e0 di organizzare il Campionato di Legadue. La \"Lega Societ\u00e0 di Pallacanestro di Serie A\" avr\u00e0 il compito di organizzare il Campionato di Serie A.\nAttivit\u00e0.\nLa Lega Basket si occupa di organizzare il Campionato di Serie A maschile. Oltre a ci\u00f2 organizza la Coppa Italia, la Supercoppa e l'All Star Game.\nHa inoltre il compito di negoziare e stipulare: i contratti e gli accordi collettivi; i contratti relativi alle licenze dei diritti audiovisivi delle manifestazioni da essa organizzate; i contratti relativi alla commercializzazione dei diritti di cui gode in riferimento alle manifestazione organizzate.\nOrgani di Lega.\nOrgani della Lega sono: l'Assemblea, il Presidente, il direttore generale (se nominato), il collegio dei revisori contabili, gli organi di giustizia.\nPresidenti.\nDi seguito l'elenco di tutti i presidenti della Lega dal 1970 ad oggi. Dal 16 dicembre 2006 presidente onorario \u00e8 Walter Veltroni."}
{"id": "2554771", "revid": "228587", "url": "https://it.wikipedia.org/wiki?curid=2554771", "title": "Farewell (Diana Ross &amp; the Supremes)", "text": "Farewell \u00e8 un album live di Diana Ross &amp; The Supremes del 1970. L'album fu registrato in occasione del concerto finale del gruppo nella sua \"formazione storica\", tenutosi al Frontier Hotel a Las Vegas il 14 gennaio 1970. Lo show segn\u00f2 l'ultima partecipazione di Diana Ross al gruppo The Supremes, a cui subentr\u00f2 Jean Terrell, presentata al pubblico proprio alla fine del concerto."}
{"id": "2554772", "revid": "767487", "url": "https://it.wikipedia.org/wiki?curid=2554772", "title": "New South Wales Open 1993 - Singolare maschile", "text": "Il singolare maschile del torneo di tennis New South Wales Open 1993, facente parte dell'ATP Tour, ha avuto come vincitore Pete Sampras che ha battuto in finale Thomas Muster 7-6(7), 6-1."}
{"id": "2554773", "revid": "287204", "url": "https://it.wikipedia.org/wiki?curid=2554773", "title": "Qualificazioni al campionato europeo di calcio Under-21 2011 - Gruppo 4", "text": ""}
{"id": "2554776", "revid": "339392", "url": "https://it.wikipedia.org/wiki?curid=2554776", "title": "Lega Societ\u00e0 di Pallacanestro di Serie A", "text": ""}
{"id": "2554778", "revid": "2091899", "url": "https://it.wikipedia.org/wiki?curid=2554778", "title": "Ertu\u011frul", "text": "Biografia.\nA causa delle razzie e delle conquiste dell'Impero mongolo, la trib\u00f9 dei Kay\u0131 \u00e8 costretta a migrare dall'Asia centrale verso l'Anatolia. La Trib\u00f9 inizialmente si ferm\u00f2 a Mardin ma sempre a causa dei Mongoli furono costretti a migrare verso ovest, e quindi verso l'Impero bizantino. Durante la migrazione verso ovest, Ertu\u011frul e suo Fratello Dundar Bey, Incontrarono l'esercito Selgiuchide che era impegnato in uno scontro con i Mongoli; allora Ertu\u011frul e il suo piccolo esercito si unirono a favore dei Selciuchidi, vincendo. Dopo la guerra il Sultano Selgiuchide premi\u00f2 Ertu\u011frul dandogli un piccolo terreno vicino a Bursa, al confine con l'Impero bizantino. Ertu\u011frul e il Sultano Kayqubad I iniziarono a pianificare incursioni nell'Impero bizantino, questo viene interrotto a causa dell'invasione dell'anatolia da parte dei Mongoli; A questo punto si trov\u00f2 solo a combattere contro i Bizantini ma questo dur\u00f2 poco poich\u00e9 il Beilicato turco riusc\u00ec a stabilire buoni rapporti con le altre trib\u00f9 turche. Dal 1200 fino alla sua morte seguirono anni di pace tra i Belicati Turchi e l'Impero Bizantino; Dopo la sua morte suo Figlio Osman I, una volta diventato suo successore, fece costruire una tomba e una Moschea in onore del padre che gli aveva insegnato i valori dell'Islam. da l\u00ec a poco Osman I sarebbe diventato il primo Sultano di un Grande Impero durato 600 anni (1299-1923)."}
{"id": "2554793", "revid": "32945545", "url": "https://it.wikipedia.org/wiki?curid=2554793", "title": "Antonio Ulrico, Duca di Brunswick", "text": ""}
{"id": "2554798", "revid": "339392", "url": "https://it.wikipedia.org/wiki?curid=2554798", "title": "Antonio Ulrico II", "text": ""}
{"id": "2554801", "revid": "149732", "url": "https://it.wikipedia.org/wiki?curid=2554801", "title": "Muscolo sopraioideo", "text": ""}
{"id": "2554803", "revid": "287204", "url": "https://it.wikipedia.org/wiki?curid=2554803", "title": "Open 13 1993", "text": "L'Open 13 1993 \u00e8 stato un torneo di tennis giocato sul sintetico indoor.\n\u00c8 stata la 1\u00aa edizione dell'Open 13,che fa parte della categoria World Series nell'ambito dell'ATP Tour 1993.\nSi \u00e8 giocato al Palais des Sports di Marsiglia in Francia, dal 1\u00ba febbraio all'8 febbraio 1993.\nCampioni.\nSingolare.\n Marc Rosset ha battuto in finale Jan Siemerink 6-2, 7-6 (7-1)\nDoppio.\n Arnaud Boetsch / Olivier Dela\u00eetre hanno battuto in finale Ivan Lendl / Christo van Rensburg 6-3, 7-6"}
{"id": "2554816", "revid": "287204", "url": "https://it.wikipedia.org/wiki?curid=2554816", "title": "Qualificazioni al campionato europeo di calcio Under-21 2011 - Gruppo 5", "text": ""}
{"id": "2554817", "revid": "308843", "url": "https://it.wikipedia.org/wiki?curid=2554817", "title": "Les mistons", "text": ""}
{"id": "2554818", "revid": "36426", "url": "https://it.wikipedia.org/wiki?curid=2554818", "title": "Palazzo dei Parenti", "text": ""}
{"id": "2554822", "revid": "92723", "url": "https://it.wikipedia.org/wiki?curid=2554822", "title": "Paesaggio ungherese", "text": "Paesaggio ungherese o Paesaggio montano \u00e8 un affresco realizzato da Masolino da Panicale nel Palazzo Branda (palazzo del cardinale Branda Castiglione) a Castiglione Olona in provincia di Varese. \nL'affresco, databile al 1435 circa, rappresenta, secondo l'interpretazione tradizionale, la veduta della citt\u00e0 ungherese di Veszpr\u00e9m ove il prelato aveva esplicato l'autorit\u00e0 vescovile come amministratore apostolico dal 1410 al 1420 per invito del re Sigismondo di Lussemburgo; secondo interpretazioni pi\u00f9 recenti raffigurerebbe, invece, un paesaggio di fantasia. Raffigura una serie di alte montagne costellate di castelli e insediamenti fortificati, mentre nella vallata, rappresentata come un vasto prato verde turchese, si trova una citt\u00e0. L'affresco venne probabilmente eseguito a memoria del viaggio in Ungheria avvenuto nel 1425.\nLo stile delle montagne ricorda l'arte gotica, in particolare le montagne scheggiate come grandi rocce che Giotto aveva a sua volta ripreso dalla cultura figurativa bizantina, ed \u00e8 spesso indicato come termine di paragone rispetto alle montagne dipinte da Masaccio nella Cappella Brancacci (scene del \"Tributo\" o della \"Predica di san Pietro\"), impostate a un meno ideale realismo."}
{"id": "2554823", "revid": "36426", "url": "https://it.wikipedia.org/wiki?curid=2554823", "title": "Paesaggio montano", "text": ""}
{"id": "2554827", "revid": "124282055", "url": "https://it.wikipedia.org/wiki?curid=2554827", "title": "The Day the Music Died", "text": "The Day the Music Died (traducibile in lingua italiana come \"Il giorno in cui la musica mor\u00ec\") - talvolta indicata anche come The Day Rock Died: \"Il giorno in cui il rock mor\u00ec\" - \u00e8 la locuzione convenzionale con cui viene ricordato un disastro aereo accaduto nello Iowa (USA) il 3 febbraio 1959.\nIn quel giorno persero la vita tre popolari musicisti, ancor giovani ma gi\u00e0 icone del rock and roll: Buddy Holly, The Big Bopper e Ritchie Valens. La locuzione \u00e8 ricavata dai versi di una canzone scritta anni dopo, nel 1970, dal cantautore Don McLean, intitolata \"American Pie\".\nStoria.\nAll'una di notte del 3 febbraio 1959 il piccolo charter con a bordo i tre musicisti part\u00ec dall'aeroporto di Mason City nonostante il maltempo. Il Beechcraft Bonanza era pilotato dal giovane e inesperto Roger Peterson, che volle decollare nonostante le cattive condizioni meteorologiche (la zona era interessata da nevicate). Solo cinque minuti dopo, il proprietario del \"Dwyer Flying Service\" vide il velivolo iniziare a scendere a terra in maniera anomala. L'aereo perse quota all'improvviso - probabilmente per un disorientamento del pilota - andandosi a schiantare in una piantagione di granturco poco fuori Mason City, la localit\u00e0 da cui era decollato, otto miglia a nord di Clear Lake, nello Iowa.\nNell'impatto il pilota e i tre passeggeri persero la vita. I tre musicisti, impegnati in una lunga \"tourn\u00e9e\" nel Midwest, si erano esibiti quella sera alla Surf Ballroom di Clear Lake e si erano rimessi subito in viaggio: la sera dopo avrebbero dovuto tenere un altro spettacolo nel Nord Dakota.\nSul luogo in cui avvenne l'incidente \u00e8 stato inaugurato il 16 settembre 2003 un monumento a ricordo dell'evento.\nEventi precedenti il disastro.\nIl \"Winter Dance Party\" dell'inverno 1959 era un \"tour\" di pi\u00f9 gruppi musicali e cantanti solisti che prevedeva una serie di concerti da tenersi nell'arco di tre settimane - dal 23 gennaio al 15 febbraio - in ventiquattro citt\u00e0. I problemi logistici che si presentarono agli organizzatori a causa delle distanze fra una localit\u00e0 e l'altra furono notevoli. Inoltre, subito dopo la partenza della tourn\u00e9e, si scopr\u00ec che il pullman adibito al trasporto di musicisti e attrezzature non era equipaggiato per affrontare viaggi in condizioni rese difficoltose dalla neve e, in generale, dal maltempo invernale. Il batterista del gruppo di Holly, Carl Bunch, dovette ricorrere alle cure dei medici per un principio di congelamento agli arti inferiori.\nBuddy Holly.\nLa Surf Ballroom di Clear Lake, nello Iowa, non doveva essere una \"data\" del \"tour\" ma gli organizzatori, per occupare una serata rimasta scoperta, chiamarono Carroll Anderson, manager della Surf Ballroom proponendo lo spettacolo. Questi accett\u00f2 e fu fissata la data del 2 febbraio.\nQuando Buddy Holly arriv\u00f2 al locale si mostr\u00f2 assai contrariato con i musicisti del gruppo per il cattivo funzionamento del pullman, ventilando la possibilit\u00e0 di affittare un volo charter per il trasferimento a Moorhead, da dove avrebbero poi raggiunto Fargo. Secondo lo speciale televisivo \"Behind the Music: The Day the Music Died\" prodotto dal canale satellitare VH-1, Holly quella sera era indispettito anche per il fatto di non poter disporre di un cambio di biancheria e di non poter far lavare quella che indossava poich\u00e9 la locale tintoria quel giorno era chiusa per riposo.\nL'aereo era stato inizialmente prenotato per Buddy Holly e i suoi musicisti Waylon Jennings e Tommy Allsup e il volo fu organizzato con Roger Peterson, pilota locale ventunenne che lavorava per la Dwyer Flying Service di Mason City. Fu concordato un compenso di trentasei dollari per ciascuno dei tre passeggeri del Beechcraft Bonanza B35 (V-tail).\nBig Bopper.\nIl disc jockey e cantante JP Richardson, che aveva avuto nei giorni precedenti una fastidiosa forma influenzale, chiese a un musicista di Holly, Waylon Jennings, se poteva cedergli il posto sull'aereo e Jennings acconsent\u00ec senza problemi. Quando Holly seppe che Jennings non avrebbe preso l'aereo gli augur\u00f2 scherzosamente di \"congelare sul vecchio bus\" e il musicista, altrettanto scherzosamente, augur\u00f2 a Holly che il suo aereo \"potesse schiantarsi\".\nQuesto scambio di battute - con l'involontario e lugubre [mal]augurio - ha condizionato, nonostante le circostanze scherzose in cui avvenne, per tutta la vita Jennings che non ha mai saputo darsene pace.\nRitchie Valens.\nRitchie Valens non aveva mai volato in un aereo da turismo prima di allora e chiese ad un altro musicista di Holly, Tommy Allsup, di cedergli il posto. Allsup propose che la questione venisse decisa dal lancio di una moneta: il fato scelse Valens.\nContrariamente a quanto narrato in film biografici come \"La Bamba\", il sorteggio non avvenne, complice lo stesso Holly, all'aeroporto appena prima del decollo dell'aereo, ma fu effettuato da un disc jockey della sala da ballo alla fine dello spettacolo. Valens vinse il sorteggio e con esso il posto a sedere sull'aereo per quella notte.\nAnche a Dion DiMucci del gruppo \"Dion &amp; The Belmonts\" - quarto nome in \"cartellone\" insieme a Holly, Big Bopper e Valens - fu offerto di prendere l'aereo, ma il musicista declin\u00f2 l'invito poich\u00e9 riteneva il prezzo del biglietto troppo oneroso.\nL'impatto.\nAppena dopo l'una di notte del 3 febbraio l'aeroplano decoll\u00f2 dall'aeroporto municipale di Mason City. Cinque minuti dopo il proprietario del Dwyer Flying Service vide le luci del velivolo che iniziavano a discendere dal cielo verso il terreno. Dalla torre di controllo si attendevano comunicazioni dal pilota riguardo al piano di volo, ma Peterson non contatt\u00f2 mai i tecnici dell'aeroporto. Diversi tentativi di Dwyer di contattarlo non andarono a buon fine. Erano le 3:30 del mattino quando dall'aeroporto Hector di Fargo comunicarono di non avere avuto contatti con il velivolo.\nIntorno alle 9.15 del mattino Dwyer decoll\u00f2 a sua volta con un piccolo aeroplano per ripercorrere la medesima rotta che si riteneva Peterson avesse seguito. Fu sufficiente un breve lasso di tempo per scorgere i resti del velivolo che aveva impattato sul terreno in un appezzamento coltivato a granoturco situato a circa otto chilometri a nord-ovest dell'aeroporto.\nA Carroll Anderson, il manager della Surf Ballroom, che aveva condotto gli artisti all'aeroporto assistendo alla loro partenza, tocc\u00f2 il triste compito dell'identificazione dei cadaveri. I corpi di Holly e Valens giacevano poco distante dall'aeroplano mentre quello di Richardson fu rinvenuto in un campo accanto a quello dell'impatto.\nSecondo quanto afferm\u00f2 il coroner della contea, \u00e8 presumibile che tutti gli occupanti del Bonanza abbiano trovato nell'incidente morte istantanea essenzialmente per traumi alla testa. In particolare il certificato di morte di Holly precisava che il cantante aveva riportato fratture multiple tali da causargli la morte istantanea:\n\"The body of Charles H. Holley was clothed in an outer jacket of yellow leather-like material in which four seams in the back were split almost full length. The skull was split medially in the forehead and this extended into the vertex region. Approximately half the brain tissue was absent. There was bleeding from both ears, and the face showed multiple lacerations. The consistency of the chest was soft due to extensive crushing injury to the bony structure. The left forearm was fractured 1/3 the way up from the wrist and the right elbow was fractured. Both thighs and legs showed multiple fractures. There was a small laceration of the scrotum.\"\n\"Il corpo di Charles H. Holley era vestito con un giaccone giallo in similpelle, nel quale quattro cuciture nella schiena erano strappate quasi in tutta la loro lunghezza. Il cranio era scisso medianamente sulla fronte con estensione alla regione del vertice. Approssimativamente met\u00e0 del tessuto cerebrale era mancante. Era presente sanguinamento da entrambe le orecchie, ed il viso presentava lacerazioni multiple. La consistenza della cassa toracica era molle a causa di ampie lesioni da urto sofferte dalla struttura ossea. L'avambraccio sinistro era fratturato per 1/3 partendo dal polso ed il gomito destro era fratturato. Entrambe le gambe presentavano fratture multiple. Era presente una leggera lacerazione allo scroto.\"\nL'inchiesta giudiziaria.\nL'inchiesta giudiziaria condotta subito dopo il fatto consent\u00ec di accertare che il disastro aereo fu dovuto a una combinazione di maltempo abbinato ad un errore del pilota (il giovane e inesperto Peterson, che stava ancora perfezionando la preparazione per il volo notturno) dovuto probabilmente a disorientamento spaziale. La poca dimestichezza con la strumentazione di bordo, inoltre, abbinata appunto alle cattive condizioni del tempo, potrebbe avere indotto il pilota a credere di essere in fase ascendente anzich\u00e9 discendente. \nNel 2007, il figlio di Richardson ha ottenuto che il corpo del padre venisse riesumato e che venisse compiuta un'autopsia supplementare per verificare l'esito della perizia necroscopica compiuta a suo tempo. La richiesta \u00e8 stata fatta anche per fare piena luce sull'eventualit\u00e0 che a bordo dell'aereo vi sia stata l'esplosione accidentale da una rivoltella calibro 22 appartenuta a Holly, trovata due mesi dopo nel campo in cui avvenne il disastro. Si voleva inoltre accertare se Richardson si fosse allontanato in qualche modo con le proprie gambe dal luogo dell'impatto, considerato che il suo corpo fu rinvenuto a distanza da l\u00ec.\nL'autopsia del 2007, presenziata dal celebre antropologo forense Bill Bass, diede risultati in quanto il corpo di Richardson risultava in buono stato di conservazione nonostante la lunga sepoltura. Il corpo, esaminato anche con Raggi X, presentava \"molteplici ed estese fratture e danni rilevanti agli organi interni\" tali da confermare la sua morte istantanea a seguito dell'urto del velivolo contro il terreno escludendo altre dinamiche nel decesso.\nMemoriale.\nNel 1988, Ken Paquette, un appassionato dell'era degli anni cinquanta proveniente dal Wisconsin, ha fatto erigere una statua in acciaio raffigurante una steel guitar ed un insieme di tre dischi ciascuno con i nomi dei tre cantanti morti nella sciagura aerea. Il monumento \u00e8 posizionato sul terreno privato di una fattoria, poco distante dall'incrocio tra la 315th Street e la Gull Avenue, a otto chilometri a nord di Clear Lake.\nLo stesso Paquette ha fatto erigere un monumento analogo dedicato ai tre musicisti alla Riverside Ballroom di Green Bay, nel Wisconsin, dove Holly, Big Bopper e Valens suonarono la notte del 1\u00ba febbraio 1959, quindi due sere prima del disastro. Questo secondo \"memorial\" \u00e8 stato inaugurato il 17 luglio 2003.\nNel febbraio 2009 un ulteriore monumento \u00e8 stato eretto da Paquette sul luogo del disastro in memoria del pilota Roger Peterson\nAltre occorrenze.\n\"The Day the Music Died\" \u00e8 anche il titolo di un film del 1977 diretto da Bert Tenzer ed interpretato da Mel Winkler."}
{"id": "2554829", "revid": "1442080", "url": "https://it.wikipedia.org/wiki?curid=2554829", "title": "Open 13 1993 - Singolare", "text": "Il singolare del torneo di tennis Open 13 1993, facente parte dell'ATP Tour, ha avuto come vincitore Marc Rosset che ha battuto in finale Jan Siemerink 6-2, 7-6 (7-1)."}
{"id": "2554830", "revid": "1305772", "url": "https://it.wikipedia.org/wiki?curid=2554830", "title": "Cesena (disambigua)", "text": ""}
{"id": "2554834", "revid": "287204", "url": "https://it.wikipedia.org/wiki?curid=2554834", "title": "Piazza del Duomo (L'Aquila)", "text": "Piazza del Duomo (nota anche come Piazza del Mercato) \u00e8 la maggiore e la pi\u00f9 importante delle piazze dell'Aquila. \nCuore del potere religioso, in antitesi con piazza del Palazzo, sede invece del potere politico, \u00e8 il centro sociale e culturale della citt\u00e0, nonch\u00e9 punto d'incontro degli aquilani e sede dei principali eventi cittadini. Ospita inoltre, dal 1303, il mercato cittadino. Le sue notevoli dimensioni \u2014 140 metri sul lato lungo e 70 metri su quello corto, per un totale di circa un ettaro d'ampiezza \u2014 la rendono una delle piazze urbane pi\u00f9 grandi d'Italia.\nDescrizione.\nDi forma quadrangolare, \u00e8 situata in posizione baricentrica nel centro storico della citt\u00e0, a lato dell'asse di attraversamento del corso Vittorio Emanuele. \u00c8 caratterizzata da un notevole dislivello che termina nella Cattedrale dei Santi Giorgio e Massimo, edificata nel XIII secolo e pi\u00f9 volte restaurata. Su di essa si affacciano numerosi edifici storici ma nessun palazzo nobiliare, cos\u00ec che nessun conte possa mai dominare sullo spazio comune dei cittadini. Nel medioevo, inoltre, la piazza ospitava l'olmo della giustizia dove si svolgevano le esecuzioni capitali. Nel Quattrocento, sul lato meridionale della piazza erano presenti delle botteghe artigiane dette \"Le Cancelle\", dalla tipica struttura con la porta che era usata anche come \"vetrina\" per la merce.\nDopo il terremoto del 1703, in seguito alla distruzione della precedente Confraternita del Suffragio, venne realizzata la Chiesa di Santa Maria del Suffragio (detta popolarmente \"chiesa delle Anime Sante\"), dotando dunque la piazza di ben due chiese.\nNei primi anni del Novecento, nell'ambito di un lungo e impegnativo progetto di sistemazione urbanistica della citt\u00e0 cominciato nel 1927, la piazza \u00e8 stata ornata \"a capo e a piedi\" di due fontane monumentali realizzate dallo scultore Nicola D'Antino, poi autore anche della Fontana Luminosa. Contemporaneamente, Le Cancelle furono smontate per far posto al Palazzo delle Poste, in stile neoclassico, e rimontate immediatamente dietro questo.\nDopo il terremoto dell'Aquila del 2009 la piazza venne inclusa nella zona rossa per essere riaperta al pubblico (con limitazioni) solo il 21 giugno; \u00e8 tuttora una delle poche piazze accessibili nel centro storico del capoluogo abruzzese.\nEdifici sulla piazza.\nCattedrale dei Santi Giorgio e Massimo (Duomo).\nIntitolato ai santi Giorgio e Massimo, il Duomo venne eretto alla fine del Duecento. In stile romanico, presentava tre rosoni di cui il mediano contribuiva ad illuminare l'interno. Distrutto nel terremoto del 1703 e riedificato poco dopo, venne nuovamente restaurato in stile neoclassico nel 1887, nel 1915 a seguito del terremoto di Avezzano e infine nel 1928 anno in cui furono aggiunte le due torri campanarie. L'interno, tardo barocco, un dipinto di Girolamo Cenatiempo raffigurante la Madonna fra i santi Massimo e Giorgio mentre alle pareti sono due affreschi di Donato Teodoro ed un coro ligneo intagliato.\nChiesa di Santa Maria del Suffragio o delle Anime Sante.\nPosta a sinistra del Duomo, sul lato maggiore della piazza, la Chiesa di Santa Maria del Suffragio \u2013 detta popolarmente anche \"delle Anime Sante\" \u2013 presenta un'architettura settecentesca di derivazione borrominiana ed \u00e8 caratterizzata dalla suggestiva facciata concava completata nel 1770 ad opera dell'architetto Carlo Burrati. All'inizio dell'Ottocento la chiesa venne provvista di un'elegante cupola cilindrica, opera di Giuseppe Valadier. Nell'interno, in stile barocco, si pu\u00f2 trovare il \"Sant'Antonio da Padova\" di Teofilo Patini. La chiesa \u00e8 rimasta fortemente lesionata dal terremoto del 2009 subendo anche il crollo parziale della cupola ed \u00e8 stata subito assunta come emblema dei danni causati dal sisma al patrimonio artistico abruzzese.\nLe Cancelle.\nLe Cancelle sono portali in pietra di origine rinascimentale a scopo commerciale. Ogni Cancella presenta due aperture, una ad arco e rialzata sul piano stradale per la vendita e una di fianco pi\u00f9 stretta e alta con vano a tutto sesto, chiamata erroneamente \"Porta del Morto\", per l'ingresso nelle abitazioni.\nDapprima poste direttamente sulla Piazza, a fianco dell'odierna Chiesa delle Anime Sante, vennero nel Novecento smontate pietra per pietra e ricostruite dietro il Palazzo delle Poste, nell'odierna \"Via dei Ramieri\".\nPalazzo Arcivescovile.\nPalazzo adiacente al Duomo, \u00e8 la sede dell'Arcidiocesi dell'Aquila che nel 2006 ha festeggiato i 750 anni dalla sua fondazione. Il palazzo, di architettura settecentesca, presenta un suggestivo cortile interno in cui \u00e8 sito un oratorio intitolato a San Luigi Gonzaga, con dipinti di Pompeo Cesura.\nPalazzo Poste e Telegrafi.\nIl Palazzo Poste e Telefragi, o brevemente Palazzo delle Poste, venne edificato nel 1922 sul luogo dove precedentemente sorgevano Le Cancelle; la sua realizzazione comport\u00f2 anche la demolizione della canonica e della sacrestia dell'adiacente Chiesa delle Anime Sante. L'edificio \u00e8 anteceduto da una scalinata che porta ai tre portoni d'ingresso in ferro battuto. La facciata presenta due ordini di colonne, ioniche e corinzie, intramezzati da marcapiano e sovrastante cornicione. Il 16 novembre 2016 sono terminati i lavori di ricostruzione del palazzo, che per\u00f2 non ha ripreso la sua funzione originaria.\nPalazzo Federici.\nEdificio risalente alla prima met\u00e0 del XX secolo, questo palazzo eclettico segn\u00f2 la fine dei lavori sull'asse centrale dell'Aquila. \u00c8 costituito da portici nella parte inferiore, che \u00e8 sovrastata da una struttura simmetrica. La simmetria viene marcata da due estremit\u00e0, coincidenti con i piedritti principali della struttura, di marmo, dotate di balconi.\nPalazzo Betti.\nEdificio settecentesco opposto al Duomo. L'edificio, racchiuso da due pilastri di marmo bianco, \u00e8 dotato di balconcino nella parte centrale.\nPalazzo della Banca d'Italia.\nOpposto rispetto alla piazza con palazzo Federici, il Palazzo si affaccia su corso Federico II ed \u00e8 stato realizzato in stile monumentalista eclettico negli anni '40. Anche questo palazzo \u00e8 caratterizzato da classicismi nell'aspetto e da portici che lungo il lato che affaccia sul corso."}
{"id": "2554840", "revid": "1889177", "url": "https://it.wikipedia.org/wiki?curid=2554840", "title": "Minoru Yamasaki", "text": "Biografia.\nMinoru Yamasaki \u00e8 considerato uno degli architetti pi\u00f9 importanti del XX secolo. Lui e il collega e amico Edward Durell Stone sono generalmente considerati i due maestri del \"nuovo formalismo\".\nHa lavorato negli studi professionali Harrison e Fouilhoux and Abramovitz fra i migliori degli USA, acquisendo una solida formazione manieristica. Le sue costruzioni sono state definite di gusto neoclassico."}
{"id": "2554841", "revid": "110157", "url": "https://it.wikipedia.org/wiki?curid=2554841", "title": "Modjo (album)", "text": "Modjo \u00e8 l'album di debutto eponimo del gruppo musicale house francese Modjo, pubblicato il 18 settembre 2001 dall'etichetta discografica MCA.\nIl CD contiene il successo mondiale del gruppo \"Lady (Hear Me Tonight)\", tormentone estivo del 2000."}
{"id": "2554843", "revid": "767487", "url": "https://it.wikipedia.org/wiki?curid=2554843", "title": "Jean-Louis Fournier", "text": "Biografia.\nNasce ad Arras, nel Nord della Francia, da Paul L\u00e9andre Emile Fournier (1911-1954), di professione medico, e da Marie-Th\u00e9r\u00e8se Fran\u00e7oise Camille Delcourt (1916-1998), redattrice. Si avvia sulla strada del successo partendo dalla televisione, per la precisione dal canale TF1, per la quale negli anni settanta crea due serie televisive animate di un certo interesse: \"La Noiraude\" e \"Antivol, l'oiseau qui avait le vertige\"; riscuote un discreto successo per la prima, \"La Noiraude\", alla quale lavora nel 1977 con il disegnatore Gilles Gay, creandone sessantuno episodi di tre minuti ciascuno. Nel gennaio 2008 viene riproposta su Gulli.\nCollabora nel 1982 con il celebre umorista Pierre Desproges, noto per il suo humour noir del tutto anticomformista, alla realizzazione della trasmissione \"La Minute n\u00e9cessaire de Monsieur Cyclop\u00e8de\" su France 3, portando poi il progetto anche in Teatro nel 1984 e nel 1986. Desproges lo inizia alla lettura di Ionesco, il celebre scrittore, dal quale prende spunti significativi per la sua opera letteraria.\nNel 1989 propone sempre su FR3 una seconda serie, \"L'Or du diable\", per la quale collabora con Roger Vrigny e Jacques Loussier.\nNel 1992 pubblica un saggio dal titolo \"La grammaire fran\u00e7aise et impertinente\", cui seguono diversi altri quasi ogni anno sino al 2003, quando si cimenta come scrittore con il romanzo \"Le petit Meaulnes\"; ne scrive un secondo, pi\u00f9 dissacrante, nel 2005, \"Satan\u00e9 Dieu !\"; poi ancora, nel 2008, un altro, \"O\u00f9 on va, papa ?\", che lo consacra tra i grandi della Letteratura francese contemporanea: grazie ad esso, infatti, gli viene conferito il Prix Femina, uno dei pi\u00f9 prestigiosi premi letterari, non senza una certa sorpresa. Il romanzo, che narra la vicenda di un padre con due figli affetti da handicap, suscita ancora pi\u00f9 scalpore dei due precedenti, tanto da mettere in dubbio, nel momento della scelta del romanzo vincitore del Femina, la sua stessa candidatura: infatti sembrerebbe trattarsi di una storia vera, ispirata alla triste vicenda di due ragazzi, Matthieu e Thomas Fournier; non \u00e8 quindi mancata la risposta della madre dei ragazzi in un articolo intitolato \"O\u00f9 on va, maman ?\"."}
{"id": "2554844", "revid": "322321", "url": "https://it.wikipedia.org/wiki?curid=2554844", "title": "Chiesa cattolica in Uruguay", "text": "La Chiesa cattolica in Uruguay \u00e8 parte della Chiesa cattolica mondiale, in comunione con il vescovo di Roma, il Papa.\nStoria.\nL'evangelizzazione dell'Uruguay inizi\u00f2 nel 1624 grazie alla colonizzazione da parte degli spagnoli. Montevideo divenne diocesi nel 1878 dopo essere stata per ben 48 anni Vicariato. Nel 1830 la Costituzione del paese proclam\u00f2 il cattolicesimo come religione di Stato mentre nel 1917 si sanc\u00ec la separazione tra Stato e Chiesa.\nI missionari hanno evangelizzato gli indigeni inserendoli nel lavoro agricolo, portando l'istituzione del matrimonio e creando comunit\u00e0.\nOrganizzazione ecclesiastica.\nI battezzati sono circa 2,5 milioni, pari all'83% della popolazione complessiva della nazione.\nLa Chiesa uruguaiana \u00e8 presente sul territorio con 1 sede metropolitana e 8 diocesi suffraganee:\nAttualmente una circoscrizione ecclesiastica \u00e8 retta da un cardinale: l'arcidiocesi di Montevideo, retta dal cardinale Daniel Fernando Sturla Berhouet.\nNunziatura apostolica.\nLa nunziatura apostolica in Uruguay fu istituita il 10 novembre 1939 con il breve \"Ob animorum curam\" di papa Pio XII.\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei Presidenti della Conferenza episcopale uruguaiana:\nElenco dei Vicepresidenti della Conferenza episcopale uruguaiana:\nElenco dei Segretario generale della Conferenza episcopale uruguaiana:"}
{"id": "2554845", "revid": "7", "url": "https://it.wikipedia.org/wiki?curid=2554845", "title": "The Day the Rock Died", "text": ""}
{"id": "2554853", "revid": "7", "url": "https://it.wikipedia.org/wiki?curid=2554853", "title": "J.P. Richardson", "text": ""}
{"id": "2554854", "revid": "406614", "url": "https://it.wikipedia.org/wiki?curid=2554854", "title": "Victor Harbour", "text": ""}
{"id": "2554857", "revid": "767487", "url": "https://it.wikipedia.org/wiki?curid=2554857", "title": "ABN AMRO World Tennis Tournament 1993", "text": "L'ABN AMRO World Tennis Tournament 1993 \u00e8 stato un torneo di tennis giocato sul cemento indoor. \n\u00c8 stata la 21\u00aa edizione del ABN AMRO World Tennis Tournament, \nche fa parte della categoria ATP World Series nell'ambito dell'ATP Tour 1993.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 22 al 28 febbraio 1993.\nCampioni.\nSingolare.\n Anders J\u00e4rryd ha battuto in finale Karel Nov\u00e1\u010dek, 6\u20133, 7\u20135\nDoppio.\n Henrik Holm / Anders J\u00e4rryd hanno battuto in finale David Adams / Andrej Ol'chovskij, 6\u20134, 7\u20136"}
{"id": "2554861", "revid": "287204", "url": "https://it.wikipedia.org/wiki?curid=2554861", "title": "Family Officer", "text": ""}
{"id": "2554862", "revid": "74801", "url": "https://it.wikipedia.org/wiki?curid=2554862", "title": "Coello (Colombia)", "text": "Coello \u00e8 un comune della Colombia, situato nella parte centrale del dipartimento di Tolima, al confine con il dipartimento di Cundinamarca.\nL'abitato venne fondato da Lesmes de Espinosa Sarabia nel 1627, mentre l'istituzione del comune \u00e8 del 13 ottobre 1887.\nIl comune \u00e8 suddiviso in localit\u00e0, tra cui le quattro \"Inspecciones de Polic\u00eca\" (\"Gualanday\", \"Potrerillo\", \"Vega de los Padres\" e \"La Barrialosa\"); e i tredici \"Corregimientos\" (\"Chagual\u00e1 Afuera\", \"Chagual\u00e1 Adentro\", \"Cunira\", \"Santa Barbara\", \"Llano de la Virgen\", \"La Arenosa\", \"Lucha Afuera\", \"Lucha Adentro\", \"Chicual\u00ed\", \"La Salina\", \"Dos Quebradas\", \"Vindy\" e \"Cotomal\")."}
{"id": "2554863", "revid": "7", "url": "https://it.wikipedia.org/wiki?curid=2554863", "title": "Il giorno in cui il rock \u00e8 morto", "text": ""}
{"id": "2554864", "revid": "7", "url": "https://it.wikipedia.org/wiki?curid=2554864", "title": "Il giorno in cui la musica \u00e8 morta", "text": ""}
{"id": "2554865", "revid": "117114232", "url": "https://it.wikipedia.org/wiki?curid=2554865", "title": "Family office", "text": "Un family office \u00e8 una societ\u00e0 di servizi che gestisce il patrimonio di una o pi\u00f9 famiglie facoltose agendo come centro di coordinamento per la gestione finanziaria e amministrativa delle famiglie.\nI family office svolgono essenzialmente tre funzioni base: a) pianificazione e consulenza specialistica (inclusi servizi di consulenza finanziaria, fiscale, strategica e filantropica); b) gestione investimenti (inclusa l\"'asset allocation\", la gestione del rischio, le analisi e due diligence di investimento nonch\u00e9 assistenza in tutte le transazioni e vendite di beni) e c) servizi di amministrazione (inclusi la gestione dei rapporti con i fornitori di servizi, la contabilit\u00e0, e i servizi pi\u00f9 propriamente relazionali fra i membri della famiglia, nella loro veste di beneficiari del patrimonio, etc). \nI family office possono svolgere i servizi per un'unica famiglia o per una collettivit\u00e0 di famiglie (i \"multi-family office\" o \"Multiclient family office\"). Nel mondo anglosassone i \"multi-family office\" generalmente non seguono pi\u00f9 di 12 famiglie mentre in Italia alcuni family office hanno relazioni con oltre 30 famiglie.\nI family office possono essere societ\u00e0 indipendenti o essere emanazioni di societ\u00e0 di gestione e Private Banking di origine bancaria, come ad esempio la Pictet o J.P. Morgan che hanno sviluppato internamente i loro family office\".\" \nI family office sono particolarmente sviluppati nel sofisticato mercato americano dove non vi sono dati \u201ccerti\u201d ma si stima vi siano oltre 4 000 family office e si stanno sviluppando in Europa dove si stimano oltre 500 family office E non esiste una specifica o singola definizione di family office\".\"\nI Modelli di \"family office\".\nNon esiste una codifica specifica dei family office. Si osservano 3 modelli:\nLa peculiarit\u00e0 italiana.\nIn Paesi a forte predominanza di Piccole e Medie Imprese, come per esempio l'Italia, si assiste alla crescente presenza di studi associati o anche singoli professionisti, che per il forte legame fiduciario che godono nei confronti dell'imprenditore agiscono come piccole strutture di family office\".\"\n\"Family officer\".\nIn alcuni casi Italiani, i \"multi-family office\" hanno aperto la propria governance alle stesse famiglie clienti muovendosi dalla assioma anglosassone di separazione della relazione tra consulente indipendente e cliente."}
{"id": "2554867", "revid": "287204", "url": "https://it.wikipedia.org/wiki?curid=2554867", "title": "Naet", "text": ""}
{"id": "2554870", "revid": "834", "url": "https://it.wikipedia.org/wiki?curid=2554870", "title": "Pimpalation", "text": ""}
{"id": "2554872", "revid": "372624", "url": "https://it.wikipedia.org/wiki?curid=2554872", "title": "Parco regionale Monti Ausoni", "text": ""}
{"id": "2554873", "revid": "36426", "url": "https://it.wikipedia.org/wiki?curid=2554873", "title": "Cardinale Branda", "text": ""}
{"id": "2554881", "revid": "7", "url": "https://it.wikipedia.org/wiki?curid=2554881", "title": "Il giorno in cui il rock mor\u00ec", "text": ""}
{"id": "2554882", "revid": "339392", "url": "https://it.wikipedia.org/wiki?curid=2554882", "title": "Mola della Corte-Settecannelle-Capodacqua", "text": ""}
{"id": "2554891", "revid": "1442080", "url": "https://it.wikipedia.org/wiki?curid=2554891", "title": "ABN AMRO World Tennis Tournament 1993 - Singolare", "text": "Il singolare dell'ABN AMRO World Tennis Tournament 1993 \u00e8 stato un torneo di tennis facente parte dell'ATP Tour.\nBoris Becker era il detentore del titolo, ma quest'anno non ha partecipato.\nAnders J\u00e4rryd ha battuto in finale 6\u20133, 7\u20135, Karel Nov\u00e1\u010dek."}
{"id": "2554894", "revid": "798140", "url": "https://it.wikipedia.org/wiki?curid=2554894", "title": "Yacht Club Punta Ala", "text": "Lo Yacht Club Punta Ala \u00e8 una associazione sportiva senza fini di lucro fondata nel 1976. La sede del club \u00e8 nella Marina, in localit\u00e0 \"Il Porto\", Punta Ala, Grosseto.\nIl guidone del club \u00e8 costituito da un triangolo bordato in giallo oro e fondo azzurro con al centro un gabbiano, sempre di color giallo oro. L'attuale presidente \u00e8 Alessandro Masini.\nEventi sportivi.\nLo Yacht Club Punta Ala ha organizzato diversi eventi e regate a livello internazionale.\nAmerica's Cup.\nIl 21 aprile 1997 l'allora presidente del club, Bruno Calandriello, lanci\u00f2 formalmente la sfida con l'imbarcazione Luna Rossa, al Royal New Zealand Yacht Squadron detentore dell'America's Cup.\nLuna Rossa si aggiudic\u00f2 l'edizione 1999-2000 della Louis Vuitton Cup, acquisendo cos\u00ec il diritto a sfidare \"Black Magic\" NZL60 del Royal New Zealand Yacht Squadron, nella 30\u00aa edizione dell'America's Cup svoltasi a Auckland in Nuova Zelanda dal 19 febbraio al 2 marzo del 2000, persa per 5-0.\nUn attimo dopo il taglio del traguardo Bruno Calandriello, Presidente dello Yacht Club Punta Ala, consegn\u00f2 nelle mani del Commodoro Peter Kingston, del Royal New Zealand Yacht Squadron, la nuova sfida di Luna Rossa per il 2003.\nNella Louis Vuitton Cup del 2003 Luna Rossa fu per\u00f2 sconfitta in semifinale dalla statunitense \"One World\".\nGemellaggi.\nIl club \u00e8 gemellato con:"}
{"id": "2554895", "revid": "123344161", "url": "https://it.wikipedia.org/wiki?curid=2554895", "title": "Metamizolo", "text": "Il metamizolo (precisamente metamizolo sodico o dipirone monoidrato) \u00e8 un farmaco analgesico non steroideo. Il pi\u00f9 noto nome commerciale \u00e8 \"Novalgina\" (prodotto da Sanofi). Viene utilizzato come antipiretico ed antidolorifico contro cefalee, febbre, dolori dentari, dolori mestruali ed altri.\nIl dipirone \u00e8 comunemente usato in Italia, Spagna, Giappone ed altri paesi, mentre \u00e8 stato ritirato dal mercato negli USA, e nel Regno Unito non \u00e8 mai stato registrato in quanto in questi paesi si \u00e8 ritenuto che il profilo rischio-beneficio non ne giustificasse l'uso.\nMeccanismo d'azione.\nStudi clinici hanno dimostrato che l'attivit\u00e0 antipiretica del dipirone \u00e8 nettamente superiore al paracetamolo nonch\u00e9 all'ibuprofene. Il farmaco riesce anche a mantenere la temperatura corporea bassa pi\u00f9 a lungo rispetto all'ibuprofene e al paracetamolo. Sembra che il meccanismo principale non sia l'inibizione della cicloossigenasi II, ma dell'isoforma III recentemente scoperta a livello cerebrale, che medierebbe l'analgesia e la piressia di origine centrale. Tuttavia la sua assunzione comporta certi rischi; nello specifico l'assunzione di metamizolo sodico comporta un aumento del rischio di sviluppare agranulocitosi.\nIl metamizolo pu\u00f2 provocare anche ipotensione. Questo effetto collaterale \u00e8 stato spiegato con la scoperta che questo farmaco apre i canali del potassio ATP-dipendenti, che aperti inducono il deflusso di potassio e vengono chiusi dal legame con l'ATP. Questi canali sono tipici del pancreas in cui regolano, tramite il contenuto energetico della cellula rappresentato dall'alto contenuto di glucosio e quindi dell'ATP, la depolarizzazione della membrana cellulare l'apertura dei canali del calcio con conseguente fuoriuscita di insulina immobilizzata da granuli intracellulari. Tuttavia i canali del potassio ATP-dipendenti si trovano anche a livello della muscolatura liscia dei vasi: il Metamizolo forza la loro apertura e questo genera una ripolarizzazione della cellula, quindi i canali voltaggio dipendenti del calcio (VOCC) non possono aprirsi ed il basso contenuto di calcio non riesce ad indurre una contrazione fra actina e miosina. Il risultato sar\u00e0 una pi\u00f9 pronunciata vasodilatazione con conseguente ipotensione. Con questo stesso meccanismo si spiega anche la sua capacit\u00e0 di rilasciare la muscolatura bronchiale.\nEffetti collaterali.\nIl metamizolo ha un potenziale di tossicit\u00e0 correlata al sangue (discrasie ematiche), ma provoca meno tossicit\u00e0 renale, cardiovascolare e gastrointestinale rispetto ai farmaci antinfiammatori non steroidei (FANS). Come i FANS, pu\u00f2 scatenare broncospasmo o anafilassi, specialmente nei soggetti affetti da asma.\nGravi effetti collaterali includono agranulocitosi, anemia aplastica, reazioni di ipersensibilit\u00e0 (come anafilassi e broncospasmo), necrolisi epidermica tossica e pu\u00f2 provocare attacchi acuti di porfiria, in quanto chimicamente correlata ai sulfamidici. Il rischio relativo di agranulocitosi sembra variare notevolmente in base al paese delle stime su detto tasso e l'opinione sul rischio \u00e8 fortemente divisa. La genetica pu\u00f2 svolgere un ruolo significativo nella sensibilit\u00e0 al metamizolo. Si suggerisce che alcune popolazioni siano pi\u00f9 inclini a soffrire di agranulocitosi indotta dal metamizolo rispetto ad altre. Ad esempio, l'agranulocitosi correlata al metamizolo sembra essere un effetto avverso pi\u00f9 frequente nella popolazione britannica rispetto agli spagnoli.\nSecondo una revisione sistematica del 2016, il metamizolo ha aumentato significativamente il rischio di sanguinamento del tratto gastrointestinale superiore di un fattore compreso tra 1,4 e 2,7 (rischio relativo)\nControindicazioni.\nIpersensibilit\u00e0 precedente (come agranulocitosi o anafilassi) al metamizolo o ad uno qualsiasi degli eccipienti (es. Lattosio) nella preparazione utilizzata, porfiria acuta, ematopoiesi compromessa (come dovuta al trattamento con agenti chemioterapici), terzo trimestre di gravidanza (potenziali effetti avversi nel neonato), allattamento, bambini con peso corporeo inferiore a 16 kg, storia di asma indotta da aspirina e altre reazioni di ipersensibilit\u00e0 agli analgesici.\nOverdose.\n\u00c8 considerato abbastanza sicuro in caso di sovradosaggio, ma in questi casi sono generalmente consigliate misure di supporto e misure per limitare l'assorbimento (come carbone attivo) e accelerare l'escrezione (come l'emodialisi).\nFarmacologia.\nIl suo preciso meccanismo d'azione \u00e8 sconosciuto, anche se si ritiene che potrebbe essere coinvolta la sintesi di inibizione delle prostaglandine del cervello e del midollo spinale (molecole simili a grassi che sono coinvolte nell'infiammazione, nel dolore e nella febbre). Recentemente, i ricercatori hanno scoperto un altro potenziale meccanismo che prevede che il metamizolo sia un profarmaco. In questa proposta, non ancora verificata da altri ricercatori, il metamizolo stesso si scompone in altre sostanze chimiche che sono gli agenti attivi reali. Il risultato \u00e8 una coppia di coniugati cannabinoidi e acido arachidonico FANS (anche se non nel rigoroso significato chimico della parola) dei prodotti di decomposizione del metamizolo. Nonostante ci\u00f2, studi condotti su animali hanno scoperto che il recettore dei cannabinoidi CB1 non \u00e8 coinvolto nell'analgesia indotta dal metamizolo. Sebbene sembri inibire le febbri causate dalle prostaglandine, in particolare le prostaglandine E2, il metamizolo sembra produrre i suoi effetti terapeutici per mezzo dei suoi metaboliti, in particolare \"N\"-metil-4-aminoantipirina (MAA) e 4-amminoantipirina (AA).\nStoria.\nLudwig Knorr era uno studente di Emil Fischer che vinse il premio Nobel per il suo lavoro su purine e zuccheri, che includeva la scoperta della fenilidrazina. Nel 1880, Knorr stava cercando di ottenere derivati del chinino dalla fenilidrazina, e invece fece un derivato del pirazolo, che dopo una metilazione, trasform\u00f2 in fenazone, chiamato anche antipirina, che \u00e8 stato denominato la madre di tutti i moderni analgesici antipiretici. Le vendite di quel farmaco esplose e nel 1890 i chimici della Teerfarbenfabrik Meister, Lucius &amp; Co. (un precursore della Hoechst AG che ora \u00e8 Sanofi), fecero un altro derivato chiamato piramidon che era tre volte pi\u00f9 attivo dell'antipirina.\nNel 1893, un derivato dell'antipirina, l'aminopirina, fu prodotto da Friedrich Stolz a Hoechst.Ancora pi\u00f9 tardi, i chimici di Hoechst produssero un derivato, melubrina (sodio antipirina amminometansolfonato), che fu introdotto nel 1913, e ancora pi\u00f9 tardi il metamizolo \u00e8 stato sintetizzato; Il metamizolo \u00e8 un derivato metilico della melubrina ed \u00e8 anche un profarmaco pi\u00f9 solubile del pyramidon. Il metamizolo fu commercializzato per la prima volta in Germania come \"Novalgin\" nel 1922."}
{"id": "2554896", "revid": "188116", "url": "https://it.wikipedia.org/wiki?curid=2554896", "title": "Regione siciliana", "text": ""}
{"id": "2554901", "revid": "536159", "url": "https://it.wikipedia.org/wiki?curid=2554901", "title": "Pista ciclabile Rovereto-Lago di Garda", "text": "La pista ciclabile Rovereto-Lago di Garda \u00e8 un percorso ciclabile della provincia di Trento che collega Rovereto alle localit\u00e0 dell'alto Garda: Torbole, Riva del Garda, Arco.\nPercorso.\nDalla ciclopista del Sole, poco dopo la diga di Mori, si trova il bivio per Mori-lago di Garda, in corrispondenza di un ponte sul canale Montedison. Il percorso prevede il passaggio delle biciclette nel centro storico di Mori, dove la segnaletica guida i ciclisti alla ciclabile vera e propria, tra i vigneti. A Loppio \u00e8 stato realizzato un sottopassaggio per evitare l'attraversamento della SS 240: da l\u00ec la ciclabile prosegue accanto al biotopo del lago di Loppio per arrivare, dopo un breve tratto in salita, al passo San Giovanni (287 m s.l.m.). Al termine di una discesa si giunge all'abitato di Nago: la pista ciclabile termina qui. Da Nago \u00e8 possibile percorrere, evitando la discesa della statale, la cosiddetta Torbole vecchia, una strada a traffico limitato da cui \u00e8 visibile tutto l'alto lago di Garda che conduce a Torbole.\nTorbole \u00e8 collegata a Riva del Garda da una breve passerella ciclo-pedonale sul lago.\nLungo il percorso della pista ciclabile aree di sosta si trovano a Mori, Loppio e Nago."}
{"id": "2554904", "revid": "2110845", "url": "https://it.wikipedia.org/wiki?curid=2554904", "title": "Pierre Desproges", "text": "Biografia.\nNasce nella cittadina di Pantin, nella regione di Parigi, una delle pi\u00f9 densamente popolate d'Europa. Ha detto della sua vita che la sua realizzazione ha dovuto attendere i trent'anni: prima del successo, infatti, lavora come venditore di assicurazioni per la vita, sondaggista d'opinioni, \"opinionista dei cuori soli\", fantino e persino manager di una compagnia; ha dunque varie occasioni per misurarsi con la vita degli altri, cogliendone il sottile umorismo che sfiora la tragedia.\nDal 1970 al 1976 lavora per il giornale \"L'Aurore\", poi soppresso nel 1985, dopo quarantuno anni d'intensa attivit\u00e0 giornalistica, e inizia ad avere contatti col mondo dello spettacolo: nel 1975, infatti, gli viene offerto di fare il \"reporter\" per lo show televisivo satirico \"Le petit rapporteur\"; riesce a catturare l'attenzione del pubblico improvvisando interviste anticonvenzionali alle celebrit\u00e0 dell'epoca, come nel caso degli scrittori Jean-Edern Hallier e Fran\u00e7oise Sagan. Appare sulla scena del Teatro Olympia di Parigi in occasione di uno spettacolo di Thierry Le Luron (1952-1986), altro grande umorista dell'epoca.\nIl vero trampolino di lancio verso il vero successo nazionale \u00e8 la serie televisiva \"La minute n\u00e9cessaire de Monsieur Cyclop\u00e8de\", che lo vuole onnisciente professore; ad essa lavora con il collega regista Jean-Louis Fournier, il futuro scrittore e vincitore del Prix Femina. Recitando la parte, va ben oltre la Metafisica e il \"nonsense\" di Oscar Wilde, modelli dai quali parte, proponendo interpretazioni personali sulla Storia e i suoi protagonisti, come Beethoven \"stupido e non sordo\" e Re Luigi XVI \"ignifugo\", cio\u00e8 \"incombustibile\"; propone poi la serie per il Teatro, sempre collaborando con Fournier.\nDiventa ancora pi\u00f9 famoso grazie alle \"Chroniques de la haine ordinaire\" (\"Cronache di odio ordinario\"), un programma radio di successo del 1986. Compare anche nello show-commedia \"Le tribunal des flagrants d\u00e9lires\", impersonando un tizio intenzionato a fare un particolare provvedimento contro un altro suo simile. Va in scena ancora a teatro con uno spettacolo intitolato \"Pierre Desproges se donne en spectacle\": \u00e8 la sua ultima volta sulla cresta del successo. Di l\u00ec a poco si spegne e il suo corpo viene sepolto nel cimitero di P\u00e8re-Lachaise di Parigi assieme ad altri grandi del calibro di Oscar Wilde, Guillaume Apollinaire, Amedeo Modigliani, Jim Morrison e Paul \u00c9luard."}
{"id": "2554905", "revid": "767487", "url": "https://it.wikipedia.org/wiki?curid=2554905", "title": "Spectral", "text": "Spectral \u00e8 il terzo album del gruppo melodic death metal svedese Skyfire, pubblicato nel 2004 dall'Arise Records.\nL'edizione coreana contiene le tracce \"Patterns\", \"Skyfire (2003 Pusan Rock Festival Live)\" e \"Mind Revolution (2003 Pusan Rock Festival Live)\"."}
{"id": "2554906", "revid": "1775883", "url": "https://it.wikipedia.org/wiki?curid=2554906", "title": "Reality Killed the Video Star", "text": "Reality Killed the Video Star \u00e8 l'ottavo album solista del cantautore inglese Robbie Williams, pubblicato il 6 novembre 2009. In Italia l'album ha superato le 90.000 copie vendute. Ad oggi l'album ha venduto pi\u00f9 di 1 milione di copie di cui 900.000 copie solo in Gran Bretagna.\nAntefatti.\nQuesto \u00e8 il primo album in studio di Robbie Williams dopo oltre tre anni da \"Rudebox\". Ha lavorato con molti produttori in questo periodo, inclusi Guy Chambers, Mark Ronson e Trevor Horn. L'intero album \u00e8 stato prodotto da Trevor Horn ed \u00e8 stato registrato a Londra.\nVoci su un nuovo album, realizzato assieme a Guy Chambers, sono circolate dall'inizio del 2007, per via degli impegni contrattuali con EMI. La cantante britannica Laura Critchley ha detto successivamente di aver partecipato all'incisione di tre canzoni, ma che l'album non avrebbe visto la luce fino al 2009.\nA febbraio \u00e8 stato confermata la produzione di alcune tracce, scritte da Williams con la collaborazione di Chambers e Ronson. L'addetto stampa del cantante, Tim Clark, ha poi annunciato che le registrazioni sarebbero cominciate a marzo e l'album sarebbe uscito nel tardo 2009.\nSul suo sito ufficiale, Williams ha scritto che ha lavorato anche con Trevor Horn nel nuovo album. Poco dopo, \u00e8 stato confermato che il titolo del lavoro sarebbe stato \"Reality Killed the Video Star\", con riferimento alla nota canzone \"Video Killed the Radio Star\", del vecchio gruppo di Horn, The Buggles.\nA luglio 2009, Williams ha scritto sul suo blog ufficiale: \u00abIl mio nuovo album \u00e8 un killer: c'\u00e8 un vecchio Robbie, un nuovo Robbie e un Robbie che nessuno di noi ha mai incontrato...\u00bb\nWilliams ha parlato di ci\u00f2 che si aspetta dall'album: \u00abVoglio che la gente ne sia esaltata, voglio farli ballare, voglio che dimentichino chi sono e dove sono per 50 minuti \u2013 e, in questi 50 minuti, oltre a dimenticare chi sono spero che si relazionino con le canzoni. Questo \u00e8 un album di cui sono orgoglioso \u2013 Penso che sia fottutamente brillante. Voglio che dopo questo album, chi pensa a Robbie Williams pensi a \"Reality Killed the Video Star\", yeah!\u00bb.\nTributo a Michael Jackson.\nColpito dalla morte di Michael Jackson, arrivata il 25 giugno 2009, \u00e8 stato riportato che Williams avrebbe scritto una canzone di tributo che sarebbe stata pubblicata in questo album. Il brano, intitolato \"Morning Sun\", \u00e8 stato scritto assieme a Don Black, autore delle musiche della serie di James Bond."}
{"id": "2554907", "revid": "155634", "url": "https://it.wikipedia.org/wiki?curid=2554907", "title": "Serie A1 NFLI 2007", "text": "La Serie A NFLI 2007, denominata anche Superbowl League, \u00e8 stato il massimo livello del campionato italiano di football americano nel 2007. \u00c8 stato organizzato da NFL Italia. Vi hanno partecipato 36 squadre, suddivise in A1 (8) e A2 (28).\nPlayoff.\nAi Playoff hanno preso parte le prime 5 classificate del torneo di A1 pi\u00f9 la vincente del SilverBowl, partita finale del torneo di A2\nXXVII Superbowl.\nLa partita finale, chiamata XXVII Superbowl italiano, si \u00e8 disputata il 14 luglio 2007 allo Stadio Andrea Torelli di Scandiano (RE), ed \u00e8 stata vinta dai Lions Bergamo, al loro 11\u00ba titolo (10\u00b0consecutivo) sui Panthers Parma per 55 a 49 dopo due tempi supplementari.\nL'incontro \u00e8 stato giudicato la pi\u00f9 spettacolare edizione della storia del Superbowl italiano. Il titolo di miglior giocatore dell'incontro \u00e8 stato assegnato \"ex aequo\" ai quarterback delle due squadre, Donald Allen e Mike Souza"}
{"id": "2554909", "revid": "8660", "url": "https://it.wikipedia.org/wiki?curid=2554909", "title": "Superbowl League 2007", "text": ""}
{"id": "2554918", "revid": "372624", "url": "https://it.wikipedia.org/wiki?curid=2554918", "title": "Gino Molinari", "text": ""}
{"id": "2554920", "revid": "372624", "url": "https://it.wikipedia.org/wiki?curid=2554920", "title": "Monumento naturale Mola della Corte-Settecannelle-Capodacqua", "text": "Il monumento naturale Mola della Corte-Settecannelle-Capodacqua \u00e8 un'area naturale protetta situato nei pressi del Comune di Fondi in provincia di Latina.\nIstituito nel 2001, occupa un'area di 4 ettari.\nAll'interno del parco si trova un mulino di epoca medievale e un laghetto. In particolare il suo habitat \u00e8 prezioso perch\u00e9 costituisce una zona umida integra, simile a quella che doveva essere la zona palustre intorno a Fondi, la \"piana fondana\", prima della bonifica."}
{"id": "2554933", "revid": "838137", "url": "https://it.wikipedia.org/wiki?curid=2554933", "title": "ABN AMRO World Tennis Tournament 1993 - Doppio", "text": "Il doppio dell'ABN AMRO World Tennis Tournament 1993 \u00e8 stato un torneo di tennis facente parte dell'ATP Tour.\nMarc-Kevin Goellner e David Prinosil erano i detentori del titolo, ma quest'anno non hanno partecipato.\nHenrik Holm e Anders J\u00e4rryd hanno battuto in finale 6\u20134, 7\u20136, David Adams e Andrej Ol'chovskij."}
{"id": "2554935", "revid": "1087849", "url": "https://it.wikipedia.org/wiki?curid=2554935", "title": "Rifugio Stevia", "text": "Il rifugio Stev\u00eca (in tedesco \"Steviah\u00fctte\") \u00e8 un rifugio situato nel comune di Selva di Val Gardena, in Val Gardena, all'interno del parco naturale Puez-Odle, a 2.312\u00a0m s.l.m.\nCaratteristiche e informazioni.\nIl rifugio \u00e8 di piccole dimensioni e non effettua apertura invernale.\nNegli anni 2010 \u00e8 stato restaurato ed allargato.\nAccesso.\nIl rifugio \u00e8 accessibile:\nTraversate.\nDal rifugio Stev\u00eca \u00e8 possibile raggiungere il rifugio Puez (2.475\u00a0m) attraverso un percorso che in parte segue l'Alta via Dolomitica n. 2, con alcuni punti ferrati.\nCuriosit\u00e0.\nNelle vicinanze del rifugio c'\u00e8 un arco di roccia naturale denominato \"Puent de Stevia\"."}
{"id": "2554942", "revid": "111211280", "url": "https://it.wikipedia.org/wiki?curid=2554942", "title": "Partito Socialista Riformista Sammarinese", "text": "Il Partito Socialista Riformista Sammarinese (PSRS) \u00e8 stato un partito politico sammarinese.\nStoria.\nIl partito \u00e8 stato fondato ufficialmente il 15 luglio 2009 a Borgo Maggiore in seguito a una scissione interna al Partito dei Socialisti e dei Democratici con la costituzione in data 1\u00ba luglio 2009 all'interno del Consiglio Grande e Generale di un gruppo formato da otto consiglieri (Paride Andreoli, Germano De Biagi, Alessandro Mancini, Simone Celli, Paolo Crescentini, Silvia Cecchetti, Federico Pedini Amati e Alfredo Manzaroli). Il 30 settembre 2009 ha celebrato l'Assemblea Congressuale, nominando presidente Paride Andreoli e segretario generale Simone Celli.\nIl partito ha cominciato poi una collaborazione con il Nuovo Partito Socialista, che \u00e8 culminata il 30 maggio 2012 con la fusione tra i due partiti e la costituzione del Partito Socialista."}
{"id": "2554944", "revid": "372624", "url": "https://it.wikipedia.org/wiki?curid=2554944", "title": "Ginepro nano", "text": ""}
{"id": "2554948", "revid": "1543377", "url": "https://it.wikipedia.org/wiki?curid=2554948", "title": "Teoria delle tre rappresentanze", "text": "La teoria delle tre rappresentanze \u00e8 una teoria elaborata dal segretario generale del Partito Comunista Cinese (PCC) Jiang Zemin. Secondo tale dottrina, il potere e la forza del PCC derivano dal fatto che esso sia in grado di rappresentare le esigenze delle forze produttive pi\u00f9 avanzate del paese, di dare voce a pi\u00f9 avanzati orientamenti culturali e di garantire gli interessi dei pi\u00f9 ampi strati della popolazione.\nStoria.\nJiang Zemin introdusse per la prima volta la sua teoria il 25 febbraio 2000 durante un'ispezione a Maoming, nella provincia del Guangdong. In tale occasione, cerc\u00f2 di fare una sintesi globale dell'esperienza storica del Partito e di elaborare un metodo per adattare le politiche alle nuove situazioni e ai nuovi obiettivi:Durante altre ispezioni nelle province di Jiangsu e Zhejiang e Shanghai nel maggio successivo, Jiang enfatizz\u00f2 ulteriormente il ruolo della sua teoria come parte delle fondamenta del PCC. Nell'ottobre 2000, in occasione della V Sessione plenaria del XV Comitato centrale del Partito, Jiang Zemin afferm\u00f2 che la realizzazione delle \"tre rappresentanze\" doveva essere il principale obiettivo da raggiungere e le politiche dovevano servire a tale scopo.\nL'8 novembre 2002, durante il XVI Congresso nazionale del Partito Comunista Cinese, Zeming ribad\u00ec non solo l'importanza della teoria di Deng Xiaoping e del socialismo con caratteristiche cinesi, ma anche quella delle tre rappresentanze e del loro studio. La teoria di Jiang rappresentava secondo il PCC la continuazione delle ideologie ufficiali nel contesto cinese del XXI secolo e fu definita come il \"marxismo per la Cina contemporanea\". Il XVI Congresso approv\u00f2 inoltre l'inclusione della dottrina all'interno della Costituzione del Partito Comunista Cinese. Durante i primi anni della segreteria di Hu Jintao, successore di Jiang, fu accentuata la propaganda e la ricerca teorica nei quadri e nelle scuole di Partito, con articoli pubblicati sul \"Renmin Ribao\" e sul \"Qiushi\".\nContenuto.\nSecondo Jiang Zemin, il Partito Comunista Cinese rappresenta:\nIl PCC deve quindi basare il proprio lavoro sullo sviluppo della produttivit\u00e0, elevandolo continuamente, al fine di liberare le forze produttive, facilitarne lo sviluppo, rendere pi\u00f9 l'economia nazionale e di migliorare il tenore di vita della popolazione. Il Partito deve inoltre promuovere la propria cultura socialista nazionale e la scienza per rendere pi\u00f9 moderno il Paese, continuando ad aderire ai principi del marxismo e assimilando contemporaneamente le conquiste culturali degli altri Paesi. Infine, tutto il lavoro dei quadri deve servire incondizionatamente il popolo, agendo secondo gli interessi concreti del popolo cinese e garantendo il benessere economico, la pace e il progresso. Non sono permesse azioni e politiche distaccate dalla popolazione o che sono contrarie al volere popolare."}
{"id": "2554949", "revid": "76963", "url": "https://it.wikipedia.org/wiki?curid=2554949", "title": "Cora Crane", "text": "Inizi.\nCora nacque a Brooklyn da una nota famiglia originaria di Boston. Il padre, John Howorth, gestiva una galleria d'arte ed era titolare di un brevetto su un procedimento per ripristinare i dipinti di antichi maestri. Cora venne allevata per personificare le virt\u00f9 e le verit\u00e0 del codice sociale vittoriano, il pi\u00f9 repressivo che mai sia stato concepito. A dispetto della educazione ricevuta, Cora sfid\u00f2 le convenzioni per diventare lungo la sua vita, a seconda degli eventi, una capricciosa ereditiera americana, un'importante personalit\u00e0 dell\"'entourage\" inglese, una gentildonna della cultura, la prima donna corrispondente di guerra, una attivista per i diritti della donna e infine diventare la partner di un famoso scrittore statunitense nella pi\u00f9 coinvolgente e singolare storia d'amore dell'epoca. Per capire il temperamento di questa eccezionale donna ci sono di aiuto le sue parole:\"I am a strange woman to whom fear of many kinds is unknown. I could dare, or do, some strange things without flinching if I were driven\". (Io sono una donna singolare a cui \u00e8 ignoto qualsiasi tipo di timore. Potrei osare, o fare, cose insolite senza batter ciglio, sol che ne avessi voglia.)\nAll'epoca di cui parliamo perch\u00e9 una donna non sposata potesse muoversi con una certa libert\u00e0 era necessario che si accompagnasse ad uno \"chaperon\", Cora risolse immediatamente il problema sposando un certo Thomas Murphy in modo da andare e venire a suo piacimento. Ma subito dopo sorse impellente il desiderio di fuggire in Inghilterra. Quale miglior biglietto da visita per entrare nella societ\u00e0 inglese, se non quello di accompagnarsi all'impetuoso Capitano Donald William Stewart, figlio di un Lord inglese? Una volta ottenuto il divorzio da Murphy, Cora spos\u00f2 Stewart e continu\u00f2 ad avere successo nell'alta societ\u00e0. Ma arriv\u00f2 il giorno in cui il Capitano Stewart fu inviato per servizio in India, Cora prontamente prefer\u00ec fregiarsi del titolo di \"Empire widow\", come erano definite le mogli degli ufficiali in servizio ai quattro angoli del mondo, e rest\u00f2 in Inghilterra. Nel 1895 Cora decise di rientrare negli Stati Uniti e lo fece sbarcando a Jacksonville in Florida.\nJacksonville: un punto di svolta.\nJacksonville era un centro termale \"a la page\", una vera e propria citt\u00e0 in forte espansione allorch\u00e9 sui giornali cominciarono ad apparire articoli che istigavano l'opinione pubblica contro la presenza spagnola a Cuba. Si potrebbe dire che la cittadina, pur situata nel nord della Florida, presentasse le caratteristiche di una localit\u00e0 di frontiera prossima ad un evento bellico. Quindi, era il punto di partenza verso i Caraibi per contrabbandieri e trafficanti di armi, la mecca di spie, rivoluzionari, furfanti, avventurieri, giornalisti. Questo era l'ambiente e il tipo di gente che a Cora piaceva trattare a modo suo.\nIn questo ambiente Cora inizi\u00f2, a viso aperto, una nuova vita che avrebbe avuto gravi ripercussioni su di lei. Cos\u00ec si poteva leggere nel necrologio pubblicato sul \"Jacksonville Metropolis\" del 5 settembre 1910: \"She plunged into the life with a restlessness that would ostracize her from society and forever banish her from her relatives in the North.\"[Si immerse nella vita con una euforia tale da subire l'ostracismo della societ\u00e0 in cui viveva e il bando dalla sua famiglia di origine.] Contando solo sulle proprie capacit\u00e0 fece ristrutturare uno storico fabbricato trasformandolo nel \"Hotel de Dreme\" di cui divenne la \"ma\u00eetresse\", infatti l'Hotel, alla pari di Cora, non era ci\u00f2 che appariva: era, fra le altre cose, un postribolo di alta classe.\nLo scoppio dei disordini a Cuba attir\u00f2 a Jacksonville un inviato speciale gi\u00e0 famoso per aver conseguito un grande successo letterario. Il venticinquenne Stephen Crane, con lo pseudonimo di Sidney Carlton, arriv\u00f2 nella River City come inviato dell'agenzia di stampa Bacheller per trovare un imbarco per Cuba. Questa attesa influ\u00ec profondamente sulla vita dello scrittore. Da un lato, l'incontro del tutto fortuito con Cora avvenuto quando Stephen, facendo un giro per i locali, capit\u00f2 all'Hotel de Dreme. Dall'altro, l'imbarco sul \"Commodore\" diretto a Cuba, il cui naufragio procur\u00f2 a Crane una esperienza tremenda che egli descrisse con maestria nel racconto La scialuppa, considerato uno dei migliori della letteratura americana.\nLa vita con Stephen Crane.\nQuando gli venne presentato quell'uomo dal viso di ragazzino e dallo sguardo penetrante, Cora mai avrebbe potuto immaginare che fosse l'autore del romanzo che in quel periodo stava leggendo, \"George's Mother\". Appena sentito pronunciare il nome Stephen Crane, Cora prese al volo il libro e lo porse all'autore per un autografo. Crane firm\u00f2 il libro dedicandolo a \"To an unnamed sweetheart\". Da questo fortuito incontro nacque per Stephen Crane e Cora la storia d'amore pi\u00f9 importante della loro vita fondata essenzialmente su di una affinit\u00e0 elettiva. Entrambi, anche se per origini ed esperienze diverse, erano istintivamente dei ribelli nei riguardi della societ\u00e0. Le passioni di Stephen Crane, figlio e nipote di pastori metodisti, si dimostrarono essere il frutto proibito dei suoi genitori. Altrettanto dicasi per Cora, una donna di estrazione borghese che sentiva un desiderio quasi esasperante di saggiare tutti gli aspetti della vita.\nI quattro anni di convivenza, terminati in un sanatorio della Foresta Nera in Germania con la prematura scomparsa dello scrittore, furono caratterizzati da eventi di vario genere: da quelli drammatici in pericolose zone di guerra - Cora fu al fianco di Stephen Crane inviato speciale del \"New Yok Journal\" in Grecia per la guerra Greco-Turca del 1897 e si guadagn\u00f2 sul campo il titolo di prima donna corrispondente di guerra firmando gli articoli con lo pseudonimo di \"Imogene Carter\"; il successivo trasferimento in Inghilterra fu contrassegnato da una accoglienza incondizionata nella pi\u00f9 sofisticata \u00e9lite intellettuale inglese e dall'amicizia intensa e duratura di scrittori famosi, quali Joseph Conrad e H. G. Wells.\nUltimi anni.\nCora ritorn\u00f2 a Jacksonville nel 1902 dove riprese la sua attivit\u00e0 di \"maitresse\" del locale \"The Court\". Un cliente abituale era Hammond P. McNeil, figlio venticinquenne di un'importante famiglia del South Carolina. Cora e McNeil si sposarono il 1\u00ba giugno del 1905 a New York. McNeil, qualche tempo dopo, uccise un presunto amante di Cora. Egli fu assolto perch\u00e9 le leggi dell'epoca consentivano questo tipo di difesa dell'onore personale. Cora e McNeil divorziarono e nella sentenza di divorzio fu proibito a Cora di utilizzare il cognome McNeil, perci\u00f2 essa torn\u00f2 a firmarsi Cora Crane e collabor\u00f2 regolarmente con riviste famose quali \"Smart Set\" e \"Harpers Weekly\"\nCora mor\u00ec il 5 settembre 1910 a seguito di una emorragia cerebrale. La sua tomba, segnata secondo la sua volont\u00e0 da una semplice lapide \"Cora E. Crane 1868 - 1910\", \u00e8 sita nel Evergreen Cemetery di Jacksonville, Florida.\nConsiderazione finale.\nLe nubi di scandali ed incomprensioni che hanno segnato l'orizzonte della vita di Cora Crane hanno spesso negato a questa ammirevole donna la giusta collocazione a fianco del suo famoso compagno. A conclusione val la pena ricordare le parole di Lilian Gilkes nell'introduzione di \"Cora Crane: A Biography of Mrs. Stephen Crane\" :\"I have chosen to keep the focus on the rebel figure of the woman who lived with Stephen Crane during the last three years of his life as his common-law wife: a fascinating, talented, generous-hearted woman who, whatever we may think of some of her actions, suffered greatly for her mistakes\".(Io ho scelto di concentrare l'attenzione sul carattere ribelle della donna che visse come moglie di Stephen Crane negli ultimi tre anni di vita dello scrittore: una donna affascinante, di talento, dal grande cuore che, qualunque possa essere la nostra opinione su certi suoi comportamenti, ha molto sofferto per i suoi errori)."}
{"id": "2554954", "revid": "287204", "url": "https://it.wikipedia.org/wiki?curid=2554954", "title": "Festa di san Mauro abate", "text": "La festa di san Mauro abate \u00e8 la pi\u00f9 importante festa religiosa del paese di Viagrande (CT) in onore del santo patrono ed \u00e8 una delle pi\u00f9 belle e partecipate della Sicilia orientale. Si svolge tutti gli anni dal 1\u00ba gennaio al 22 gennaio e la prima domenica di settembre.\nSan Mauro abate \u00e8 un santo cristiano del VI secolo, abate dell'Ordine benedettino.\nViagrande e il suo patrono.\nSalvatore Mirone, nella \"Monografia storica dei Comuni di Nicolosi, Pedara, Trecastagni e Viagrande\", edita nel 1875, afferma che il Santo \"venne scelto or sono 200 anni per opera di un tale\u2026 sofferente di gotta (...)\", e per questo, Viagrande cominci\u00f2 a venerare san Mauro \"per le molte grazie che a di Lui intercessione si \u00e8 compiaciuto Iddio Signore nostro concedere ai fedeli\", per cui dal \"Clero e li capi della Comunit\u00e0 della terra di Viagrande\" fu eletto per loro principale patrono e pertanto fu celebrata con particolare solennit\u00e0 la sua festa, con la stessa solennit\u00e0 con la quale si continua a celebrarla ai giorni nostri con non minore devozione di allora.\nNella chiesa madre di Viagrande \u00e8 presente un grande altare alla destra dell'altare maggiore dedicato a san Mauro, costruito nei primi anni del Novecento con le offerte dei tanti viagrandesi emigrati nelle Americhe. Il quadro, donato alla chiesa dal beato card. Dusmet, e proveniente dal monastero benedettino di San Nicol\u00f2 l'Arena, rappresenta l\"'Apoteosi di san Mauro\" ed \u00e8 una bella tela d'autore ignoto.\nA san Mauro \u00e8 dedicata la Confraternita della penitenza, una delle due confraternite cittadine insieme alla Confraternita del sacramento.\nFesteggiamenti.\nTutte le giornate di festa vengono salutate, alle ore 7.00, dallo scampanio solenne delle campane e dallo sparo di diversi colpi a cannone\n1\u00ba gennaio.\n\u00c8 questo il giorno dell'apertura dei festeggiamenti. Nel primo pomeriggio vengono lanciate delle piccole mongolfiere in segno di festa; in seguito viene prelevato l'artistico fercolo dalla \"Casa \u2018a vara\", situata dietro la Chiesa antica e ricavata in una delle sue navate, e viene portata in chiesa madre tirata dai fedeli e accompagnata dal corpo bandistico.\nDal 6 gennaio al 14 gennaio.\nIn questi giorni, ogni sera, si svolge la novena di preparazione con la recita della coroncina e con la celebrazione di una messa da parte di un predicatore, il quale far\u00e0 da guida in questi nove giorni. Durante le varie sere le diverse celebrazioni vengono curate da un determinato gruppo parrocchiale, oltre ad una serata curata dai comitati e dai giovani devoti.\n14 gennaio: vigilia della solennit\u00e0.\nIl giorno della vigilia inizia con la tradizionale fiera del bestiame, di attrezzi agricoli, di piante e di fiori a piano gelsi. Durante la mattinata avviene l'ingresso dei complessi bandistici che percorreranno le principali vie cittadine eseguendo poi un concerto sinfonico in piazza San Mauro.Alle 17,30 si ha in chiesa madre l'offerta della cera, introdotta negli ultimi anni, dove ogni gruppo parrocchiale e non, ma comunque viagrandese, comprese le istituzioni del paese, porta all'altare un cesto di cera e fiori: un momento nel quale si vede l'attaccamento dell'intera comunit\u00e0 viagrandese verso il suo santo patrono. In seguito si ha la celebrazione di una messa solenne, alla fine della quale avviene la processione del braccio reliquiario di san Mauro per alcune vie del paese, effettuando, durante il giro, una breve sosta presso la chiesa S. Caterina. \u00c8 una processione molto sentita, alla quale vengono invitate tutte le Confraternite dei paesi limitrofi, e proprio per sottolinearne l'importanza, \u00e8 tradizione non effettuare il giro del Santo il giorno 15 se, per motivi meteorologici o per altri, non avviene la processione con la reliquia, la sera del 14. Al termine della processione si ha il canto dei vespri della solennit\u00e0 eseguiti dalla corale della parrocchia; in seguito la cameretta, dove il santo viene conservato durante l'anno, viene aperta tra lo sventolio dei fazzoletti bianchi dei devoti e al grido di diverse invocazioni. Dopo la benedizione con la reliquia, questa viene posta ai piedi del santo e la cameretta viene richiusa.\nIn seguito si ha il momento forse pi\u00f9 folkloristico della festa, la cosiddetta \"entrata dei partiti\" o \"dei giovani cantanti\". I cittadini, infatti, si dividono in occasione della serata per una sana competizione, in due fazioni, o partiti: quello di S. Caterina, comprendente la parte del paese confinante con Aci Bonaccorsi e Lavina, e quello di Scalatelli, che comprende la piazza e l'omonimo quartiere, anche se oggi l'appartenenza a questi due partiti \u00e8 pi\u00f9 affettiva e non dipende tanto dalla residenza. I due partiti fanno cos\u00ec a gara a chi offre il miglior spettacolo pirotecnico. Dal testo di Salvatore Mirone: \"\u2026dal quartiere di Santa Caterina e da quello di Scalatelli esce uno stuolo di giovani, che comunemente si chiama partito dei cantanti, con bandiere in mano e torce a vento, seguito ognun di questo dalla banda musicale e da molto popolo: e tra gli evviva e lo sparo dei mortaretti s'avviano per la piazza maggiore, ove giungendo accendono una miriade di fuochi di Bengala che dimenandoli in aria fanno un magico effetto: indi ciascuno di quei partiti preso il loro posto, dopo lo sparo di una infinit\u00e0 di bombe, di razzi, e di giuoco di artifizio, alla lor volta intuonano un inno in lode del Santo: inno che viene accompagnato con apposita musica delle rispettive bande musicali\u2026\". Tutto \u00e8 rimasto cos\u00ec anche ai giorni nostri, a eccezione delle cantate dei rispettivi quartieri le quali non vengono eseguite in piazza la sera della vigilia dal secondo dopoguerra; soltanto nel 2006 la cantata del quartiere S. Caterina \u00e8 stata rieseguita durante l'entrata del partito S. Caterina, mentre la cantata del quartiere Scalatelli continua ad essere eseguita all'interno della chiesa in diverse occasioni. I due partiti entrano in ordine in base al sorteggio avvenuto l'8 dicembre, accompagnati da un corpo bandistico: per ogni partito, il primo spettacolo avviene sul sagrato della chiesa, all'interno della loggia comunale mentre una volta si faceva un secondo spettacolo nel cortile della scuola elementare. Alla fine di tutto, gli spettacoli continuano nella zona di via Aldo Moro, in aperta campagna, con calibri pi\u00f9 grossi.\n15 gennaio: solennit\u00e0 di San Mauro.\nDurante la mattinata del giorno di festa, la piazza e via della regione, dove si trovano le bancarelle dei vari venditori ambulanti, cominciano a riempirsi di devoti e persone venute in occasione della svelata, la quale avviene alle 10.30 tra le tante acclamazioni dei devoti vestiti col tradizionale \"sacco\" e lo sventolio dei loro fazzoletti bianchi. Il simulacro del santo viene prelevato dalla \"cameretta\", o in siciliano \"cammaredda\", e a spalla viene portato verso l'altare maggiore sul quale viene issato con un particolare elevatore. In seguito viene celebrato un solenne pontificale con la presenza di diversi sacerdoti, con la corale che esegue un antico canto in onore a san mauro:\noltre poi ad una messa interamente cantata.\nAlla fine della celebrazione il simulacro del Santo viene sceso dall'altare maggiore e sistemato sul fercolo, mentre la piazza si riempie sempre pi\u00f9 di persone, arrivate in occasione dell'uscita. Una volta sistemato, il fercolo comincia ad essere tirato tramite le due lunghe corde poste davanti al fercolo stesso dai devoti, e si ferma poco prima della porta centrale della chiesa, pronta per l'uscita, la quale avviene ogni anno puntualmente allo scoccare delle ore 13.00.\nAppena l'orologio del campanile segna le ore tredici, suona la campana dell'orologio stesso e puntualmente il fercolo esce dalla chiesa tra le acclamazioni dei devoti e lo sventolio dei loro fazzoletti bianchi. Subito parte un forte spettacolo pirotecnico, inizialmente con la caratteristica \"moschetteria\" sparata in via matrice, una lunghissima catena di petardi sparati sequenzialmente per una durata che si aggira intorno agli 8-15 minuti. In seguito parte uno spettacolo pirotecnico dalla loggia comunale seguito da uno pi\u00f9 assordante dal cortile della scuola elementare. Muvendosi, il fercolo percorre piazza san Mauro e qui si ha la cosiddetta \"calata dell'angelo\": un angelo in legno viene fatto scendere da un baldacchino, posto ad un'altezza superiore a quella del fercolo, portando in mano fiori e banconote, donandole al Santo. Successivamente il fercolo esce dalla piazza e si dirige verso il quartiere Viscalori dove, prima di arrivarvi, effettua la prima delle tre volate, la pi\u00f9 faticosa in quanto si svolge in salita: il fercolo viene tirato di corsa dai devoti e arriva fino in piazza San Biagio. Nella stessa piazza avviene la benedizione con la reliquia, mentre in passato veniva celebrata una messa all'interno della chiesa di Viscalori; per l'occasione viene aperta la cameretta di san Biagio, compatrono di Viagrande, situata all'interno della stessa chiesa.\nIl giro continua per il quartiere Viscalori, scendendo poi verso il centro di Viagrande e dirigendosi verso il quartiere Sciara e poi a Lavina dove effettua una breve sosta di fronte alla chiesa di Maria SS. Ritornata. Salendo, poi, la via Vittorio Emanuele, il fercolo si dirige all'interno del quartiere S. Caterina, effettuando nel tardo pomeriggio la seconda volata arrivando in piazza Urna. Proseguendo, il fercolo passa da piazza San Mauro e in seguito percorre via della regione, lungo la quale si ha una seconda \"calata dell'angelo\", salendo, successivamente, verso il quartiere Scalatelli. Alla fine, a tarda serata, da via Umberto verso piazza San Mauro viene effettuata la terza volata con il fercolo che termina il suo lungo giro del paese durato pi\u00f9 di 10 ore. L'arrivo del santo \u00e8 accompagnata da un lungo spettacolo pirotecnico, un primo spettacolo sempre dal sagrato e dalla loggia, poi un secondo dalla scuola elementare.\nAlla fine il fercolo entra in chiesa dove il simulacro viene sceso dal fercolo e portato a spalla verso la sua cameretta. Qui, dopo la benedizione col braccio reliquiario, la cameretta viene richiusa tra le acclamazioni dei numerosi devoti che hanno tirato il fercolo del Santo lungo le vie del paese durante tutta la giornata.\n16 gennaio: giornata della devozione cittadina.\nQuesto \u00e8 il giorno della cosiddetta \"festa dei paesani\", il giorno in cui non vi sono manifestazioni esterne e dove la comunit\u00e0 viagrandese si stringe intorno al proprio Santo in modo pi\u00f9 intimo. Durante la giornata vengono celebrate tre Messe, una la mattina alle 8.00, una alle undici e una di sera. Durante la giornata i corpi bandistici effettuano un giro per le vie principali del paese. Prima della messa delle ore 11.00, vi \u00e8 l'accoglienza dell'Arcivescovo, invitato per l'occasione a celebrare il sacro rito. Alle 10.30 avviene la svelata del Santo e la sua traslazione sull'altare maggiore con la celebrazione di un Solenne Pontificale da parte dell'Arcivescovo. Alla fine della celebrazione l'alto prelato riceve un omaggio al Municipio da parte dell'Amministrazione Comunale, con un rinfresco. In serata viene celebrata la Messa e alla fine il Santo, dopo una breve processione all'interno della chiesa, viene chiuso nella sua cameretta.\nDomenica tra il 15 e il 22 gennaio.\nLa domenica tra il giorno di festa e l'ottava viene dedicata alla venerazione di San Mauro. Vengono celebrate sempre tre messe, ma la Messa delle ore 11.00 viene dedicata ai malati: grazie all'assistenza dell'U.N.I.T.A.L.S.I e della Croce Rossa, viene permesso ai malati di poter assistere da vicino alla svelata del Santo all'interno della cappella e alla celebrazione della Messa. In serata si ha la celebrazione della Messa al termine della quale vi \u00e8 un concerto polifonico con la presenza delle corali locali, il coro parrocchiale \u201cS. Cecilia\u201d e il coro dei bambini \u201cS. Maria dell'idria\u201d, e di altre corali provenienti dai paesi limitrofi. Infine il simulacro del santo viene richiuso all'interno della sua cameretta.\n22 gennaio: ottava della festa.\nQuesta \u00e8 la giornata conclusiva dei festeggiamenti. Durante la giornata vengono celebrate tre messe e avviene il giro del corpo bandistico sempre per le vie principali del paese. Alle 10.30 si ha la svelata del simulacro e la sua traslazione sull'altare maggiore con la celebrazione di una messa. In serata, dopo la celebrazione della messa vespertina, avviene la processione del simulacro del Santo attorno piazza San Mauro. Al rientro in chiesa il simulacro viene poggiato sull'altare e il parroco fa un discorso finale, dando le sue considerazioni sui festeggiamenti appena conclusi insieme al resoconto della commissione \"Centrale\". In seguito avviene la lettura dei nuovi comitati per la festa dell'anno successivo. Infine la corale insieme ai fedeli esegue la cantata dopo la quale il simulacro, in seguito alla benedizione col braccio reliquiario, viene definitivamente chiuso nella sua cameretta tra le acclamazioni dei devoti e lo sventolio dei loro fazzoletti bianchi. Il programma dell'ottava viene spostato nel caso in cui l'ottava stessa capiti di sabato: in questo caso, dato che la domenica tra il 15 e l'ottava corrisponde al giorno 16, il programma della domenica viene spostato al giorno dell'ottava, cio\u00e8 sabato 22, mentre i festeggiamenti dell'ottava vengono spostati a domenica 23.\nPrima domenica di settembre.\nLa prima domenica di settembre \u00e8 dedicata, da molti decenni, alla venerazione del Santo Patrono. Viagrande, infatti, durante la stagione estiva \u00e8 meta di molti villeggianti, specialmente catanesi, che trascorrono qui le loro vacanze. Proprio per soddisfare la richiesta di questi ultimi di poter vedere il Santo durante la stagione estiva, data l'impossibilit\u00e0 di poter essere presenti alla festa invernale, la prima domenica di settembre la cameretta di San Mauro viene riaperta permettendo a tutti di poter venerare San Mauro. \u00c8 da questo caso che altri comuni limitrofi hanno successivamente seguito l'esempio, dedicando questa giornata alla venerazione del proprio santo patrono. La giornata inizia con le campane suonate a festa e lo sparo di mortaretti. A differenza della festa a gennaio, la svelata avviene alle ore 08.00, e non alle 10.30. Il simulacro viene traslato sull'altare maggiore e la chiesa rimane aperta l'intera giornata per la venerazione del Santo. Nel tardo pomeriggio arriva il pellegrinaggio dei devoti di San Mauro proveniente da Aci Castello (CT), i quali parteciperanno alla Messa serale. Al termine della celebrazione, il simulacro viene sceso dall'altare maggiore e viene portato a spalla in processione attorno piazza San Mauro. Al rientro in chiesa viene eseguita la cantata, al termine della quale il simulacro viene richiuso nella cappella.\nL'organizzazione.\nL'organizzazione della festa esterna avviene attraverso un sistema di 5 commissioni, ognuna della quale si occupa di un preciso aspetto della festa. Ciascuna commissione \u00e8 formata all'incirca da 15 elementi ed \u00e8 composta da un cassiere, il quale svolge il ruolo pi\u00f9 importante, un vice-cassiere, il quale aiuta il cassiere e lo sostituisce in sua assenza, e da componenti. In ordine di importanza, le commissioni sono:\nLa raccolta delle offerte necessarie allo svolgimento della festa, come per la festa di Sant'Antonio di Padova il 13 giugno, della Madonna di Lourdes l'ultima domenica di agosto e la festa di San Biagio il 3 febbraio, avviene in forma di questua volontaria mediante un coppo, un contenitore argenteo avente l'effigie di San Mauro, tenuto mediante un manico, dentro il quale i fedeli depositano volontariamente l'offerta.\nLa raccolta avviene tutte le domeniche dell'anno comprese varie feste, come Natale, Santo Stefano, Pasquetta, Ferragosto ecc. Le date delle raccolte vengono divise tra le commissioni \"Uscita\", \"Entrata\" e i due \"Partiti\", ad eccezione della prima domenica successiva alla conclusione dei festeggiamenti, la quale spetta al cassiere della commissione \"Centrale\". Quest'ultima svolge la raccolta a partire dall'8 dicembre, passando per le case dei viagrandesi, annotando le offerte e i donatori su un quaderno, detto \"nota\".\nUna data molto importante \u00e8 l'8 dicembre, considerata dai devoti viagrandesi come la data che da inizio ai preparativi della festa. Da questo giorno si sente forte il clima di festa.\n8 dicembre.\nI festeggiamenti si aprono ufficialmente il 1\u00ba gennaio, ma gi\u00e0 l'8 dicembre si tiene nell'aula consiliare del municipio una riunione al quale partecipano il presidente della festa, carica ricoperta dal sindaco pro-tempore del comune, da rappresentanze della giunta e del consiglio comunale, dai comitati, dal parroco della chiesa madre e da molte altre persone che sono presenti per ascoltare o anche intervenire. In codesta riunione il parroco comunica il programma religioso dei festeggiamenti, vengono fissati i luoghi e i calibri massimi consentiti per gli spettacoli pirotecnici che si terranno nei giorni di festa, le commissioni \"Uscita\", \"Entratta\" e i partiti \"S. Caterina\" e \"Scalatelli\" comunicano i fuochisti ingaggiati, vengono comunicate le ditte per le luminarie e le bande musicali ingaggiate dalla commissione \"Centrale\" e viene effettuato il sorteggio riguardante l'ordine di ingresso dei partiti durante la sera della vigilia. Questo momento viene considerato dai devoti viagrandesi una sorta di inizio dei festeggiamenti in quanto finalmente si conosce quale sar\u00e0 il programma della festa.\nDopo aver letto le nuove commissioni e dopo aver chiuso San Mauro nella sua cameretta, la sera dell'ottava viene portato il \"coppo\", insieme al corpo bandistico, presso l'abitazione del nuovo cassiere della commissione \"Centrale\", come un passaggio di consegne tra i due comitati.\nLe reliquie.\nSono diverse le reliquie di S. Mauro che il popolo viagrandese custodisce con devota gelosia. Le pi\u00f9 significative, donate nei primi decenni del Settecento, sono tre. La prima \u00e8 quella custodita nel medaglione d'argento settecentesco incastonato proprio nella statua. Le altre reliquie, due frammenti di osso di 4\u00a0cm circa, sono conservate dentro un prezioso reliquiario d'argento a forma di braccio benedicente che fu realizzato grazie alle offerte \"di tutta la universit\u00e0 della Terra di Viagrande\" tra il 1675 e il 1680. Sicuramente tra i pi\u00f9 belli del circondario \u00e8 una pregevole opera di argenteria messinese che si compone di due elementi: il braccio vero e proprio e la base, di fattura pi\u00f9 tardiva, che venne applicata nella seconda met\u00e0 del settecento per slanciare ancora di pi\u00f9 il reliquiario.\nDai documenti sappiamo per certo che in origine l'opera venne realizzata con lo scopo di custodire e contenere l'insigne reliquia di S. Vito martire. Per tutto il Seicento la piet\u00e0 popolare viagrandese consider\u00f2 sia S. Mauro che S. Vito patroni del paese. Le vicende legate alla fortuna delle due confraternite determineranno, tra la prima e la seconda met\u00e0 del Settecento, la definitiva elezione di S. Mauro come patrono principale di Viagrande, e le sue reliquie, sino a quel momento custodite in reliquiari di legno dorato, furono sostituite nel braccio argenteo a quella pi\u00f9 grande di S. Vito martire.\nNel 2006 per opera del partito S. Caterina, questo reliquiario, insieme al pastorale e ai due porta ex-voto in argento del simulacro, sono stati magistralmente restaurati. Nel 2007 ad opera dei due partiti S. Caterina e Scalatelli, il braccio reliquiario \u00e8 stato impreziosito con l'aggiunta della mitra e del pastorale, simboli della dignit\u00e0 abbaziale del patrono S. Mauro.\nIl fercolo.\nIl fercolo di San Mauro, detto anche \"vara\" in siciliano, \u00e8 come quasi tutti quelli dei vari comuni della Sicilia orientale. Di colore oro zecchino, \u00e8 un bel fercolo ligneo costituito da sei colonne. Non si hanno date certe sulla costruzione della parte in legno del fercolo. Fino ai primi anni del Novecento il fercolo veniva portato a spalla per le vie del paese, seguendo un giro molto pi\u00f9 ridotto proprio a causa della pesantezza del fercolo. Nel primo dopoguerra fu realizzato l'impianto di sciassi e ruote ripiene, realizzato tramite un relitto di un vecchio macchinario da guerra, grazie alle offerte degli abitanti del quartiere Sciara.\nInfatti, il Santo, scendendo dalla odierna via Alessandro Manzoni, nel quartiere Sciara, girava subito a sinistra per via Roma, senza proseguire per il resto della via, poich\u00e9 il fercolo portato a spalla era troppo pesante da permettere un allargamento del giro. Grazie, appunto, alle offerte dei devoti \"sciaroti\", il fercolo fu dotato di ruote che permisero al fercolo stesso di poter percorrere l'intero quartiere Sciara, e quindi anche altre parti del paese. Da quel momento il fercolo fu dotato di due grosse funi poste ai due lati e tirato dai devoti. Col passare degli anni le corde sono sempre aumentate di lunghezza, grazie anche al crescente numero di devoti, numero che anche ai giorni nostri non accenna a diminuire, proprio a sottolineare il sempre pi\u00f9 attaccamento dei viagrandesi verso il proprio patrono. Nel 2001 \u00e8 stata poi realizzata una nuova struttura meccanica, con il restauro anche della parte in legno. La lunghezza delle corde \u00e8 oggi stimata per 150 metri. Il posto guida del fercolo \u00e8 situato sul lato destro della parte posteriore, fuori dal fercolo stesso rendendo la guida pi\u00f9 complicata: pochissimi sono gli altri fercoli che presentano la stessa caratteristica, rendendolo un caso raro se non unico nella zona, al contrario degli altri fercoli che presentano il posto guida sotto il fercolo stesso, al centro della parte anteriore. Il fercolo viene guidato da \"u mastru 'a vara\", letteralmente il mastro di vara, il quale, suonando una piccola campana, regola l'andamento del fercolo durante la processione, come le fermate presso i fedeli che vogliono dare un'offerta. \"U mastru a' vara\" cura anche altri momenti come l'apertura della cameretta, la traslazione sull'altare maggiore del simulacro e la sistemazione sul fercolo dello stesso.\nIl \"sacco\".\nCome detto sopra, il numero dei devoti col tradizionale sacco bianco cresce ogni anno sempre pi\u00f9, infatti, ogni anno durante i festeggiamenti, prima del giorno 15, avviene la benedizione dei nuovi abiti Ex-Voto di San Mauro, detti appunto \u201csacchi\u201d, e i giovani che decidono di indossarlo per la prima volta aumentano sempre di pi\u00f9. Il numero dei devoti che indossano il \"sacco\" si aggira oggi intorno ai 100-150.\nIl \"sacco\", presente fino alla prima met\u00e0 del Novecento e andato quasi in disuso, fu reintrodotto alla fine degli anni ottanta, per evitare che durante il giro, vuoi per il mal tempo, vuoi per la coincidenza con l'ora di pranzo, il Santo venga lasciato solo, senza persone che tirino le corde del fercolo. Il \"sacco\" dei devoti \u00e8 stato introdotto proprio per contraddistinguere quel gruppo di persone che hanno lo scopo di tirare il fercolo, lo scopo di non lasciare \u201csolo\u201d San Mauro durante il giro. Cos\u00ec, anche quando, data la stagione invernale di gennaio, capiti che venga a piovere, i devoti sono sempre l\u00ec, a tirare il fercolo, senza lasciare il proprio Santo. Ma oggi i devoti col \"sacco\" non sono presenti soltanto in occasione del giro del fercolo per il paese, ma sono i primi a prendere i posti dentro la piccola cappella in modo da assistere all'apertura e alla chiusura della cameretta del Santo, sono presenti durante le varie celebrazioni, anche a settembre. I devoti, nel manifestare la loro fede verso il Santo, all'apertura della cameretta gridano invocazioni come \"devoti tutti\", o \"chiamamulu cu cori\", o \"cu vera fidi\", o \"patriotti veri\", da parte di un singolo devoto, al quale rispondono tutti gli altri \"viva Santu Mauru!\".\nIl \"sacco\" di San Mauro \u00e8 costituito da una lunga veste bianca, un cordoncino rosso legato alla vita, un fazzoletto di stoffa bianco usato dai devoti durante le invocazioni,un cappello nero chiamato \"Scuzzitta\" usato molto nei paesi Etnei, e guanti di stoffa bianchi. \u00c8 una quasi diffusa usanza dei devoti che indossano il \"sacco\", di legare sul cordoncino tanti nodi quanti sono gli anni i quali egli indossa il \"sacco\".\nLa preghiera.\n\"Glorioso San Mauro, inclito discepolo di San Benedetto e purissima gloria della Chiesa, dalla patria celeste, dove godi per l'eternit\u00e0 il premio delle tue virt\u00f9, volgi lo sguardo benigno a noi tuoi devoti nelle amarezze e nei pericoli di questa vita.\"\n\"Fa che il nostro cuore non si perda dietro ai beni fallaci del mondo, e la nostra fede mai non vacilli alle tentazioni che ci muovono incessantemente gli empi, nemici di Dio.\"\n\"Tieni lontano dalle nostre famiglie e da tutto l'amato nostro paese che ti ha scelto a celeste patrono, ogni motivo di discordia e ogni sentimento di rancore e di odio, affinch\u00e9 tutti noi, vivendo nella carit\u00e0 che Ges\u00f9 Cristo ci ha insegnato, possiamo sentirci figli di un medesimo padre e stretti nel dolce vincolo della pace, quasi a preludio di quella vita beata che per mezzo della tua valida intercessione speriamo di poter godere un giorno nel cielo.\"\n\"Amen.\" (propriet\u00e0 riservata alla Chiesa Madre di Viagrande)\nLe \"Cantate\".\nA Viagrande, cos\u00ec come in molti altri comuni, vi sono diverse \"cantate\", forse quattro, cio\u00e8 inni che vengono inneggiati al Santo da parte dei fedeli. Di queste quattro soltanto due sono disponibili, quelle dei due quartieri S. Caterina e Scalatelli, mentre le altre due si troverebbero nell'archivio storico della parrocchia, una delle quali \u00e8 attribuita a Giuseppe Mirone.\nLe cantate dei due quartieri, proprio perch\u00e9 li rappresentavano, venivano eseguite la sera del 14 gennaio in occasione dell'entrata dei corrispondenti partiti e venivano cantate da tutto il popolo. L'esecuzione delle due cantate la sera della vigilia \u00e8 cos\u00ec avvenuta fino al primo dopoguerra. Tale tradizione \u00e8 stata poi ripresa negli ultimi anni, con l'esecuzione delle cantate prima del rispettivo partito, accompagnate dal corpo bandistico.\n\"Cantata\" del Partito-quartiere S. Caterina.\nINTRODUZIONE\nGloria, gloria e splendor dei secoli\nAmor dei tuoi devoti\nSpeme e sostegno, e sostegno ai miseri\nOggi secondi i voti\nGloria e splendor, e splendor dei secoli\nGloria e splendor, e splendor dei secoli\nSpeme e sostegno, e sostegno ai miseri\nOggi seconda i voti\nA celebrar, a celebrar tue glorie \nA gara ogn\u2019altro avanza\nTu lo proteggi, lo proteggi o mauro\nD\u2019ogni malor lo scansa\nD\u2019ogni malor lo scansa\nD\u2019ogni malor lo scansa\nD\u2019ogni malor\nD\u2019ogni malor\nA celebrar tue glorie ogn\u2019altro avanza\nTu lo proteggi o Mauro,d\u2019ogni malor lo scansa\nD\u2019ogni malor lo scansa\nD\u2019ogni malor lo scansa\nD\u2019ogni malor \nD\u2019ogni malor \nA celebrar tue glorie ogn\u2019altro avanza\nTu lo proteggi o Mauro, d\u2019ogni malor lo scansa\nD\u2019ogni malor lo scansa\nD\u2019ogni malor lo scansa\nD\u2019ogni malor\nD\u2019ogni malor\nPREGHIERA\nDalle nubi qual piove rugiada\nI stillava dal cor la favella\nAnnunziando la buona novella\nAi redenti di molte citt\u00e0\nDi molte citt\u00e0\nDalle nubi qual piove rugiada\nTi stillava dal cor la favella\nAnnunziando la buona novella\nAi redenti di molte citt\u00e0\nDalle nubi qual piove rugiada\nTi stillava dal cor la favella\nAnnunziando la buona novella \nAi redenti di molte citt\u00e0\nAi redenti di molte citt\u00e0\nSempre forte nei gravi cimenti\nConfondesti del mondo l\u2019errore\nLa tua legge fu legge d\u2019amore\nChe scolpita nei petti ci sta\nSempre forte nei gravi cimenti\nConfondesti del mondo l\u2019errore\nLa tua legge fu legge d\u2019amore\nChe scolpita nei petti ci sta\nLa tua legge fu legge d\u2019amore\nChe scolpita nei petti ci sta\nCi sta\nCi sta\nCABALETTA\nQual astro che splende, qual nauta esperto\nChe il pino difende dall\u2019irida del mare\nChe in mezzo al periglio degl\u2019irtri marosi\nCon savio consiglio fa al lido approdar\nQual astro che splende, qual nauta esperto\nChe il pino difende dall\u2019ira del mare\nChe in mezzo al periglio degl\u2019irtri marosi\nCon savio consiglio fa al lido approdar\nQual astro che splende, qual nauta esperto\nChe il pino difende dall\u2019ira del mare\nChe in mezzo al periglio degl\u2019irtri marosi\nCon savio consiglio fa al lido approdar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel ciel nostra guida\nNoi figli ma rei l\u2019osiamo sperar\nQual astro che splende, qual nauta esperto\nChe il pino difende dall\u2019ira del mare\nChe in mezzo al periglio degl\u2019irtri marosi\nCon savio consiglio fa al lido approdar\nQual astro che splende, qual nauta esperto\nChe il pino difende dall\u2019ira del mare\nChe in mezzo al periglio degl\u2019irtri marosi\nCon savio consiglio fa al lido approdar\nQual astro che splende, qual nauta esperto\nChe il pino difende dall\u2019ira del mare\nChe in mezzo al periglio degl\u2019irtri marosi\nCon savio consiglio fa al lido approdar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel ciel nostra guida\nNoi figli ma rei l\u2019osiamo sperar\nTu fosti ed or sei nel cielo nostra guida\nNoi figli ma rei l\u2019osiamo sperar\nL\u2019osiamo sperar\nL\u2019osiamo sperar\nL\u2019osiam sperar\nL\u2019osiam sperar\nGiuseppe Vitaliti, dicembre 1903 - gennaio 1904\nLa pi\u00f9 antica tra le due cantate, essa veniva eseguita fino al primo dopoguerra il 15 gennaio, in occasione del passaggio della processione col Santo Patrono da piazza Urna, nel cuore del quartiere Santa Caterina: in realt\u00e0 esisteva un'altra acntata del partito Santa Caterina la quale veniva eseguita la sera del 14 gennaio, andata per\u00f2 dispersa. Ripresa nuovamente nel 2006, attualmente viene eseguita la sera del 14 gennaio, prima dell'ingresso del partito Santa Caterina (o dei \"chiazzoti\"), e la domenica successiva alla solennit\u00e0 del Patrono. Inoltre, viene eseguita pure durante la sosta della tradizionale processione con la reliquia del Santo Patrono la sera del 14 gennaio, presso la chiesa parrocchiale di Santa Caterina.\n\"Cantata\" del Partito-quartiere Scalatelli.\nQuesta cantata viene ancora eseguita in chiesa in occasione dell'ottava e della prima domenica di settembre, e il 14 gennaio in piazza prima dell'entrata del partito."}
{"id": "2554956", "revid": "3115", "url": "https://it.wikipedia.org/wiki?curid=2554956", "title": "Venanzio Gabriotti", "text": "Biografia.\nFiglio di un artigiano garibaldino, partecip\u00f2 come volontario alla Prima guerra mondiale, ottenendo durante tale conflitto la promozione a tenente e due medaglie d'argento, due medaglie di bronzo e una croce di guerra al valor militare. Ricevette inoltre la cittadinanza onoraria dei comuni di Arsi\u00e8 e Giustino per l'assistenza garantita alla popolazione dai suoi reparti.\nGravemente ferito, dopo la guerra fu nominato presidente dell'\"Associazione Mutilati e Invalidi\" di Citt\u00e0 di Castello. Negli anni venti fu anche segretario provinciale del Partito Popolare Italiano, ed in seguito fu tra i fondatori della Democrazia Cristiana (1942-43).\nPunto di riferimento per gli antifascisti dell'Alta Valle del Tevere durante tutto il Ventennio, Gabriotti, che nel frattempo era stato promosso a tenente colonnello, dopo l'Armistizio di Cassibile organizz\u00f2 formazioni partigiane e fu membro del CLN nella sua citt\u00e0. Presiedendo il Comitato Clandestino di Soccorso e Liberazione tenne i contatti con il comando della Brigata \"San Faustino\" che operava nei dintorni di Citt\u00e0 di Castello. Fu catturato dai fascisti il 5 maggio 1944 e rinchiuso nella locale caserma dei carabinieri. Consegnato alle SS tedesche, dopo alcuni giorni di serrati interrogatori e torture, fu fucilato, senza processo, sul greto del torrente Scatorbia nei pressi della chiesetta di Santa Maria del Latte da un plotone della Guardia Nazionale Repubblicana.\nA Venanzio Gabriotti sono intitolate, fra le altre cose, una delle piazze principali di Citt\u00e0 di Castello e il locale \"Istituto di Storia Politica Sociale\"."}
{"id": "2554959", "revid": "392518", "url": "https://it.wikipedia.org/wiki?curid=2554959", "title": "Buzz! Il quizzone nazionale", "text": ""}
{"id": "2554960", "revid": "124358036", "url": "https://it.wikipedia.org/wiki?curid=2554960", "title": "Invasione statunitense di Panama", "text": "Linvasione statunitense di Panama, nome in codice Just Cause, trad. Operazione Giusta Causa, fu un'operazione militare volta a deporre Manuel Noriega (generale, nonch\u00e9 leader militare di Panama e \"de facto\" vero capo dello Stato e dittatore del paese centro-americano), durante la presidenza di George H. W. Bush, nel dicembre 1989.\nConseguenze.\nDopo l'occupazione del canale di Panama, proseguita per ben dieci anni, gli Stati Uniti d'America hanno restituito ai panamensi la gestione del canale il 31 dicembre del 1999 (in base agli accordi Torrijos-Carter), negoziando con questi un importante accordo di libero scambio (firmato nel 2007, entrato in vigore il 31 ottobre 2013). Dopo la guerra gli USA, in seguito a un lungo raffreddamento dei contatti economici, hanno ripreso ad essere il maggior partner commerciale e politico del paese centroamericano."}
{"id": "2554963", "revid": "1543377", "url": "https://it.wikipedia.org/wiki?curid=2554963", "title": "Tennis Channel Open 1993", "text": "Il Tennis Channel Open 1993 \u00e8 stato un torneo di tennis giocato sul cemento.\n\u00c8 stata la 6\u00aa edizione del Tennis Channel Open,che fa parte della categoria World Series nell'ambito dell'ATP Tour 1993.\nSi \u00e8 giocato a Scottsdale in Arizona dal 22 febbraio al 1\u00ba marzo 1993.\nCampioni.\nSingolare.\n Andre Agassi ha battuto in finale Marcos Ondruska 6-2, 3-6, 6-3\nDoppio.\n Mark Keil / Dave Randall hanno battuto in finale Luke Jensen / Sandon Stolle 7-5, 6-4"}
{"id": "2554966", "revid": "386804", "url": "https://it.wikipedia.org/wiki?curid=2554966", "title": "Eviscerazione", "text": "L'eviscerazione \u00e8 un'operazione che si esegue in macelleria o in cucina e consiste nell'apertura dell'addome o altre cavit\u00e0 di animali e nell'asportazione dei visceri o altri organi interni. \nSugli animali di grandi dimensioni bovini, suini, equini, ovini e caprini si effettua nel mattatoio nel corso della macellazione. \nSugli animali piccoli come polli, conigli o pesci pu\u00f2 essere effettuata direttamente in cucina. \nNel caso degli animali da carne, i visceri (comunemente detti \"frattaglie\") costituiscono il cosiddetto \"quinto quarto\" e vengono venduti in macelleria; per il cambiamento delle abitudini alimentari, il loro consumo non \u00e8 pi\u00f9 diffuso come una volta, limitandosi a privilegiare alcuni organi (soprattutto fegato e cuore)."}
{"id": "2554969", "revid": "767487", "url": "https://it.wikipedia.org/wiki?curid=2554969", "title": "Il capitano di Castiglia", "text": "Il capitano di Castiglia (\"Captain from Castile\") \u00e8 un film del 1947 diretto da Henry King.\nTratto dal romanzo di Samuel Shellabarger, racconta in maniera romanzata la conquista del Messico dell'armata di Hernan Cortez (Hern\u00e1n Cort\u00e9s).\nTrama.\nNella primavera del 1518, nei pressi di Ja\u00e9n (Spagna), Pedro de Vargas, un caballero castigliano, aiuta Coatl, uno schiavo fuggiasco azteco, a sfuggire al suo crudele padrone, Diego de Silva, \"El Supremo della Santa Hermadad\", incaricato di far rispettare l'Inquisizione e rivale di Pedro per conquistare i favori della bella Signora Luisa de Carvajal, di cui Pedro \u00e8 innamorato. Pedro salva la sguattera Catana P\u00e9rez dagli uomini di de Silva e la conduce con il suo cavallo alla locanda dove lei lavora. Qui egli fa la conoscenza con Juan Garc\u00eda, un avventuriero appena tornato dalle Indie per vedere sua madre, il quale gli descrive con entusiasmo le ricchezze di quei luoghi e la possibilit\u00e0 di fare fortuna. De Silva, sospettando Pedro di aver aiutato Coatl e venuto a conoscenza che egli ha cacciato due suoi uomini che importunavano Catana, si reca nella casa di Don Francisco de Vargas, genitore di Pedro, per chiedere spiegazioni e avere soddisfazione. Dopo un acceso diverbio con Pedro e Don Francisco, de Silva imprigiona tutta la famiglia con l'accusa di eresia. Mentre Pedro, padre e madre sono incatenati, la giovane sorella di Pedro muore sotto tortura tra l'orrore dei famigliari, impossibilitati ad intervenire. Nel frattempo, Juan si fa assumere come guardia carceraria per aiutare sua madre, anche lei prigioniera e sottoposta a torture. Juan la uccide per risparmiarle ulteriori sofferenze e poi libera Pedro dandogli una spada.\nQuando de Silva entra nella cella di Pedro, viene da questi sopraffatto nel corso del duello che ne segue. Pedro e Juan liberano Don Francisco e sua moglie e fuggono portando con se Catana. Costretti dai loro inseguitori a dividersi, Don Francisco si dirige con la moglie verso l'Italia, mentre Pedro viene convinto da Juan ad arruolarsi nell'armata di Cortez alla conquista del Messico e a cercare fortuna. Cortez, vecchio amico di Don Francisco, accetta volentieri Pedro tra le sue truppe. Giunto in Messico, Pedro, che non riesce a dimenticare la donna amata lasciata in Spagna, confida a Padre Bartolom\u00e9, il consigliere spirituale della spedizione, ci\u00f2 che \u00e8 avvenuto in Spagna, dove crede di aver ucciso de Silva nel duello. Il prete aveva gi\u00e0 ricevuto dalla Spagna l'ordine di arrestarlo, ma le lacrime e il sincero pentimento di Pedro lo convincono a comminargli una sola penitenza di preghiera per l'anima di de Silva, non essendo i due consapevoli che questi \u00e8 invece sopravvissuto, essendo rimasto solamente ferito. A Villa Rica, Cortez \u00e8 accolto da emissari dell'imperatore Montezuma che, offrendogli doni in oro, lo esortano per\u00f2 a lasciare il Messico. Contro l'opposizione di uno dei suoi capitani, Cortez persuade i suoi uomini a unirsi a lui nel suo piano di conquista e di ricchezza. Catana, innamorata di Pedro, cerca di conquistarlo con l'aiuto del ciarlatano e medico Botello, ma questi cerca di dissuaderla. Alla fine le consegna per\u00f2 un anello magico con cui lei potr\u00e0 far innamorare Pedro.\nDurante una serata, Catana si esibisce danzando, acclamata dagli uomini di Cortez, e Pedro si unisce a lei in un appassionato flamenco. Quando alla fine Pedro la bacia, lei lo respinge credendo che egli sia sotto l'incantesimo dell'anello, ma lui, ormai anch'egli innamorato, la convince del contrario. Cortez e la sua armata proseguono la marcia, addentrandosi nell'interno del Messico e - raggiunta la citt\u00e0 di Cempoala - vengono ricevuti da un'altra delegazione azteca che consegna loro un tesoro in gioielli e gemme. Cortez pone Pedro a guardia del tesoro, ma questi si assenta per correre a calmare Juan che, ubriaco, minaccia di fare una strage. Quando torna, il tesoro \u00e8 sparito e Cortez lo accusa del furto, dandogli un ultimatum di 24 ore per ritrovare i gioielli. Pedro, sulle tracce dei ladri, scopre un complotto ordito dagli oppositori di Cortez che incitano ad un ammutinamento. Con l'aiuto di Corio, un marinaio fedele, egli recupera le gemme, ma durante la fuga viene ferito alla testa da un dardo scoccato da una balestra. Cortez, informato dei fatti, si reca da Pedro e lo promuove con il grado di capitano. Quindi, per eliminare ogni tentativo di ammutinamento, ordina di dar fuoco alle navi, determinato con i suoi a rimanere per sempre a vivere in Messico. L'armata arriva quindi a Cholula, dove viene accolta da un'altra delegazione, guidata dal nipote di Montezuma, che esorta la spedizione a lasciare il Messico, pena il suo annientamento.\nQuando Cortez riferisce di non avere pi\u00f9 le navi per tornare in patria, il nipote lo informa che un'altra flotta \u00e8 giunta. Cortez si rende quindi conto che il suo rivale, il governatore di Cuba Velasquez, ha inviato una flotta per usurpare il suo comando. Cortez prende met\u00e0 dei suoi uomini per attaccare Villa Rica, dove si trovano le truppe di Velasquez, lasciando Pedro al comando del resto. Nella battaglia che segue, Cortez torna vittorioso, portando con s\u00e9 rinforzi e Diego de Silva, emissario del re. De Silva, che in Spagna aveva sposato Luisa de Carvajal, \u00e8 l\u00ec per imporre la Santa Hermadad sul Messico. Juan sfida de Silva a duello ma Padre Bartolom\u00e9 ricorda a Pedro il suo voto e Cortez lo ritiene personalmente responsabile per la sicurezza di de Silva. La stessa notte de Silva viene per\u00f2 strangolato e Pedro viene condannato a morte per impiccagione. Poco prima dell'esecuzione, Coatl (il servo azteco salvato da Pedro) confessa a Padre Bartolom\u00e9 di essere stato lui ad uccidere de Silva. Prima che questo sia reso noto, Catana pugnala Pedro nella cella, volendo risparmiare all'amato l'umiliazione di essere impiccato. Fortunatamente Pedro viene solamente ferito, e quindi assolto dall'accusa di omicidio, e con Catana, che intanto gli ha dato un figlio, continua sulla via della conquista del territorio azteco.\nProduzione.\nIl film fu prodotto dalla Twentieth Century Fox Film Corporation. Venne girato in Messico dal 25 novembre 1946 all'aprile 1947 con un budget stimato di 4.500.000 dollari.\nDistribuzione.\nDistribuito dalla Twentieth Century Fox Film Corporation, usc\u00ec nelle sale cinematografiche USA nel gennaio 1948 dopo essere stato presentato in prima a New York e a Los Angeles il 25 dicembre 1947."}
{"id": "2554970", "revid": "1345938", "url": "https://it.wikipedia.org/wiki?curid=2554970", "title": "Lettera di Ignazio agli Smirnesi", "text": "La Lettera di Ignazio agli Smirnesi (nota anche come \"Lettera agli Smirnesi\") fu scritta da Ignazio di Antiochia nel 107-110 e fa parte del \"corpus\" della letteratura subapostolica.\nScopo primario della lettera era quello di contrastare gli insegnamenti del Docetismo, una corrente del Cristianesimo delle origini secondo la quale Ges\u00f9 non si sarebbe effettivamente incarnato, e che a soffrire e morire sulla croce sarebbe stata solo la sua sembianza.\nLa lettera contiene la pi\u00f9 antica attestazione scritta del termine \"Chiesa cattolica\" e una delle prime citazioni del \"Vangelo di Matteo\"."}
{"id": "2554971", "revid": "47767", "url": "https://it.wikipedia.org/wiki?curid=2554971", "title": "Banchetto di Erode (Masolino)", "text": "Il Banchetto di Erode \u00e8 un affresco di Masolino da Panicale nel Battistero di Castiglione Olona. Fa parte delle \"Storie di san Giovanni Battista\", dipinte nel 1435, delle quali \u00e8 uno dei migliori affreschi. Probabilmente parteciparono alla realizzazione anche gli aiutanti di Masolino dell'epoca, Vecchietta e Paolo Schiavo.\nDescrizione.\nLa scena \u00e8 ambientata in una sontuosa architettura rinascimentale, composta su un vertiginoso scorcio centrale secondo le regole della prospettiva lineare centrica. A sinistra, sotto una loggetta architravata aperta, una sorta di architettura ideale umanistica, si svolge il banchetto vero e proprio, con Erode a capotavola e tre ospiti, tra i quali quello accanto a lui potrebbe essere un ritratto del cardinale Branda Castiglioni, committente del ciclo. Davanti ad essi stanno alcuni dignitari in piedi, tra cui due personaggi col mazzocchio, copricapo allora in voga, che ricordano le figure simili nell'affresco della Cappella Brancacci \"Guarigione dello storpio e resurrezione di Tabita\" (1424-1425), anche se qui sono trattate con maggiore realismo e saldezza volumetrica. Sopra la loggetta si trova, oltre un fregio di putti e festoni ripreso dai sarcofagi classici, un'altra loggetta con archi. A destra si trova invece la scena della consegna di Salom\u00e8 a Erodiade della testa di san Giovanni Battista, alla cui vista una fanciulla dai lineamenti finissimi si ritrae spaventata. Questa scena si svolge sotto un lunghissimo portico con colonne ed archi a tutto sesto. Questa loggia rinascimentale va immaginata nel contesto del piccolo paese della provincia lombarda dove venne affrescata, caratterizzato da un'architettura prevalentemente gotica e in mattoni, completamente diversa da quella dipinta.\nSullo sfondo si vede un paesaggio montuoso, dove \u00e8 dipinta, piccola e lontana, la sepoltura del Battista.\nL'opera era anticamente arricchita da decorazioni a rilievo in pastiglia e da dorature, oggi quasi completamente perdute.\nStile.\nL'affresco \u00e8 importante per descrivere il ruolo di mediatore di Masolino tra le dolcezze episodiche del gotico internazionale e le novit\u00e0 del Rinascimento fiorentino, che fuse in uno stile intermedio dove la spazialit\u00e0 \u00e8 nuova, ma l'aristocratica eleganza lineare delle figure \u00e8 ancora legata alla matrice tardogotica. Il suo stile risult\u00f2 pi\u00f9 comprensibile ed assimilabile da parte dei pittori dell'Italia settentrionale, ancora molto legati alla cultura figurativa gotica, rispetto a quello di artisti pi\u00f9 radicali, permettendo la diffusione delle novit\u00e0 oltre i confini della Toscana.\nLe indicazioni spaziali appaiono qui iperbolicamente sottolineate, quasi a evidenziare l'originalit\u00e0 dell'autore rispetto alla cultura lombarda."}
{"id": "2554974", "revid": "344646", "url": "https://it.wikipedia.org/wiki?curid=2554974", "title": "Eviscerata", "text": ""}
{"id": "2554975", "revid": "125635974", "url": "https://it.wikipedia.org/wiki?curid=2554975", "title": "Mario Daverio", "text": "Biografia.\nNacque a Cameri l'11 dicembre 1908, e dopo essersi diplomato geometra a Novara, consegu\u00ec successivamente il brevetto di pilota civile presso la scuola di volo della sua citt\u00e0 natale. Lasciato il lavoro di impiegato presso l'Unione agricoltori di Novara, si arruol\u00f2 nella Regia Aeronautica, frequentando la Scuola di Volo di Caselle e conseguendo il brevetto di pilota militare. Assegnato alla specialit\u00e0 caccia vol\u00f2 a bordo dei biplani Fiat C.R.32 in forza al 53\u00ba Stormo Caccia Terrestre con il grado di Sottotenente pilota.\nAll'entrata in guerra del Regno d'Italia, il 10 giugno del 1940, prest\u00f2 servizio presso la 363\u00aa Squadriglia del 150\u00ba Gruppo C.T, equipaggiata con i caccia Fiat C.R.42 Falco. Combatte sul fronte occidentale, e il 15 giugno partecip\u00f2 al grande attacco contro gli aeroporti francesi di Cannet des Maures e Cuers Pierrefeu, siti in Provenza, portato dai Gruppi Caccia Terrestre 150\u00b0, 18\u00b0 e 23\u00b0. Durante il furibondo combattimento che ne segu\u00ec reclam\u00f2 l'abbattimento in collaborazione di quattro caccia Morane-Saulnier MS.406 nella zona di Cuers Pierrefeu. Per la sua partecipazione a questa azione venne decorato con la Croce di guerra al valor militare.\nNel luglio dello stesso anno venne mandato sull'aeroporto di Graz-Thalerhorf presso la locale \"Stukaschule 2\", dove consegu\u00ec l'abilitazione al pilotaggio dei cacciabombardieri Junkers Ju.87R-2 Stuka in corso di acquisizione da parte della Regia Aeronautica. Trasferito sull'aeroporto di Lecce entr\u00f2 in servizio presso la 239\u00aa Squadriglia \"Picchiatelli\" del 97\u00ba Gruppo Autonomo Bombardamento a Tuffo. Prese parte alla guerra contro la Grecia, dove fu decorato con due Medaglie d'argento al valor militare.\nIl 7 maggio del 1941 la sua squadriglia venne inviata sul campo d'aviazione di Derna, in Africa settentrionale italiana, diventando nel contempo Autonoma.\nL'8 giugno 1941, durante una missione aerea su Tobruk, il suo Ju 87R-2 venne colpito dal fuoco contraereo, ma nonostante il velivolo fosse danneggiato, egli continu\u00f2 il bombardamento del nemico sino a che il suo aereo fin\u00ec in fiamme. Dopo aver sganciato le bombe l'aereo precipit\u00f2 al suolo incendiandosi, ed egli venne dato per disperso. Dei nove velivoli che parteciparono a quella missione solo due rimasero illesi. Per il suo sacrificio fu decorato con una terza Medaglia d'argento, e nel 1942 ricevette la Croce di ferro tedesca di 2\u00aa classe alla memoria.\nNel 2004 il Comune di Cameri gli ha intitolato un viale cittadino, ed a lui \u00e8 intitolata la locale sezione dell'Associazione Arma Aeronautica."}
{"id": "2554984", "revid": "1784938", "url": "https://it.wikipedia.org/wiki?curid=2554984", "title": "Suzanne Curchod", "text": "Biografia.\nFiglia di un pastore del Vaud, ricevette un'educazione protestante solida e completa. Rimasta in strettezze economiche, nel 1764 spos\u00f2 il finanziere svizzero Jacques Necker, che divenne nel 1777 ministro delle finanze di Luigi XVI. Dalla loro unione nacque la figlia Germaine, la futura e famosa Madame de Sta\u00ebl. \nIl salotto parigino di Suzanne Necker fu l'ultimo dell\"Ancien R\u00e9gime\" e svolse una funzione molto importante per favorire le ambizioni politiche di Jacques Necker: in esso si discuteva di letteratura, ma anche di politica. Lo frequentarono Jean-Fran\u00e7ois Marmontel, La Harpe, Buffon, Grimm, Mably, l'abate Raynal, Bernardin de Saint-Pierre e i collaboratori dell\"Encyclop\u00e9die\", Diderot e d'Alembert, oltre a Madame Geoffrin, a Madame du Deffand e agli amici svizzeri ai quali i Necker rimasero sempre legati.\nNecker considerava disdicevole che una donna coltivasse la letteratura e cos\u00ec Suzanne lasci\u00f2 pochi scritti: una \"M\u00e9moire sur l'Etablissement des hospices\" nel 1786 e le \"R\u00e9flexions sur le divorce\" nel 1794. Ella ebbe per\u00f2 cura di dare alla figlia la migliore istruzione della quale Germaine si avvarr\u00e0 per il suo brillante talento di scrittrice.\nFond\u00f2 a Parigi, nel 1778, un ospedale che ancora oggi esiste e porta il suo nome. Dopo la caduta del ministero del marito, entrambi si ritirarono in Svizzera nel loro castello di Coppet.\nSecondo alcuni studiosi tenne una corrispondenza con il giovane Robespierre negli anni precedenti alla rivoluzione francese."}
{"id": "2554985", "revid": "287204", "url": "https://it.wikipedia.org/wiki?curid=2554985", "title": "Juniperus nana", "text": "Lo Juniperus nana Willd. (Juniperus communis subsp. nana) \u00e8 un arbusto appartenente alla famiglia delle Cupressaceae.\nIl ginepro nano \u00e8 un tipo di ginepro eurasiatico e lo si trova tra i 1500 e i 2500\u00a0m di altitudine.\nViene anche coltivata a scopo ornamentale per il suo portamento strisciante e tappezzante e il profumo pungente e gradevole."}
{"id": "2554988", "revid": "1924342", "url": "https://it.wikipedia.org/wiki?curid=2554988", "title": "Brezovica (Kosovo)", "text": "Brezovica (; ) \u00e8 un villaggio situato nel comune di \u0160trpce, nel sud del Kosovo, sede di una stazione sciistica. Etnicamente Brezovica \u00e8 una enclave a maggioranza serba in territorio kosovaro.\nLa stazione, situata nel territorio del Parco Nazionale dei Monti \u0160ar, e creata nel 1983, \u00e8 la pi\u00f9 importante e famosa nel territorio del Kosovo.\nA gennaio 2008 \u00e8 iniziata una procedura per la privatizzazione della stazione, con l'obiettivo di attirare investitori e promuoverne l'ammodernamento."}
{"id": "2554989", "revid": "7", "url": "https://it.wikipedia.org/wiki?curid=2554989", "title": "Il giorno in cui mor\u00ec la musica", "text": ""}
{"id": "2554990", "revid": "1654832", "url": "https://it.wikipedia.org/wiki?curid=2554990", "title": "Heinrich Sutermeister", "text": "Sutermeister \u00e8 stato allievo di Hans Pfitzner e Carl Orff ed \u00e8 stato professore al Conservatorio di Hannover (1963-75). Il suo lavoro, in stile neoclassico, comprende opere sinfoniche, religiose e teatrali (Romeo e Giulietta, 1940, L'isola incantata, 1942, \"Madame Bovary\", 1967 con Anneliese Rothenberger all'Opernhaus Z\u00fcrich)."}
{"id": "2554991", "revid": "1442080", "url": "https://it.wikipedia.org/wiki?curid=2554991", "title": "Tennis Channel Open 1993 - Singolare", "text": "Il singolare del Tennis Channel Open 1993 \u00e8 stato un torneo di tennis facente parte dell'ATP Tour.\nAndre Agassi ha battuto in finale Marcos Ondruska 6-2, 3-6, 6-3."}
{"id": "2554996", "revid": "1305772", "url": "https://it.wikipedia.org/wiki?curid=2554996", "title": "Sutermeister", "text": ""}
{"id": "2555003", "revid": "775372", "url": "https://it.wikipedia.org/wiki?curid=2555003", "title": "Apolinario Mabini", "text": "\u00c8 stato il 1\u00ba Primo ministro delle Filippine, carica che occup\u00f2 dal 23 gennaio al 7 maggio 1899. Fu inoltre l'autore della costituzione della prima Repubblica delle Filippine."}
{"id": "2555019", "revid": "228587", "url": "https://it.wikipedia.org/wiki?curid=2555019", "title": "Anello Hans Reinhart", "text": "L'Anello Hans Reinhart (in tedesco: \"Hans-Reinhart-Ring\"; in francese: \"Anneau Hans-Reinhart\"; in romancio: \"An\u00e8 da Hans Reinhart\") \u00e8 un prestigioso premio teatrale della Svizzera.\nIntitolato al poeta Hans Reinhart (1880-1963), l'anello viene conferito ad illustri personalit\u00e0 svizzere che si sono distinte nel mondo del teatro. Il premio \u00e8 stato istituito nel 1957 dalla Societ\u00e0 Svizzera di Studi Teatrali (in tedesco: \"Schweizerische Gesellschaft f\u00fcr Theaterkultur\"; in francese: \"Soci\u00e9t\u00e9 Suisse du Th\u00e9\u00e2tre\"; in romancio: \"Societad Svizra per Cultura da Teater\"). A differenza dell'Iffland-Ring, ogni anno il vincitore viene premiato con un nuovo anello."}
{"id": "2555020", "revid": "536103", "url": "https://it.wikipedia.org/wiki?curid=2555020", "title": "Goo Goo Dolls (album)", "text": "Goo Goo Dolls \u00e8 l'omonimo album di esordio del gruppo rock statunitense Goo Goo Dolls, pubblicato nel 1987.\nIl disco.\nIl disco, conosciuto anche come \"First Release\", \u00e8 caratterizzato da tracce dal ritmo molto veloce e di breve durata. Sono presenti due cover: Sunshine of Your Love dei Cream e (Don't Fear) The Reaper dei Blue \u00d6yster Cult. In questo primo disco tutte le tracce sono cantate da Robby Takac che originariamente era l'unico cantante del gruppo."}
{"id": "2555021", "revid": "287204", "url": "https://it.wikipedia.org/wiki?curid=2555021", "title": "Newsweek Champions Cup and the Matrix Essentials Evert Cup 1993", "text": "Il Newsweek Champions Cup and the and the Matrix Essentials Evert Cup 1993 \u00e8 stato un torneo di tennis giocato sul cemento. \n\u00c8 stata la 17\u00aa edizione del Torneo di Indian Wells, che fa parte della categoria ATP Super 9 nell'ambito dell'ATP Tour 1993, \ne della Tier II nell'ambito del WTA Tour 1993. \nSia il torneo maschile che quello femminile si sono giocati all'Indian Wells Tennis Garden di Indian Wells in California, \ndall'1 al 7 marzo 1993.\nCampioni.\nSingolare maschile.\n Jim Courier ha battuto in finale Wayne Ferreira, 6-3, 6-3, 6-1\nSingolare femminile.\n Mary Joe Fern\u00e1ndez ha battuto in finale Amanda Coetzer, 3-6, 6-1, 7-6(6)\nDoppio maschile.\n Guy Forget / Henri Leconte hanno battuto in finale Boris Becker / Eric Jelen, 5-7, 7-6, 7-5\nDoppio femminile.\n Rennae Stubbs / Helena Sukov\u00e1 hanno battuto in finale Ann Grossman / Patricia Hy, 6-3, 6-4"}
{"id": "2555033", "revid": "122922514", "url": "https://it.wikipedia.org/wiki?curid=2555033", "title": "Festival des 3 Continents", "text": "Il Festival des 3 Continents \u00e8 un festival cinematografico dedicato al cinema di Africa, America Latina e Asia, che si svolge ogni anno nel mese di novembre nella citt\u00e0 di Nantes, a partire dal 1979. \u00c8 caratterizzato dalla passione e dalla curiosit\u00e0, dal gusto per la scoperta e per l'incontro, dall'amore per i film del Sud e dalla volont\u00e0 di aiutarli (\u00abla passion et la curiosit\u00e9, le go\u00fbt de la d\u00e9couverte et des rencontres, l'amour des films du Sud et la volont\u00e9 de les servir\u00bb).\nIl festival presenta una sezione competitiva, i cui premi principali sono la Mongolfiera d'oro (\"Montgolfi\u00e8re d'or\") e la Mongolfiera d'argento (\"Montgolfi\u00e8re d'argent\"), proiezioni speciali fuori concorso, omaggi e retrospettive dedicate a singoli autori o cinematografie nazionali.\nL'associazione Les 3 Continents non si limita a organizzare il festival: \nOmaggi.\nNelle varie edizioni del festival sono stati omaggiati, con retrospettive, \"carte bianche\" e integrali, i seguenti autori:"}
{"id": "2555034", "revid": "339392", "url": "https://it.wikipedia.org/wiki?curid=2555034", "title": "Lingua chanti", "text": ""}
{"id": "2555041", "revid": "1605525", "url": "https://it.wikipedia.org/wiki?curid=2555041", "title": "John P. Marquand", "text": "Biografia.\nFrequent\u00f2 il liceo a Newburyport (Massachusetts) e si laure\u00f2 all'Universit\u00e0 Harvard. Dopo la laurea cominci\u00f2 a lavorare come giornalista. Nel 1925 pubblic\u00f2 il suo primo libro, \"Lord Timothy Dexter \", iniziando la sua carriera di scrittore. John Marquand divenne popolare con una serie di romanzi che avevano come protagonista un agente segreto giapponese, \"Mr. Moto\"; furono scritti fra il 1935 e il 1957, il primo dei quali per \"The Saturday Evening Post\" ed ispirarono otto film in cui il personaggio di \"Mr. Moto\" divent\u00f2 un \"detective\" e fu interpretato dall'attore Peter Lorre. In seguito Marquand scrisse altri romanzi che costitu\u00ecrono il soggetto di pellicole. Mor\u00ec nel sonno a causa di un infarto all'et\u00e0 di 66 anni.\nVita privata.\nNel 1922 spos\u00f2 Christina Sedgwick da cui ebbe un figlio e una figlia e dalla quale divorzi\u00f2 nel 1935. Nel 1936 si rispos\u00f2 con Adelaide Ferry Hooker con cui ebbe altri tre figli e dalla quale divorzi\u00f2 nel 1958.\nRiconoscimenti.\n1938 - Premio Pulitzer per il romanzo \"Il fu George Apley\" (\"The Late George Apley\")"}
{"id": "2555048", "revid": "1573940", "url": "https://it.wikipedia.org/wiki?curid=2555048", "title": "Bungarus fasciatus", "text": "Il bungaro o krait fasciato (\"Bungarus fasciatus\" ) \u00e8 un serpente della famiglia Elapidae\nOfide dalle dimensioni piuttosto grandi ( 1.6 - 2.3 metri ), facilmente riconoscibile dal caratteristico disegno a bande gialle su sfondo nero. La forma del corpo di questo serpente \u00e8 piuttosto insolita, poich\u00e9 invece di essere cilindrica risulta leggermente a sezione triangolare, con una spina dorsale leggermente rialzata.\nMolto comune in tutto il suo areale ( India nord-orientale, Indocina, Penisola di Malacca, Malaysia ), proprio come il bungaro comune \u00e8 un serpente attivo durante le ore notturne e si nutre principalmente di altri serpenti, anche se all'occorrenza preda anche piccoli sauri e pesci.\nDotato di un potente veleno neurotossico, di norma ha un temperamento schivo, timido e poco mordace: se molestato e impossibilitato alla fuga, il pi\u00f9 delle volte tende a nascondere la testa tra le spire senza tentare di mordere. Di notte per\u00f2 si attiva e comincia a cacciare, anche il temperamento \u00e8 pi\u00f9 aggressivo e vi sono maggiori probabilit\u00e0 che l'animale morda.\nQuesto serpente divenne famoso durante la guerra del Vietnam dove venne chiamato \"two-step snake\" (serpente dei due passi), per indicare che dopo un suo morso lascia pochissimo tempo al malcapitato prima che questi muoia; ovviamente si tratta di un'esagerazione anche se tuttavia il veleno di questo serpente pu\u00f2 uccidere molto velocemente (anche meno di un'ora).\nOvoviviparo, depone dalle 6 alle 12 uova."}
{"id": "2555050", "revid": "1573940", "url": "https://it.wikipedia.org/wiki?curid=2555050", "title": "Bungarus caeruleus", "text": "Il bungaro comune o krait comune (\"Bungarus caeruleus\" ()) \u00e8 un serpente della famiglia Elapidae.\nDi dimensioni tra 0.8 e 1.7 metri, con squame grandi e dal disegno consistente in bande bianche su sfondo blu-nero lucido. Distribuito lungo un ampio territorio (dal Pakistan allo Sri Lanka), \u00e8 attivo prevalentemente durante le ore notturne, durante le quali caccia mammiferi e rettili di piccola taglia, nonch\u00e9 altri serpenti, mentre durante il giorno \u00e8 solito nascondersi nei termitai o in grotte sotterranee. \nSi tratta di serpenti poco aggressivi e schivi, che tuttavia se molestati possono inoculare un veleno estremamente tossico. Tale veleno \u00e8 ad azione neuro-tossica e di norma paralizza i centri nervosi e respiratori principali, pu\u00f2 causare la morte in poche ore.\nDepongono dalle 8 alle 12 uova per nidiata.\nGeneralmente docile di giorno, pu\u00f2 diventare aggressivo e mordace di notte."}
{"id": "2555051", "revid": "1793900", "url": "https://it.wikipedia.org/wiki?curid=2555051", "title": "Vallnord", "text": "Vallnord \u00e8 una stazione sciistica del principato di Andorra, nel massiccio dei Pirenei. Vallnord pu\u00f2 accogliere fino a 48.210 persone all'ora. Ha 66 piste che, in totale, sono lunghe circa 89\u00a0km tra cui: 7 piste nere, 27 rosse, 22 azzurre e 10 verdi. L'altitudine va da 1.950 a 2.560 m s.l.m.\nStoria.\nFu creata nel 1973 da Josep Serra ma per motivi finanziari fu ceduta alla Parrocchia di La Massana. Nel 1983, un'iniziativa pubblica diede alla luce le piste di Pal e Ordino-Arcal\u00eds. Josep Serra \u00e8 quindi il primo a pubblicizzare la propria stazione, che attira le scuole e soprattutto i turisti inglesi ed irlandesi."}
{"id": "2555056", "revid": "155634", "url": "https://it.wikipedia.org/wiki?curid=2555056", "title": "Newsweek Champions Cup and the Matrix Essentials Evert Cup 1993 - Singolare maschile", "text": "Il singolare del Newsweek Champions Cup and the Matrix Essentials Evert Cup 1993 \u00e8 stato un torneo di tennis facente parte dell'ATP Tour.\nMichael Chang era il detentore del titolo ma \u00e8 stato battuto in semifinale contro Jim Courier.\nCourier ha battuto in finale 6\u20133, 6\u20133, 6\u20131 Wayne Ferreira.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2555058", "revid": "56620", "url": "https://it.wikipedia.org/wiki?curid=2555058", "title": "Antonio Trapani Lombardo", "text": "Biografia.\nNato a Gallico, proprietario terriero. Laureato in giurisprudenza con il massimo dei voti nell'anno accademico 1897-1898, a soli ventun'anni fu eletto consigliere comunale e successivamente sindaco del Comune di Gallico, rendendosi promotore del \"Piano regolatore per la cittadina di Gallico\". Nel 1901, a venticinque anni, fu eletto consigliere comunale e poi assessore del Comune di Reggio Calabria e negli anni seguenti consigliere provinciale con l'incarico di vicepresidente della deputazione stessa. Fu presidente della Societ\u00e0 elettrica della Calabria prima e poi della Societ\u00e0 tranviaria di Reggio e commissario della Camera di commercio di Reggio Calabria.\nNel 1929 fu eletto deputato al Parlamento del Regno con il PNF (XXVIII legislatura del Regno d'Italia), e conferm\u00f2 il proprio seggio anche nella legislatura successiva, nel 1934. Presidente di varie commissioni parlamentari, discusse molti disegni di legge riguardanti soprattutto problemi di carattere agricolo. Nel 1939 divenne consigliere nazionale della Camera dei Fasci e delle Corporazioni. Nel febbraio 1943 venne nominato senatore del Regno d'Italia e fu dichiarato decaduto nel dicembre 1944."}
{"id": "2555064", "revid": "84184", "url": "https://it.wikipedia.org/wiki?curid=2555064", "title": "Facci", "text": "Il cognome Facci pu\u00f2 riferirsi alle seguenti persone:"}
{"id": "2555070", "revid": "287204", "url": "https://it.wikipedia.org/wiki?curid=2555070", "title": "Bizzarri", "text": ""}
{"id": "2555076", "revid": "278830", "url": "https://it.wikipedia.org/wiki?curid=2555076", "title": "Barionice", "text": ""}
{"id": "2555081", "revid": "486946", "url": "https://it.wikipedia.org/wiki?curid=2555081", "title": "Khanty-Mansi", "text": ""}
{"id": "2555086", "revid": "110157", "url": "https://it.wikipedia.org/wiki?curid=2555086", "title": "Bicocca di San Giacomo", "text": "Bicocca di San Giacomo \u00e8 una poesia di Giosu\u00e8 Carducci, l'ottava nella raccolta \"Rime e ritmi\". L'epigrafe in fine di brano data il componimento \"settembre 1891\".\nLa poesia descrive la battaglia che ebbe luogo a San Michele Mondov\u00ec nell'aprile del 1796 durante la campagna napoleonica in Italia, e prende titolo dalla Bicocca di San Giacomo, una cappella posta su un'altura nel territorio di San Michele Mondov\u00ec, sulla quale le batterie di artiglieria piemontese furono disposte per contrastare l'avanzata francese.\nLa poesia si stende per quaranta strofi saffiche (formate da tre endecasillabi e un quinario) in un affresco che a partire dal breve spunto paesaggistico iniziale e nella descrizione della battaglia si amplia in salti nel passato e in profezie del secolo successivo, in un elogio dell'ardore patriottico dei Piemontesi contro i vari nemici che la storia ha fatto loro incrociare. Nella immaginosa retorica del Carducci la battaglia avvenuta presso le rive del torrente Corsaglia prefigura poi l'eroismo di tante imprese risorgimentali, che a cavallo tra Ottocento e Novecento costituivano la mitologia identitaria dell'Italia recentemente unita."}
{"id": "2555096", "revid": "407378", "url": "https://it.wikipedia.org/wiki?curid=2555096", "title": "Famiglia Cignoli", "text": ""}
{"id": "2555097", "revid": "339392", "url": "https://it.wikipedia.org/wiki?curid=2555097", "title": "Aermacchi M-346", "text": ""}
{"id": "2555100", "revid": "287204", "url": "https://it.wikipedia.org/wiki?curid=2555100", "title": "Lipton Championships 1993", "text": "Il Miami Masters 1993 (conosciuto anche come \"Lipton Championships\",per motivi di sponsorizzazione)\n\u00e8 stato un torneo di tennis giocato sulla cemento.\n\u00c8 stata la 9\u00aa edizione del Miami Masters, che fa parte della categoria ATP Super 9 nell'ambito dell'ATP Tour 1993,\ne della Tier I nell'ambito del WTA Tour 1993.\nSia il torneo maschile che quello femminile si sono giocati al Tennis Center at Crandon Park di Key Biscayne in Florida,\ndall8 al 22 marzo 1993.\nCampioni.\nSingolare maschile.\n Pete Sampras ha battuto in finale MaliVai Washington, 6-3, 6-2\nSingolare femminile.\n Arantxa S\u00e1nchez Vicario ha battuto in finale Steffi Graf, 6-4, 3-6, 6-3\nDoppio maschile.\n Richard Krajicek / Jan Siemerink hanno battuto in finale Patrick McEnroe / Jonathan Stark, 6-7, 6-4, 7-6\nDoppio femminile.\n Jana Novotn\u00e1 / Larisa Neiland hanno battuto in finale Jill Hetherington / Kathy Rinaldi, 6-2, 7-5"}
{"id": "2555111", "revid": "1632387", "url": "https://it.wikipedia.org/wiki?curid=2555111", "title": "Area contigua della Stura di Lanzo", "text": "L'area contigua della Stura di Lanzo \u00e8 un'area naturale protetta, pi\u00f9 precisamente un'area contigua, situata allo sbocco delle Valli di Lanzo nella Citt\u00e0 metropolitana di Torino, in Piemonte.\nCoinvolge i comuni di Balangero, Cafasse, Lanzo Torinese, Mathi, Nole, Villanova Canavese ed \u00e8 stata istituita sul territorio della ex-Zona di Salvaguardia della Stura di Lanzo.\nLa sua gestione \u00e8 curata dall'Ente di gestione delle aree protette dei Parchi Reali ed \u00e8 inclusa nel Sito di interesse comunitario e nella zona speciale di conservazione \"Stura di Lanzo\" (cod. IT1110014).\nTerritorio.\nLa sua istituzione \u00e8 stata motivata da tre principali finalit\u00e0, cos\u00ec elencate nella legge istitutiva:\nLa zona di salvaguardia tutela per\u00f2 anche la \"Foresta fossile\", la principale emergenza geologica dell'area.\nFlora.\nSulle rive della Stura sono presenti alcune delle poche porzioni residue del bosco planiziale che cresceva lungo il torrente prima che le modifiche dell'ambiente legate all'antropizzazione della zona ne limitassero moltissimo l'estensione.\nLe varie zone umide che punteggiano l'area ospitano ecosistemi palustri diventati anch'essi piuttosto rari nei dintorni; tra le specie vegetali caratteristiche si possono ricordare quelle appartenenti ai generi \"Cyperus\", \"Carex\", \"Potamogeton\" e \"Typha\".\nInteressante anche la presenza di una felce molto rara in Piemonte, \"Matteuccia struthiopteris\".\nFauna.\nIl torrente ospita varie specie animali tra cui l'ormai molto raro gambero d'acqua dolce.\nNell'area sono state inoltre segnalate pi\u00f9 di cento diverse specie di uccelli tra i quali rapaci come la poiana e il falco pescatore e uccelli acquatici quali l'oca selvatica e la folaga.\nGeologia.\nDurante il proprio tragitto la Stura costruisce e modifica il suo alveo, erodendo le rocce cristalline periferiche del Massiccio del Gran Paradiso, le rocce verdi della Zona Piemontese e le ofioliti del Massiccio Ultrabasico di Lanzo (Peridotiti, Serpentiniti, Gabbri).\nOltre lo sbocco vallivo, durante l'impetuosa corsa verso il Po, il torrente depone metri e metri di alluvioni grossolane: rocce e ciottoli di svariatissime dimensioni e tipologie, ghiaie, sabbie e lembi dei sottostanti limi. Questi materiali possono raggiungere uno spessore di 40/50 metri.\nNegli anni le frequenti e violente piene a cui \u00e8 soggetta la Stura di Lanzo, hanno operato, nel tratto in questione, una intensa erosione dei depositi torrentizi quaternari, portando allo scoperto ampi affioramenti di argille ricchi di resti vegetali \"fossili\", risalenti al Pliocene (circa 5 - 2 milioni di anni fa).\nI depositi affioranti sono prevalentemente limoso-sabbiosi e hanno colore bruno - giallastro - rossiccio quando sono ossidati (\"arrugginiti\"), mentre appaiono grigio-verdastri laddove l'ossigeno non \u00e8 arrivato ad alterarli. Nel primo caso si interpretano come riempimenti di antichi canali di deflusso di un corso d'acqua nei pressi dello sbocco nel golfo padano, nel secondo come i resti del paleosuolo sul quale cresceva la foresta.\nLa foresta fossile.\nUna ricca e lussureggiante fascia verde pedemontana correva da Sud verso Nord allargandosi verso la pianura e in mezzo a quella distesa arborea si stagliavano i giganteschi alberi di Glyptostrobus, oggi scomparsi dai boschi italiani.\nLa Stura non esisteva ancora come torrente a s\u00e9 con un proprio alveo, ma al suo posto vi erano innumerevoli corsi d'acqua, piccoli e medi, che scorrevano tra gli alberi e gli arbusti delle foreste, formando laghetti e stagni e depositando sabbie, quando i rii erano meno tranquilli; argille e limi dove le correnti erano pi\u00f9 calme come nei bacini lacustri.\nIntanto, in seguito ad eventi accidentali o al normale susseguirsi dei cicli vitali, si avvicendavano le morti dei grandi alberi e degli arbusti di quei boschi, i quali prima o poi cadevano, in parte al suolo e in parte all'interno degli specchi d'acqua, dove, in breve tempo, i sedimenti terrigeni li avrebbero sepolti preservandoli dalla decomposizione. I processi di conservazione di questi materiali vegetali sono praticamente simili a quelli che si verificano nelle torbiere.\nLe argille, essendo sedimenti impermeabili all'aria, ricoprirono velocemente i vegetali (e gli eventuali organismi animali morti) creando un ambiente di seppellimento anaerobico, ostico a batteri e a microrganismi, con l'effetto di interrompere ed impedire i naturali processi di decomposizione.\nIl legname seppellito non sub\u00ec, quindi, il normale decadimento biologico; non venne, cio\u00e8, come pi\u00f9 spesso accade, trasformato in humus, ma rimase perfettamente conservato per tempi lunghissimi in una sorta di mummificazione naturale.\nDurante il seppellimento il copioso materiale ligneo rimase sempre in un ambiente umido dove, per via di trasformazioni chimiche, i tronchi, le radici e i ceppi assunsero superficialmente una colorazione bruno-nerastra, carboniosa, mentre quelli pi\u00f9 leggeri, come le foglie, andarono spesso incontro a una totale ossidazione e presero quindi una tinta marrone-rossiccia.\nCeppi di cospicue dimensioni, grazie all'azione erosiva di varie piene durante le quali la Stura si \u00e8 scavato una specie di canyon profondo 7/8 metri circa, sono oggi particolarmente visibili. Attualmente i resti fossili pi\u00f9 significativi si trovano nel comune di Nole, al confine con Ciri\u00e9, osservabili sia in riva destra che in riva sinistra. \nSi vedevano un tempo spessi livelli di legno fossile nerastro al di sopra e in mezzo agli strati argillosi e numerosi ceppi, principalmente di \"Glyptostrobus\", sino a 2/3 metri di diametro che spuntano dai depositi di lignite o dai sedimenti argilloso-limosi, nei quali affondano ancora le loro vetuste radici. Attualmente (2012) i resti sono solo parzialmente visibili.\nLe limpide, azzurre acque del torrente scorrendo in questo preistorico ambiente danno luogo, a tratti, a cascatelle. Tutto questo \u00e8 effimero e durer\u00e0 soltanto fino alla prossima piena della Stura, quando le occorrenze attualmente visibili saranno sconvolte o comunque modificate.\nI vegetali sono perfettamente conservati in tutte le loro caratteristiche. Contengono una grande percentuale di acqua, fatto fondamentale per una loro integra conservazione; infatti se vengono fatti asciugare e non si proteggono con adeguate sostanze si frantumano inesorabilmente.\nAl taglio i materiali pi\u00f9 spessi danno il classico odore di legno segato e nel fuoco il profumo \u00e8 quello tipico pi\u00f9 una leggera tonalit\u00e0 carboniosa. Gli strati sedimentari dove il legname \u00e8 in maggiore quantit\u00e0 sono quelli argillosi grigio-verdastri.\nQuesto si spiega forse con il fatto che questi sedimenti fini hanno fatto parte di stagni e laghetti, dove gli agenti di deposito, cio\u00e8 le acque, erano molto tranquille e dove le piante si accumulavano in maggior quantit\u00e0 venendo poco alla volta sepolte. Il silt sabbioso e la sabbia, invece, sono indice di corsi d'acqua pi\u00f9 veloci, in grado di disperdere pi\u00f9 facilmente i materiali.\nBibliografia.\nLa foresta fossile del torrente Stura di Lanzo, I quaderni de La Mandria 1, 2005."}
{"id": "2555118", "revid": "287204", "url": "https://it.wikipedia.org/wiki?curid=2555118", "title": "Antonio Ferrigno", "text": "Biografia.\nFrequent\u00f2 lo studio di Giacomo Di Chirico, dal quale ebbe i primi rudimenti dell'arte. Diplomatosi all'Accademia di Belle Arti di Napoli, si trasfer\u00ec in Brasile nel 1893, ove Ferrigno rimase per dodici anni: visse a Rio de Janeiro e a San Paolo, dove venne soprannominato \"il pittore del caff\u00e8\", e riusc\u00ec ad arricchirsi.\nNel 1905 tenne un'ultima mostra oltreoceano, per poi ripartire e stabilirsi definitivamente a Salerno.\nLe sue opere brasiliane erano incentrate attorno al tema del caff\u00e8: Ferrigno frequent\u00f2 il mondo dei \"fazenderos\", i ricchi proprietari terrieri locali, e dipinse spesso opere su commissione per conto di questi signorotti benestanti. Questi quadri furono esposti a Parigi nel 1900, ed ebbero visibilit\u00e0 in numerose mostre ed esposizioni internazionali dedicate alla bevanda scura che stava guadagnando diffusione sul continente europeo.\nOltre al valore artistico, le opere brasiliane di Ferrigno sono rilevanti per il loro aspetto documentario, poich\u00e9 mostrano nel dettaglio la vita delle piantagioni di caff\u00e8 brasiliane all'indomani dell'abolizione della schiavit\u00f9 (1888), in un periodo in cui gran parte della forza lavoro era composta da emigranti italiani, principalmente veneti.\nI dipinti mostrano con molti dettagli le fasi della coltivazione, raccolta e preparazione dei chicchi di caff\u00e8, il loro trasporto via ferrovia.\nTra il 1900 e il 1904 Ferrigno si spost\u00f2 nell'entroterra dello Stato di San Paolo, vivendo ospite delle piantagioni di Vict\u00f3ria e Santa Gertrudes.\nLa piantagione di Santa Gertrudes era un insediamento modello, dotato di luce elettrica e telefono, due elementi che compariranno in alcune opere realizzate in questo periodo. \nLo stile di Ferrigno si rif\u00e0 a quello delle sue terre di origine, e subisce l'influsso delle tecniche compositive e coloristiche dei Costaioli della Scuola di Maiori. Come altri europei trasferitisi in Sud America, Ferrigno acquis\u00ec un particolare gusto per i colori della natura, che rimase una sua cifra stilistica anche al ritorno in patria e caratterizza anche le opere degli anni venti, in particolare le tele dedicate ai rigogliosi giardini di Villa Rufolo di Ravello.\nL'opera di Ferrigno \u00e8 stata oggetto di una retrospettiva tenutasi nel 2005, al centenario del trasferimento in Italia, presso la Pinacoteca do Estado de S\u00e3o Paulo."}
{"id": "2555119", "revid": "61051", "url": "https://it.wikipedia.org/wiki?curid=2555119", "title": "SIA 7B", "text": ""}
{"id": "2555121", "revid": "1605525", "url": "https://it.wikipedia.org/wiki?curid=2555121", "title": "Pierre Villiers", "text": "Biografia.\nCapitano dei dragoni, autore di commedie, di drammi, di versi, fu anche giornalista: suoi furono i giornali \"Les Rapsodistes au salon, ou les Tableaux en vaudevilles\" (1795-1796), \"Rapsodies du jour, ou S\u00e9ances des deux conseils en vaudevilles\" (1796-1800), \"Le Chant du coq, ou le Nouveau R\u00e9veil du peuple\", \"Le Chiffonnier, ou le Panier aux \u00e9pigrammes\", \"La Lyre d'Anacr\u00e9on\" (1810-1811) e \"La Mac\u00e9doine \u00e0 la Rumfort, journal de litt\u00e9rature et de bienfaisance\".\nNel 1790, secondo quanto egli afferma nei \"Souvenirs d'un d\u00e9port\u00e9\", pubblicati nel 1802, per sette mesi fu segretario di Maximilien de Robespierre, allora abitante in rue de Saintonge, nel quartiere parigino del Marais, e coabitante con lui, secondo quanto Charlotte de Robespierre sostiene nelle sue \"Memorie\".\nEgli era tuttavia realista, e il 10 agosto 1792 fu ferito durante la difesa delle Tuileries. Con il colpo di stato del Direttorio nel settembre 1797, fu condannato alla deportazione ma riusc\u00ec a fuggire, e riapparve in pubblico nel novembre del 1799, dopo il colpo di Stato di Napoleone del 18 brumaio dedicandosi alla letteratura.\nCavaliere della Legion d'onore, fu anche cavaliere dell'Ordine di San Luigi, nel 1822."}
{"id": "2555127", "revid": "933835", "url": "https://it.wikipedia.org/wiki?curid=2555127", "title": "Manieri", "text": ""}
{"id": "2555130", "revid": "26453433", "url": "https://it.wikipedia.org/wiki?curid=2555130", "title": "Vescovo di Aosta", "text": ""}
{"id": "2555133", "revid": "107609842", "url": "https://it.wikipedia.org/wiki?curid=2555133", "title": "Liber de causis", "text": "Il Liber de causis (titolo originale: \"Kit\u0101b ul-\u012b\u1e0d\u0101\u1e25 li-Aris\u0163\u016b\u0163\u0101lis fi'l-khayri'l-ma\u1e25d\", \"Il libro della spiegazione di Aristotele del puro dio\") \u00e8 un elenco di proposizioni a carattere filosofico e teologico, realizzato nel circolo filosofico di al-Kindi intorno alla met\u00e0 del IX secolo.\nNoto all'Occidente latino con questo titolo, grazie alla traduzione fattane da Gerardo da Cremona nel 1180, fu a lungo erroneamente attribuito ad Aristotele, fino a che Tommaso d'Aquino ne contest\u00f2 l'attribuzione.\nDopo la chiusura delle scuole filosofiche di Atene nel 529, il pensiero di Aristotele venne in parte trascurato dall'occidente latino, ma venne conservato nei monasteri grazie ai monaci ed in Mesopotamia e Siria grazie all'opera di traduzione delle sue opere dal greco in arabo per lo pi\u00f9 per opera dei cristiani nestoriani. I compilatori siriani e persiani per\u00f2 inserirono nel catalogo delle opere di Aristotele due opere apocrife di stampo neoplatonico, il \"Liber de causis\" e \"La teologia di Aristotele\", tratto dalle \"Enneadi\" di Plotino. Citato per la prima volta da Alano di Lilla, fu considerato opera di Aristotele fino al 1268, quando Guglielmo di Moerbeke tradusse l'\"Elementatio Theologica\" di Proclo, e si scopr\u00ec esserne questa la fonte immediata (Plotino ne era invece la fonte remota).\nTratta dell'ordine gerarchico delle cause, a partire dalla prima, anteriore all'eternit\u00e0, all'essere stesso e, di conseguenza, all'intelligibile. La causa prima risulta dunque indefinibile, ma la si pu\u00f2 chiamare Bene, o Uno. Tutto ci\u00f2 che non \u00e8 Bene/Uno \u00e8 molteplice: la prima di queste cose create \u00e8 l'essere, seguito da un'Intelligenza pura, che \u00e8 piena di forme intelligibili. Ogni anima che ne discende possiede dunque naturalmente in s\u00e9 i sensibili, poich\u00e9 \u00e8 piena delle loro forme.\nL'impianto emanatista rimanda scopertamente al neoplatonismo, in particolare a Plotino."}
{"id": "2555137", "revid": "767487", "url": "https://it.wikipedia.org/wiki?curid=2555137", "title": "Grand Prix Hassan II 1993", "text": "Il Grand Prix Hassan II 1993 \u00e8 stato un torneo di tennis giocato sulla terra rossa.\n\u00c8 stata la 9\u00aa edizione del Grand Prix Hassan II,\nche fa parte della categoria World Series nell'ambito dell'ATP Tour 1993.\nSi \u00e8 giocato al Complexe Al Amal di Casablanca in Marocco, dal 15 al 22 marzo 1993.\nCampioni.\nSingolare.\n Guillermo P\u00e9rez Rold\u00e1n ha battuto in finale Younes El Aynaoui 6-4, 6-3\nDoppio.\n Mike Bauer / Piet Norval hanno battuto in finale \u0122irts Dzelde / Goran Prpi\u0107 7-5, 7-6"}
{"id": "2555141", "revid": "834", "url": "https://it.wikipedia.org/wiki?curid=2555141", "title": "Fumble (football americano)", "text": ""}
{"id": "2555142", "revid": "26453497", "url": "https://it.wikipedia.org/wiki?curid=2555142", "title": "Conte di Challant", "text": ""}
{"id": "2555144", "revid": "246700", "url": "https://it.wikipedia.org/wiki?curid=2555144", "title": "Torbj\u00f6rn Nilsson", "text": "\u00c8 arrivato al 22\u00ba posto nella classifica del Pallone d'oro 1984."}
{"id": "2555146", "revid": "8660", "url": "https://it.wikipedia.org/wiki?curid=2555146", "title": "Serie A1 NFLI 2006", "text": "La Serie A NFLI 2006, denominata anche Superbowl League, \u00e8 stato il massimo livello del campionato italiano di football americano nel 2006. \u00c8 stato organizzato da NFL Italia. A questa edizione hanno partecipato 29 squadre delle quali 7 nel girone di A1 e 22 nei 5 gironi di A2.\nPlayoff.\nAi Playoff hanno preso parte le prime 5 classificate del torneo di A1 pi\u00f9 la vincente del SilverBowl, finale del torneo di A2.\nXXVI Superbowl.\nLa partita finale, chiamata XXVI Superbowl italiano, si \u00e8 disputata il 29 luglio 2006 allo Stadio Andrea Torelli di Scandiano (RE), ed \u00e8 stata vinta dai Lions Bergamo, al loro 10\u00ba titolo (9\u00b0 consecutivo) sui Panthers Parma per 24 a 12.\nJab Johnson, runningback dei Lions, \u00e8 stato eletto MVP dell'incontro."}
{"id": "2555154", "revid": "24443", "url": "https://it.wikipedia.org/wiki?curid=2555154", "title": "Parco Naturale Puez-Odle", "text": ""}
{"id": "2555160", "revid": "287204", "url": "https://it.wikipedia.org/wiki?curid=2555160", "title": "Lingua Emiliano-romagnola", "text": ""}
{"id": "2555164", "revid": "1305772", "url": "https://it.wikipedia.org/wiki?curid=2555164", "title": "Queen of Siam", "text": ""}
{"id": "2555171", "revid": "287204", "url": "https://it.wikipedia.org/wiki?curid=2555171", "title": "Grand Prix Hassan II 1993 - Singolare", "text": "Il singolare del Grand Prix Hassan II 1993 \u00e8 stato un torneo di tennis facente parte dell'ATP Tour.\nGuillermo P\u00e9rez Rold\u00e1n ha battuto in finale Younes El Aynaoui 6-4, 6-3."}
{"id": "2555172", "revid": "841827", "url": "https://it.wikipedia.org/wiki?curid=2555172", "title": "Romualdo de Sterlich", "text": "Biografia.\nFiglio del marchese Rinaldo de Sterlich (di famiglia di origine austriaca, giunta in Abruzzo agli inizi del XVI secolo) e della marchesina aquilana Margherita Alfieri, studi\u00f2 a Napoli nel Collegio dei Nobili, gestito dalla Compagnia di Ges\u00f9. Fu proprio questa esperienza che lo port\u00f2 a concepire la sua profonda ostilit\u00e0 verso i Gesuiti, che fu uno dei tratti caratteristici del suo pensiero filosofico.\nAll'et\u00e0 di vent'anni torn\u00f2 a Chieti e spos\u00f2 Giuditta Castiglione (di famiglia aristocratica di Penne) da cui ebbe una numerosa prole (una ventina di figli di cui solo una decina sopravvissero ai primi anni mentre gli altri si spensero in tenera et\u00e0). \nLa cura della famiglia e dei beni ereditati dal padre (di cui era l'unico figlio maschio) lo portarono a dover compromettere le sue aspirazioni letterarie. Ma la cultura rimase sempre la sua prima passione e, alla met\u00e0 del secolo XVIII, per superare l'isolamento culturale che gli veniva imposto dal dover vivere a Chieti, cominci\u00f2 a costituire la sua personale biblioteca. Questa crebbe in misura esponenziale di anno in anno, tanto che nel 1776 contava 12.000 volumi, divenendo cos\u00ec una delle migliori biblioteche del Regno. \nL'intento di de Sterlich era di mettere la stessa a disposizione della citt\u00e0 di Chieti per la sua crescita culturale. Sfortunatamente il suo desiderio fu reso vano dall'incuria di chi gest\u00ec la stessa dopo la sua morte. Cospicue parti di quella grande biblioteca sono stati individuate in tutta Italia: nella Biblioteca Provinciale \u00abG. D'Annunzio\u00bb di Pescara, nella Biblioteca Provinciale \u00abA.C. De Meis\u00bb di Chieti, nella Biblioteca Nazionale di Napoli, etc.\nSarebbe molto riduttivo considerare de Sterlich come solo un collezionista di libri. Egli li raccoglieva per elaborarli e per creare le sue riflessioni e i suoi pensieri. \nDe Sterlich si rivela cos\u00ec aggiornatissimo sui dibattiti culturali europei del Settecento ed \u00e8 tra i primi italiani a leggere e commentare le opere di Montesquieu, Rousseau, Voltaire, e di altri illuministi europei. Di questa partecipazione alla cultura illuministica europea ne \u00e8 testimonianza un copioso scambio di lettere con altri intellettuali (Antonio Genovesi, Giovanni Antonio Battarra, Giovanni Lami, Giovanni Bianchi, Gaspare de Torres) dell'epoca. Questo ricco carteggio \u00e8 un documento prezioso per delineare il passaggio in Italia alla cultura illuministica e rappresenta l'impronta da lui lasciata nel panorama culturale del Settecento Italiano.\nRomualdo de Sterlich lasci\u00f2 anche alcune testimonianze scritte del suo pensiero: due \"Dialoghi\" di Fra' Cipolla e la Nanna. In essi trova largo spazio la sua antipatia per i Gesuiti. \nTramite la solida amicizia con Giovanni Lami, de Sterlich entr\u00f2 a far parte dell'Accademia della Crusca e dell'Accademia dei Georgofili.\nRomualdo de Sterlich si spense a Chieti il 6 marzo 1788 e fu sepolto nella Chiesa di S. Francesco di Paola.\nIl palazzo di famiglia si trova in piazza de Laurentiis, a Chieti."}
{"id": "2555175", "revid": "765341", "url": "https://it.wikipedia.org/wiki?curid=2555175", "title": "Episodi de La nuova squadra (seconda stagione)", "text": "La seconda stagione della serie televisiva La nuova squadra, intitolata \"La nuova squadra 2\" o \"La nuova squadra - Seconda serie\", formata da 22 episodi, viene trasmessa in prima visione assoluta su Rai 3 dal 2 settembre al 25 novembre 2009."}
{"id": "2555177", "revid": "1543377", "url": "https://it.wikipedia.org/wiki?curid=2555177", "title": "Obiettivi Canon EF 28-70mm", "text": "I Canon EF 28-70mm sono obiettivi zoom standard prodotti da Canon Inc. che condividono la stessa gamma di lunghezze focali. Queste lenti hanno un attacco EF e sono quindi compatibili con tutte le macchine fotografiche reflex della serie EOS. Su fotocamere DSLR con sensore APS-C, i loro angoli di campo divengono equivalenti a quelli di un obiettivo 45-112mm.\nLe versioni esistenti sono:\nEF 28-70mm f/2.8L USM.\nIl Canon EF 28-70mm f/2.8L USM \u00e8 un obiettivo serie L di fascia professionale. L'escursione focale \u00e8 compresa tra quella di un grandangolare e quella di un obiettivo standard. \u00c8 stato sostituito nel 2002 dal Canon EF 24-70mm. Le caratteristiche meccaniche ed ottiche sono giudicate eccellenti. Lo schema ottico prevede ben 16 elementi in 11 gruppi, inclusa una lente asferica del tipo di migliore qualit\u00e0 poich\u00e9 realizzata mediante molatura. \u00c8 presente un anello di messa a fuoco di ampie dimensioni rivestito in gomma ed una finestrella con le distanze riportate in metri e piedi e con indice dedicato per la fotografia all'infrarosso. Per la messa a fuoco \u00e8 impiegato un motore USM ad anello estremamente veloce, durante il suo azionamento l'elemento frontale non ruota. A differenza del suo successore questo obiettivo non \u00e8 tropicalizzato.\nZoom inverso.\nUn aspetto molto particolare del 28-70mm f/2.8L USM, cos\u00ec come del successivo 24-70mm f/2.8L USM, \u00e8 che la parte mobile del barilotto si estende regolando la focale verso il valore minimo e si accorcia regolandola verso il massimo, contrariamente alla maggioranza degli obiettivi zoom.\nDato che il paraluce \u00e8 fissato alla parte fissa del barilotto, si avr\u00e0 sempre una copertura adeguata alla lunghezza focale impostata, ovvero forte copertura a 70mm, efficace per un tele, e bassa copertura a 28mm, in modo da evitare vignettatura alla focale grandangolare.\nNella stragrande maggioranza dei casi, invece, il sistema obiettivo - paraluce \u00e8 progettato solo per la lunghezza focale pi\u00f9 corta, risultando inefficace per l'impiego dello zoom alle focali maggiori.\nDi seguito \u00e8 illustrato il funzionamento del sistema (le immagini si riferiscono al 24-70mm):\nAd una distanza focale tele l'obiettivo risulta pi\u00f9 corto, consentendo la massima protezione da parte del paraluce. Alla distanza focale minima l'obiettivo risulta pi\u00f9 lungo, consentendo una copertura da parte del paraluce minima ma adeguata alla focale grandangolare.\nEF 28-70mm f/3.5-4.5.\nIl Canon 28-70mm f/3.5-4.5 \u00e8 una lente di fascia economica risalente agli albori del sistema EOS. \u00c8 prodotta per meno di un anno per poi essere sostituita dalla versione II.\nEF 28-70mm f/3.5-4.5 II.\nIl Canon 28-70mm f/3.5-4.5 II \u00e8 una lente di fascia economica presentata in sostituzione della prima versione. Nonostante fuori produzione da anni, questo obiettivo gode tuttora di un'ottima reputazione per quanto riguarda le caratteristiche ottiche, tanto da aver meritato l'appellativo di secret gem. Le caratteristiche meccaniche sono in linea con lo standard del periodo ma ampiamente superate, anche nella medesima fascia di prezzo, dalle realizzazioni pi\u00f9 recenti."}
{"id": "2555179", "revid": "830939", "url": "https://it.wikipedia.org/wiki?curid=2555179", "title": "Wilhelm Matthias Naeff", "text": "Biografia.\nFiglio di Johann Mathias. Tra il 1815 e il 1819 studi\u00f2 da prima ad Aarau e poi a Losanna, in seguito complet\u00f2 gli studi di avvocato all'Universit\u00e0 di Heidelberg conseguendovi il dottorato. Fu membro del partito liberale sangallese. Fu membro del parlamento e del governo di questo cantone tra il 1830 e il 1848. Il 16 novembre venne eletto tra i primi sette consiglieri federali della Confederazione Elvetica, carica che ricopr\u00ec fino al 1875, dirigendo tra il 1848 e il 1852 il dipartimento delle poste e dei lavori pubblici, nel 1853 quello politico essendo stato nominato Presidente della Confederazione, l'anno successivo quello del commercio e delle dogane, tra il 1855 e il 1859 di nuovo quelle delle poste e lavori pubblici, in seguito il nuovo dipartimento delle poste fino al 1866, tra il 1867 e il 1872 di nuovo il dipartimento del commercio e delle dogane, nel 1873 diresse quello delle finanze e poi quello delle ferrovie e del commercio, tra il 1874 e il 1875 diresse quello delle finanze e delle dogane. Il suo merito principale fu l'uniformazione e la riorganizzazione del sistema postale, che realizz\u00f2 in collaborazione con il Consigliere nazionale Franz Eduard Erpf e l'allora direttore delle poste federali Benedikt La Roche. Come capo dicastero a pi\u00f9 riprese del dipartimento delle poste pot\u00e9 gettare le basi legali per la rete telegrafica in pieno sviluppo (1852) e, con accordi con altri Paesi, regolament\u00f2 il traffico postale. Mor\u00ec dopo vari ictus all'et\u00e0 di 78 anni."}
{"id": "2555180", "revid": "600229", "url": "https://it.wikipedia.org/wiki?curid=2555180", "title": "Pamina", "text": ""}
{"id": "2555187", "revid": "76963", "url": "https://it.wikipedia.org/wiki?curid=2555187", "title": "Valeria Vaiano", "text": "Biografia.\nAttrice campana, dopo alcuni anni di apprendistato e laboratori si rivela al pubblico in teatro nel 2002, con i due atti unici \"Per disgrazia ricevuta\" e \"Il mio cuore nelle tue mani\" scritti apposta per lei e Tina Femiano dal drammaturgo napoletano Manlio Santanelli. \nIn quegli anni esordisce in televisione ne \"La squadra\" con il ruolo di un'interprete della lingua dei segni (LIS) chiamata a decodificare un delitto, ruolo a lei congeniale in quanto esperta e studiosa della lingua e figlia di sordomuti. \nNel 2004 conosce Fulvio Wetzl con cui in cinque anni realizza come produttrice, sceneggiatrice, aiuto regista e attrice protagonista, otto tra documentari, lungometraggi, film didattici e performance teatrali. Con Wetzl ha fondato la societ\u00e0 di produzione \"Vawe\". Tra le opere pi\u00f9 importanti \"Non voltarmi le spalle\" (2006 - girato a Rovereto, storia della difficile integrazione di una ragazza sorda in una scuola del nord Italia), \"Mineurs\" (2007, storia dell'emigrazione dal sud dell'Italia alle miniere del Belgio, visto attraverso l'ottica di un gruppo di bambini lucani) con canzoni originali di Salvatore Adamo, \"Libera nos a malo\" (2008, documentario sui delitti irrisolti in Basilicata), \"Vultour - Le tracce del sacro, territorio ed identit\u00e0\" (2008). Con Mineurs inaugura il Giffoni Film Festival nel 2007.\nInterpreta nel 2016 Carolina Rea ne \"I bastardi di Pizzofalcone\" per la regia di Carlo Carlei.\nPrende parte a \"Tutti i soldi del mondo\" di Ridley Scott, film sul rapimento di John Paul Getty III (2017).\nNel 2019 interpreta il ruolo della dirigente scolastica Renata Casale nella soap opera \"Un posto al sole\"."}
{"id": "2555200", "revid": "729019", "url": "https://it.wikipedia.org/wiki?curid=2555200", "title": "Ornella Della Libera", "text": "Biografia.\nEntrata in Polizia nel 1986, ha lavorato presso la Squadra Mobile di Napoli; attualmente \u00e8 ispettore superiore della Polizia di Stato.\nNel 2002 scrive con Edoardo Bennato e Gino Magurno \"Lo stelliere\", canzone vincitrice del 45\u00ba Zecchino d'Oro.\nIl suo libro \"Tredici casi per un'agente speciale\" Rizzoli, gi\u00e0 pubblicato nel 2004 da Fabbri con la prefazione di Edoardo Bennato, ha vinto il Premio Speciale \"Elsa Morante\" 2005 e si \u00e8 classificato al II posto del Premio LIBRI INFINITI 2005 di VERONA. Nel 2018 viene ristampato con il marchio Bur gruppo Mondadori.\n\"Florian del cassonetto\" pubblicato da Rizzoli, ha vinto il premio \"Elsa Morante Ragazzi\" 2009 - nonch\u00e9 il Superpremio ex aequo con Kledi Kadiu, e il Premio \"Nino Martoglio\" 2009 (Belpasso-Catania) per la sezione Letteratura per l'infanzia.\n\"I nuovi casi dell'agente speciale Blondie\" edito da Rizzoli, ha vinto il Premio Letterario \" Procida, il mondo salvato dai ragazzini\" 2018, il Premio \"Citt\u00e0 di Calimera\" (secondo posto), il Premio Candelaio Junior.\nNel 2016 viene insignita del prestigioso Premio Internazionale Apoxiomeno, nella sezione Letteratura.\nHa pubblicato \"Il Primo Bacio di Pennyl\u00f9\" con Coccole Books e \"Azzurro Maledetto\" con la casa editrice Treves, un insolito giallo per adulti.\nHa scritto canzoni per vari artisti, tra cui Antonella Morea, Lisa Fusco."}
{"id": "2555203", "revid": "438678", "url": "https://it.wikipedia.org/wiki?curid=2555203", "title": "Vladimir Luki\u010d Borovikovskij", "text": "Biografia.\nVladimir Borovikovskij nacque come V\u043el\u043edymyr Borovyk nella localit\u00e0 di Myrhorod (ora in Ucraina). Suo padre, Luka Borovyk, fu un appassionato pittore di icone.\nSeguendo la tradizione familiare, tutti i fratelli Borovyk svolsero l'attivit\u00e0 militare, ma Volodymyr si ritir\u00f2 precocemente per dedicarsi alla carriera artistica, in particolar modo iniziando a dipingere icone per le chiese locali, affreschi per quelle di Mahil\u00eb\u016d e per il convento di Torzok, oltre ad un buon numero di ritratti e disegni di argomento storico.\nProbabilmente sarebbe rimasto un pittore amatoriale di provincia se un evento inaspettato non fosse accaduto a mutare la sua vita. Il suo amico Vasyl' Kapnist, durante i preparativi per la visita dell'imperatrice Caterina II nel centro di Kremen\u010duk dovuta dalla conquista della Crimea, chiese a Borovikovskij di eseguire due quadri allegorici in onore dei regnanti russi. Le opere furono accolte con un tale entusiasmo dall'imperatrice da indurla a richiedere al pittore di spostarsi fino a San Pietroburgo.\nDopo il mese di settembre del 1788 Borovikovskij inizi\u00f2 il suo soggiorno a San Pietroburgo dove cambi\u00f2 il suo cognome dal cosacco \"Borovyk\" al pi\u00f9 aristocratico, almeno dal punto di vista fonetico, \"Borovikovskij\". Per i suoi primi dieci anni pietroburghesi, abit\u00f2 nel ritrovo di poeti, architetti e musicisti. All'et\u00e0 di trent'anni prese lezioni private presso il ritrattista Dmitrij Levickij e successivamente dal pittore italo-austriaco Giovanni Battista Lampi. \nIn questa fase, pur continuando la sua carriera come pittore di tematiche storiche e religiose (\"Annunciazione\", \"Costantino ed Elena\"), si distinse grazie ai ritratti evidenzianti un particolare gusto per i sentimenti ed i piccoli aspetti della vita quotidiana.\nLe sue opere pi\u00f9 significative di questa fase creativa furono \"Caterina II durante la sua passeggiata mattutina a Carskoe Selo\" e il \"Ritratto di Marija Lopuchina\".\nIn una fase successiva, l'artista si accost\u00f2 al neoclassicismo e nelle opere quali l\"'Allegoria d'inverno\" (1790) present\u00f2 i primi esempi realistici della vita rurale e della contadina russa.\nNel 1795 divenne un accademico. Tra i suoi allievi, Aleksej Gavrilovi\u010d Venecianov, noto per i ritratti e le scene rurali.\nRealizz\u00f2 nel corso della sua carriera circa 500 ritratti, 400 dei quali sono sopravvissuti sino ai nostri giorni. I pi\u00f9 significativi furono:\nDopor il 1819 Borovikovskij divenne membro della loggia \"Umiraju\u0161\u010dego sfinksa\".\nIl 18 aprile 1825 mor\u00ec a causa di un attacco di cuore e fu sepolto in un cimitero pietroburghese."}
{"id": "2555205", "revid": "200568", "url": "https://it.wikipedia.org/wiki?curid=2555205", "title": "Nadezhda Kosintseva", "text": ""}
{"id": "2555208", "revid": "287204", "url": "https://it.wikipedia.org/wiki?curid=2555208", "title": "Pi\u00e0", "text": ""}
{"id": "2555212", "revid": "200568", "url": "https://it.wikipedia.org/wiki?curid=2555212", "title": "Tatiana Kosintseva", "text": ""}
{"id": "2555216", "revid": "339392", "url": "https://it.wikipedia.org/wiki?curid=2555216", "title": "Rivoluzione terrestre", "text": ""}
{"id": "2555221", "revid": "1543377", "url": "https://it.wikipedia.org/wiki?curid=2555221", "title": "Benigno Bossi (pittore)", "text": "Biografia.\nNacque ad Arcisate e le sue intenzioni di formarsi artisticamente presso il pittore Pompeo Batoni furono disattese a causa della improvvisa morte del maestro.\nBossi, assieme al padre Pietro Luigi, si rec\u00f2 invece in Germania, dove il padre lavor\u00f2 come stuccatore dapprima a Norimberga e poi a Dresda, per affinare la sua tecnica sotto la guida di Anton Raphael Mengs e Christian Wilhelm Ernst Dietrich, iniziando ad operare come stuccatore prima di cimentarsi, dal 1754 in poi, nell'incisione, influenzato dallo Schweichard.\nNel 1757, durante la guerra dei sette anni, abbandon\u00f2 la Germania per rientrare in Italia, inizialmente a Milano e definitivamente a Parma, al servizio della corte.\nLe sue note incisioni, sopravvissute in buon numero, dal punto tecnico furono acqueforti, acquetinte e incisioni realizzate con il metodo Demarteau, utilizzate per la loro capacit\u00e0 di valorizzare il disegno a matita. Le sue incisioni derivarono dalle opere del Parmigianino, di cui interpret\u00f2 l'elegante manierismo con garbate poggiature rococ\u00f2, oltre che del Correggio e del Carpioni.\nCome incisore possiamo menzionare la sua opera principale, il volume pubblicato nel 1772, intitolato la \"Raccolta di disegni originali di Fra.co Mazzola detto il Parmigianino, tolti dal gabinetto di sua eccellenza il sig.re conte Alessandro Sanvitale, incisi da Benigno Bossi Milanese stuccatore regio e professore della reale Accademia delle Belle Arti\", comprendente trenta tavole stampate parte in seppia parte in nero.\nDi notevole qualit\u00e0 risult\u00f2 la sua produzione di stucchi, tra cui quelli eseguiti nel Palazzo del Giardino e nel Palazzo di Riserva di Parma, dove decor\u00f2 lo scalone e alcune sale con festoni a stucco di grande raffinatezza. Notevole nel Palazzo del Giardino la decorazione del soffitto di una sala con 224 specie diverse di uccelli, detta appunto \"Sala degli Uccelli\". Per i suoi fregi e medaglioni scelse lo stucco bianco e la tecnica a rilievo, mitigando i caratteri secondo lo stile francese della scuola di Petitot e sfoggiando pregevoli decorazioni floreali e a nastri 'a gala' in stile Luigi XVI.\nDopo il 1761, Bossi realizz\u00f2 il trofeo in stucco, su disegno del Petitot, per l'attico della facciata della chiesa di San Pietro e tre anni dopo incise, sempre su disegni dell'architetto francese la \"Suite des vases...\".\nDall'aprile 1766 Bossi assunse la carica di stuccatore di corte, oltre che di insegnante nell'Accademia di belle arti. \nLa produzione pittorica, invece, \u00e8 meno importante sia per numero sia per qualit\u00e0. Le sue opere, a met\u00e0 strada tra il Barocco e il Neoclassico, furono realizzate in varie chiese parmensi e presso il Palazzo del Giardino Ducale. Si possono menzionare i \"Giochi in onore di Anchise\" e la \"Corsa delle bighe\" (Palazzo del Giardino Ducale); tele di argomento religioso in chiese di Parma e Colorno, tra le quali la \"Beata Orsolina Veneri di fronte all'antipapa Clemente VII\" (1786, chiesa di San Quintino a Parma), la pala d'altare con l\"'Apparizione in Soriano della Madonna, santa Maria Maddalena, e santa Caterina che recano l'immagine di san Domenico\" (chiesa di San Domenico), infine nella chiesa di San Liborio a Colorno, il \"San Marino\", il \"San Omobono\", il \"San Giovanni Buralli\", il \"Sant'Alberto da Bergamo\", il \"San Pietro da Uremis\".; opere di tematiche varie in collezioni private; qualche schizzo.\nDurante la sua carriera di insegnante Bossi ebbe numerosi studenti, tra i quali Francesco Londonio, Simone Francesco Ravenet iunior, Paolo Borroni e Guglielmo Silvestri."}
{"id": "2555225", "revid": "301422", "url": "https://it.wikipedia.org/wiki?curid=2555225", "title": "Il mio amico Patrasche", "text": ""}
{"id": "2555226", "revid": "284225", "url": "https://it.wikipedia.org/wiki?curid=2555226", "title": "Attivit\u00e0 criminale", "text": ""}
{"id": "2555232", "revid": "933835", "url": "https://it.wikipedia.org/wiki?curid=2555232", "title": "Via Vittorio Emanuele II (Firenze)", "text": "Via Vittorio Emanuele II \u00e8 un'importante strada di Firenze. Con i suoi 2 km circa di lunghezza, collega la zona del ponte Rosso con piazza Dalmazia circonvallando il quartiere di Statuto.\nPercorrendo la via, dedicata al primo re d'Italia, ci si imbatte in architetture di varie epoche, stili e livelli.\nRifredi e la Tramvia.\nIl tratto di Via Vittorio Emanuele II tra piazza Dalmazia e via Tavanti \u00e8 attraversato dalla linea T1 della Tramvia Fiorentina sulla linea che da Scandicci, passando per Stazione SMN porta all'Ospedale di Careggi, con un solo binario che occuper\u00e0 met\u00e0 della sede stradale, mentre l'altra met\u00e0 sar\u00e0 adibita in parte a corsia per i veicoli e in parte a posteggi delle auto paralleli al marciapiede alternati a piccole aiuole con piccoli alberi."}
{"id": "2555233", "revid": "327653", "url": "https://it.wikipedia.org/wiki?curid=2555233", "title": "Omelia Pasquale (Melitone)", "text": ""}
{"id": "2555238", "revid": "288300", "url": "https://it.wikipedia.org/wiki?curid=2555238", "title": "Dirk Jan Klaas Huntelaar", "text": ""}
{"id": "2555242", "revid": "76963", "url": "https://it.wikipedia.org/wiki?curid=2555242", "title": "Geoff Zanelli", "text": "Carriera.\nLa sua carriera si \u00e8 contraddistinta per la partecipazione ad oltre 30 film con Hans Zimmer, Harry Gregson-Williams, John Powell, Klaus Badelt e Steve Jablonsky. Ha aiutato i rispettivi compositori nella creazione di colonne sonore per film come \"L'ultimo samurai\", \"Pearl Harbor,\" la pentalog\u00eca de \"Pirati dei Caraibi\" (di cui firma autonomamente la colonna sonora del quinto capitolo) e tanti altri. Da allora ha cominciato a lavorare per lo pi\u00f9 da solo. Dal 2006 ha composto per film come \"Secret Window\", \"Hitman\", \"Ghost Town\" e \"Disturbia\". Inoltre ha lavorato con illustri registi come Steven Spielberg e Ridley Scott. Oltre che per i film, Zanelli ha composto anche per artisti come Robbie Williams e Pink (cantante)."}
{"id": "2555244", "revid": "131358", "url": "https://it.wikipedia.org/wiki?curid=2555244", "title": "Ad\u00edlio de Oliveira Gon\u00e7alves", "text": ""}
{"id": "2555248", "revid": "200568", "url": "https://it.wikipedia.org/wiki?curid=2555248", "title": "Alexander Petrov", "text": ""}
{"id": "2555261", "revid": "1543377", "url": "https://it.wikipedia.org/wiki?curid=2555261", "title": "South African Open 1993", "text": "Il South African Open 1993 \u00e8 stato un torneo di tennis giocato sul cemento. \u00c8 stata la 15\u00aa edizione del SA Tennis Open,che fa parte della categoria World Series nell'ambito dell'ATP Tour 1993. Si \u00e8 giocato a Durban in Sudafrica dal 29 marzo al 5 aprile 1993.\nCampioni.\nSingolare.\n Aaron Krickstein ha battuto in finale Grant Stafford, 6\u20133, 7\u20136\nDoppio.\n Lan Bale / Wayne Black hanno battuto in finale Johan De Beer / Marcos Ondruska, 7\u20136, 6\u20132"}
{"id": "2555267", "revid": "26455793", "url": "https://it.wikipedia.org/wiki?curid=2555267", "title": "Castello di Borgo Adorno", "text": ""}
{"id": "2555268", "revid": "767487", "url": "https://it.wikipedia.org/wiki?curid=2555268", "title": "Colin John Burgess", "text": "Ha militato nella band The Masters Apprentices dal 1968 al 1972 per poi passare, nel 1973, ai neo-nati AC/DC al tempo formati da Malcolm Young (chitarra ritmica), Angus Young (chitarra), Dave Evans (voce) e Larry Van Kriedt (basso).\nEgli venne per\u00f2 licenziato nel febbraio 1974 per essersi presentato ubriaco sul palco e fu sostituito, dopo una successione di batteristi, da Phil Rudd. Burgess venne richiamato nel mese di settembre 1975 per sostituire Rudd, ferito alla mano durante una rissa a Melbourne, per un paio di settimane.\nDa allora Burgess \u00e8 stato inserito nella Hall Of Fame ARIA.\nHa collaborato con suo fratello Denny alla fine degli anni settanta nel pop rock gruppo His Majesty che divennero Good Time Charlie con un nuovo chitarrista, John Botica. I Good Time Charlie fecero un tour in tutta l'Asia del sud-est e registrarono un album intitolato 'Adults Only', che \u00e8 stato prodotto da John Robinson, ex chitarrista degli australiani Blackfeather.\nRecentemente, sia Colin e il fratello Denny suonano e registrano sotto il nome di 'The Burgess Brothers Band'"}
{"id": "2555269", "revid": "1587038", "url": "https://it.wikipedia.org/wiki?curid=2555269", "title": "Luigi Berti", "text": "Biografia.\n\u00c8 stato il primo capo della Polizia di Stato, in carica dal 16 maggio 1878 al 16 dicembre dello stesso anno e successivamente dal 10 luglio 1887 al 29 ottobre 1890.\nLa presa di Roma.\nBerti entr\u00f2 nell'amministrazione della pubblica sicurezza nel 1860, in un periodo caldo dominato dagli scontri dei patrioti per l'unificazione d'Italia.\nPartecip\u00f2 agli eventi della Presa di Roma, entrando nel Quirinale per prenderne possesso per conto del generale Alfonso Ferrero La Marmora: poich\u00e9 il Papa si era asserragliato nei palazzi apostolici con le sue guardie, Berti dovette far abbattere le porte per poter conquistare la costruzione.\nPrese possesso anche di Palazzo Braschi, destinato a diventare la sede del Ministero dell'Interno.\nFu nominato questore di Roma, divenendo il primo a ricoprire tale carica dopo l'annessione di Roma al nascente Regno d'Italia.\nPrefetto dal 1873, svolse il proprio ufficio a Belluno, Girgenti, Ravenna, Siena, Reggio Emilia, Modena, Bari e Padova.\nIl 16 maggio 1878 venne nominato direttore generale della Polizia, ma un tentato regicidio ai danni di Umberto I, avvenuto il 17 novembre seguente, lo costrinse alle dimissioni gi\u00e0 il 16 dicembre. Fu rilevato da Ferdinando Ramognini.\nNominato per un secondo mandato dal ministro dell'Interno Francesco Crispi il dal 10 luglio 1887, in sostituzione di Bartolomeo Casalis.\nBerti si trov\u00f2 ad essere nominato come direttore generale della pubblica sicurezza quando questa fu istituita il 31 luglio 1887, quando entr\u00f2 in vigore la riforma delle articolazioni del Ministero in quattro direzioni generali.\nLa Direzione di pubblica sicurezza era suddivisa in due divisioni, una comprendente la polizia giudiziaria, polizia amministrativa ed emigrazione, la seconda comprendente una sezione per gli ufficiali e una per gli agenti.\nA Berti si deve il cambio di denominazione da \"Corpo delle guardie di pubblica sicurezza\" a \"Corpo delle guardie di citt\u00e0\", e l'organizzazione in brigate e sottobrigate composte da ufficiali, marescialli, brigadieri, sottobrigadieri, guardie scelte, guardie e allievi.\nBerti dismise l'incarico il 29 ottobre 1890, venendo sostituito nuovamente da Ramognini."}
{"id": "2555270", "revid": "729019", "url": "https://it.wikipedia.org/wiki?curid=2555270", "title": "Operazione sacca di Medak", "text": "L'operazione sacca di Medak - detta anche battaglia della sacca di Medak (\"Meda\u010dki d\u017eep\") - fu un'operazione militare dell'guerra d'indipendenza croata che avvenne tra il 9 e il 17 settembre 1993 nella centrale Croazia, precisamente nella regione della Lika e di Segna.\nFra i belligeranti c'erano dalla parte dei croati: Janko Bobetko, Petar Stipeti\u0107, Rahim Ademi, Agim \u00c7eku mentre Mile Novakovi\u0107 dalla parte dei serbi.\nIl 9 settembre del 1993 cominci\u00f2 l'attacco dell'esercito regolare croato, con carri armati T-72 sequestrati dall'esercito jugoslavo, contro le citt\u00e0 di Divoselo, \u010citluk e parte Po\u010ditelj e ci fu la conquista di queste ultime. In risposta l'esercito della Krajina effettu\u00f2 dei contrattacchi missilistici contro Karlovac e contro Zagabria utilizzando missili FROG-7.\nPerdite.\nNella battaglia che avvenne fra i serbo-croati e i croati morirono sette soldati dell'ONU canadesi."}
{"id": "2555274", "revid": "3115", "url": "https://it.wikipedia.org/wiki?curid=2555274", "title": "Rosario La Duca", "text": " \u00c8 stato considerato uno dei pi\u00f9 grandi conoscitori della storia e dell'evoluzione della citt\u00e0 di Palermo.\nBiografia.\nI primi anni e gli studi.\nNato a Palermo tra le due guerre mondiali in giovane et\u00e0 si laurea in Ingegneria presso l'Universit\u00e0 di Palermo, dove diviene successivamente docente. Dal 1958 al 1964 \u00e8 presidente dell'Ordine degli Ingegneri della provincia di Palermo. Da giovane \u00e8 collezionista ed appassionato d'arte cosa che lo avvicina alla storia dell'arte in particolare a quella cittadina. Inizia quindi a dedicarsi alla raccolta di materiale sulla storia e sull'architettura locale. La sua prima pubblicazione su Palermo risale al 1962 e si tratta di una raccolta cartografica dal titolo: \"Cartografia della citt\u00e0 di Palermo dalle origini al 1860\". Sempre degli anni sessanta sono alcuni studi corredati da pubblicazioni sulla Piana dei Colli.\nL'ingresso in politica e la consacrazione.\nNel 1967 ha inizio la sua fugace comparsa in politica, infatti viene eletto alla VI legislatura deputato dell'Assemblea Regionale Siciliana nelle file del Partito Comunista Italiano con 20.890 preferenze, mantenendo la carica fino alla fine della legislatura nel 1971. Dopo il Terremoto del Belice del 1968 \u00e8 attivamente impegnato nelle opere di recupero, in particolare riesce a recuperare a Montevago i quaderni dei bambini della scuola elementare, utilizzer\u00e0 poi questi quaderni per scrivere dei resoconti della vita di tutti i giorni nel paese. In quel periodo cura anche il restauro di alcune ali di palazzo dei Normanni.\nSul finire degli anni settanta inizia a pubblicare una fortunata serie di volumi sulla storia di Palermo, in particolare alcune delle sue opere pi\u00f9 famose e diffuse come \"Palermo felicissima\" ed il trittico di volumi dal titolo \"Passeggiate palermitane\" che lo consacrano come storico locale, superando la fase del semplice collezionismo.\nGli ultimi anni.\nNegli anni gli viene anche assegnata dalla provincia la carica di \"Ispettore onorario per la conservazione dei monumenti e degli oggetti di antichit\u00e0 e d'arte della Provincia di Palermo\" e diviene \"Membro effettivo dell'istituto nazionale di urbanistica\".\nNel 1995 gli viene conferita dall'Universit\u00e0 di Palermo la laurea honoris causa in Architettura. Quattro anni dopo, nel 1999 l'allora sindaco di Palermo Leoluca Orlando sceglie il professor La Duca per la risistemazione e la rimodulazione dello stemma della citt\u00e0 di Palermo che in quel momento era pieno di errori storici, in particolare gli viene chiesto di ricreare un'immagine moderna mantenendo i legami con la tradizione storica, il nuovo stemma viene presentato dal sindaco e dallo stesso La Duca il 30 dicembre dello stesso anno. Nel 2000 dona la sua collezione fotografica ottocentesca alla citt\u00e0 di Palermo. Nonostante la sua avversione verso la Chiesa dona la sua collezione di libri all'allora arcivescovo di Palermo il cardinale Salvatore Pappalardo suo amico. Tra il 2001 ed il 2003 pubblica un altro trittico di volumi da titolo \"La citt\u00e0 \u00abpasseggiata\u00bb\", che richiamano volutamente sia nel titolo che nei contenuti il precedente trittico pubblicato 20 anni prima. La provincia di Palermo nel 2007 gli assegna la \"benemerenza civica per i suoi alti meriti culturali\". Muore a Palermo nell'ottobre del 2008 all'et\u00e0 di 85 anni, i suoi funerali sono stati celebrati presso la Cattedrale di Palermo alla presenza delle principali istituzioni cittadine.\nDopo la sua morte.\nIl 19 marzo del 2009 l'Universit\u00e0 di Palermo ha organizzato il primo evento dal titolo \"Palermo ricorda Rosario La Duca\", che con la collaborazione di studiosi a lui vicini prova a proseguire la sua opera di preservazione e pubblicazione del materiale storico cittadino. Allo stesso tempo vengono presentati aspetti della vita dello storico poco noti.\nIl 22 giugno del 2011, nell'anniversario della sua nascita, il Comune di Palermo ha intestato la piazzetta, tra via Vittorio Emanuele e via Cala, a suo nome."}
{"id": "2555276", "revid": "287204", "url": "https://it.wikipedia.org/wiki?curid=2555276", "title": "Estoril Open 1993", "text": "L'Estoril Open 1993 \u00e8 stato un torneo di tennis giocato sulla terra rossa. \u00c8 stata la 4\u00aa edizione dell'Estoril Open, che fa parte della categoria ATP World Series nell'ambito dell'ATP Tour 1993, Il torneo si \u00e8 giocato all'Estoril Court Central di Oeiras in Portogallo, dal 29 marzo al 5 aprile 1993.\nCampioni.\nSingolare.\n Andrij Medvedev ha battuto in finale Karel Nov\u00e1\u010dek, 6\u20134, 6\u20132\nDoppio.\n David Adams / Andrej Ol'chovskij hanno battuto in finale Menno Oosting / Udo Riglewski, 6\u20133, 7\u20135"}
{"id": "2555278", "revid": "339392", "url": "https://it.wikipedia.org/wiki?curid=2555278", "title": "DVD di Streghe", "text": ""}
{"id": "2555289", "revid": "284225", "url": "https://it.wikipedia.org/wiki?curid=2555289", "title": "Paralogia", "text": ""}
{"id": "2555297", "revid": "228587", "url": "https://it.wikipedia.org/wiki?curid=2555297", "title": "Camp Rock 2", "text": ""}
{"id": "2555303", "revid": "287204", "url": "https://it.wikipedia.org/wiki?curid=2555303", "title": "Torneo God\u00f3 1993", "text": "Il Torneo God\u00f3 1993 \u00e8 stato un torneo di tennis giocato sulla terra rossa..\n\u00c8 stata la 41\u00aa edizione del Torneo God\u00f3,\nche fa parte della categoria Championship Series nell'ambito dell'ATP Tour 1993.\nSi \u00e8 giocato al Real Club de Tenis Barcelona di Barcellona in Spagna, dal 3 all'11 aprile 1993.\nCampioni.\nSingolare.\n Andrij Medvedev ha battuto in finale Sergi Bruguera, 6-7, 6-3, 7-5, 6-4\nDoppio.\n Shelby Cannon / Scott Melville hanno battuto in finale Sergio Casal / Emilio S\u00e1nchez, 7-6, 6-1"}
{"id": "2555305", "revid": "76963", "url": "https://it.wikipedia.org/wiki?curid=2555305", "title": "Mitsuko Horie", "text": "\u00c8 la cantante di gran parte delle sigle e dei temi musicali dei pi\u00f9 famosi anime giapponesi e la sua voce \u00e8 nota a milioni di persone. Spesso il suo contributo non si ferma alle colonne sonore: si \u00e8 dedicata infatti anche al doppiaggio di tantissimi personaggi di questi cartoni.\nTra le canzoni pi\u00f9 conosciute ci sono le sigle originali di apertura e chiusura di \"Candy Candy\", di \"Heidi\" ma anche di serie robotiche come \"Daltanious\" e \"Vultus V\".\nMitsuko Horie ha festeggiato nel 2009 i 40 anni di carriera artistica, iniziata in tenera et\u00e0, alla quale occasionalmente si aggiunge anche quella di attrice."}
{"id": "2555310", "revid": "486946", "url": "https://it.wikipedia.org/wiki?curid=2555310", "title": "Societ\u00e0 Sportiva Dilettantistica Sacilese Calcio", "text": ""}
{"id": "2555311", "revid": "200568", "url": "https://it.wikipedia.org/wiki?curid=2555311", "title": "Natalia Pogonina", "text": ""}
{"id": "2555313", "revid": "110157", "url": "https://it.wikipedia.org/wiki?curid=2555313", "title": "Oslomej", "text": "Oslomej (in macedone \"\u041e\u0441\u043b\u043e\u043c\u0435\u0458\", in albanese \" Osllomeji\") \u00e8 un comune rurale della Repubblica di Macedonia di 10.405 abitanti (dati 2002). La sede comunale \u00e8 nella localit\u00e0 omonima\nGeografia fisica.\nIl comune confina con Makedonski Brod a est, con Vrane\u0161tica a sud, con Ki\u010devo a sud-ovest, con Zajas a ovest e con Gostivar a nord.\nStoria.\n\u00c8 stato unito nel 2013 al comune di Ki\u010devo\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2555323", "revid": "200568", "url": "https://it.wikipedia.org/wiki?curid=2555323", "title": "Ilia Leontjevi\u010d Rabinovi\u010d", "text": ""}
{"id": "2555328", "revid": "8660", "url": "https://it.wikipedia.org/wiki?curid=2555328", "title": "Universit\u00e9 catholique de Louvain", "text": "L'Universit\u00e9 catholique de Louvain o UCLouvain (in italiano Universit\u00e0 Cattolica di Lovanio) \u00e8 un'universit\u00e0 del Belgio, sezione francofona dell'ex Universit\u00e0 Cattolica di Lovanio, scissa in due entit\u00e0 giuridicamente indipendenti nel 1968. \nNel 1968 infatti, a seguito di una crisi politica denominata \"Affaire de Louvain\", la sezione francofona dell'Universit\u00e0 di Lovanio dovette lasciare la citt\u00e0. La maggior parte delle facolt\u00e0 traslocarono allora a Louvain-la-Neuve (nel Brabante Vallone), mentre la facolt\u00e0 di medicina venne stabilita a Woluwe-Saint-Lambert, nella periferia di Bruxelles. \nLa sezione di lingua olandese (rinominata Katholieke Universiteit Leuven - KU Leuven), rimase invece a Lovanio (nel Brabante Fiammingo).\nOggi, l\"'UCLouvain\" propone formazioni universitarie in oltre sei citt\u00e0: a Louvain-la-Neuve e a Wolluwe-Saint-Lambert, le due principali, ma anche a Mons, Tournai, Charleroi e Saint-Gilles. Con quasi 30 000 studenti, \u00e8 la prima universit\u00e0 francofona del paese, davanti all'universit\u00e0 libera di Bruxelles (21 000 studenti) e l'universit\u00e0 di Liegi (20 000 studenti).\nRegolarmente classificata tra le migliori universit\u00e0 al mondo (al 150\u00ba posto su 500 secondo la classifica di Shanghai), vanta tra i suoi ex-alunni Christian de Duve e Albert Claude, entrambi premi Nobel di medicina nel 1974.\nDescrizione.\nLa citt\u00e0 di Louvain-la-Neuve \u00e8 stata edificata ex novo dalla stessa universit\u00e0, nel comune di Ottignies, oggi denominato Ottignies-Louvain-La-Neuve. Prima della \"Crisi di Lovanio\" (1968), la regione era principalmente agricola. Oggi si tratta di una citt\u00e0 in piena espansione. \nL'universit\u00e0 \u00e8 finanziata dalla Comunit\u00e0 francofona del Belgio, e rilascia diplomi riconosciuti dalla stessa. A partire dal 2004 l'UCLouvain mette in atto la Dichiarazione di Bologna, iniziando una riforma dell'insegnamento in tutte le facolt\u00e0.\nLe facolt\u00e0 di medicina sono localizzate a Bruxelles (Woluwe-Saint-Lambert). Le altre facolt\u00e0 sono a Louvain-la-Neuve.\nLa fusione con gli \"Instituts Sup\u00e9rieurs d'Architecture Saint-Luc de Bruxelles et de Tournai\" il 1\u00ba luglio 2010 ha creato una nuova facolt\u00e0 multisiti a Bruxelles (Saint-Gilles), Tournai e Louvain-la-Neuve. Poi, dal 15 settembre 2011, con la fusione con le FUCaM, ci sono anche due facolt\u00e0 a Mons. L'UCLouvain possiede anche una \"casa Georges Lema\u00eetre\" a Charleroi e due cliniche universitarie (una sul sito di Medicina di Woluwe-Saint-Lambert ed una a Godinne.\n\"Affaire de Louvain\".\nContesto.\nNegli anni sessanta, i nazionalisti fiamminghi reclamano pi\u00f9 volte la soppressione della sessione francofona dell'Universit\u00e0 Cattolica di Lovanio. In questa citt\u00e0 delle Fiandre infatti, il contesto degli anni sessanta (caratterizzato in Belgio da numerosi conflitti relativi all'utilizzo delle due lingue principali nel paese, il francese e l'olandese) culminava in una rivendicazione molto radicale del rispetto dell'unilinguismo regionale, voluto dalle leggi linguistiche Gilson nel 1962.\nQuesta rivendicazione nazionalista si urtava ad un rifiuto categorico dei vescovi Belgi, gestori dell'universit\u00e0, di scindere in due sezioni la prima universit\u00e0 del paese. Essi si limitarono allora a proporre pi\u00f9 corsi in entrambe le lingue ed a aumentare il numero di professori neerlandofoni. \nCi\u00f2 non bast\u00f2 a soddisfare le richieste dei nazionalisti, che continuavano a percepire l'universit\u00e0 come una \"macchia\" francofona in territorio fiammingo.\nCrisi.\nLa questione si impose all'agenda del governo il 5 novembre 1967, quando 30 000 fiamminghi, guidati da 27 parlamentari PSC-CVP, manifestarono ad Anversa per richiedere la scissione dell'Universit\u00e0 Cattolica di Lovanio, al fine di rispettare l'unilinguismo regionale.\nInoltre, alcune ragioni pratiche erano avanzate: l'aumento degli iscritti all'universit\u00e0 rendeva la piccola citt\u00e0 di Lovanio letteralmente sommersa da studenti.\nGli slogan scanditi dai nazionalisti erano particolarmente violenti, tra cui il celebre \u00ab\"Walen buiten\"\u00bb (\"Valloni fuori\"). In risposta, un corteo di francofoni organizz\u00f2 una manifestazione goliardica per deridere la manifestazione dei nazionalisti. Il corteo finse di inaugurare una nuova universit\u00e0, nel comune di Houte-Si-Plou, chiamandola l'Universit\u00e9 de Houte-Si-Plou. L'obbiettivo era di mostrare quanto fosse ridicola la richiesta dei nazionalisti di scindere l'universit\u00e0 di Lovanio in due entit\u00e0.\nInvitati dal governo di Paul Vanden Boeynants (PSC) a trovare una soluzione, i vescovi decisero di fare nuove concessioni ai nazionalisti. Il 6 febbraio 1968, per via di una divisione interna del PSC (il partito cattolico fiammingo), il governo rassegn\u00f2 le dimissioni, non avendo pi\u00f9 la maggioranza dei seggi in parlamento.\nConseguenze.\nLa sezione francofona dovette quindi lasciare Lovanio. Il 18 settembre 1968 venne approvato il piano della regione Vallonia per costruire una citt\u00e0 nuova nel Brabante Vallone, denominata \"Louvain-La-Neuve.\"\nAcad\u00e9mie Louvain.\nA partire dal 29 giugno 2004, l'UCLouvain fa parte dell'Acad\u00e9mie Louvain, la rete delle universit\u00e0 cattoliche francofone del Belgio, formata da quattro istituzioni universitarie: le FUCaM (Facolt\u00e0 universitarie cattoliche di Mons, che diventeranno, nel 2011, parte integrante dell'UCLouvain), le FUNDP (Facolt\u00e0 Universitarie Nostra-Signora della Pace, che cambieranno nome nel 2013 per diventare Universit\u00e0 di Namur), le FUSL (Facolt\u00e0 universitarie San Luigi, oggi Universit\u00e0 San Luigi - Bruxelles) di Bruxelles e l'UCLouvain.\nIl 12 marzo 2007, dopo quattro anni di collaborazione attiva, le quattro universit\u00e0 decidono di negoziare la fusione in una sola universit\u00e0. Alla fine delle negoziazione, le FUNDP di Namur votano contro la fusione (il 17 dicembre 2010). Solo 68% delle voci erano pro la fusione, mentre 80% erano necessarie. Il 15 settembre 2011, solo le FUCaM finiscono con l'unirsi all'UCLouvain."}
{"id": "2555334", "revid": "599013", "url": "https://it.wikipedia.org/wiki?curid=2555334", "title": "John Veldman", "text": "Carriera.\nHa disputato una sola partita con la Nazionale olandese e faceva parte della squadra agli Europei del 1996."}
{"id": "2555335", "revid": "547034", "url": "https://it.wikipedia.org/wiki?curid=2555335", "title": "Ornella &amp;...", "text": "Ornella &amp;..., pubblicato nel 1986, \u00e8 un album della cantante italiana Ornella Vanoni.\nIl disco.\nIl disco \u00e8 uno dei tanti concept- album di Ornella; in questo la cantante fa un omaggio alla musica jazz reinterpretando alcune canzoni italiane con gli arrangiamenti di alcuni dei pi\u00f9 prestigiosi jazzisti: George Benson, Michael Brecker, Randy Brecker, Ron Carter, Eliane Elias, Gil Evans, Steve Gadd, Herbie Hancock, Chris Hunter, Lee Konitz e Herbie Mann.\nL'album raggiunge la sesta posizione nelle classifiche di vendita.\nL'album esce anche contemporaneamente in un unico cd. La prima emissione \u00e8 appunto del 1986 e non ha il codice a barre sul retro copertina."}
{"id": "2555338", "revid": "391073", "url": "https://it.wikipedia.org/wiki?curid=2555338", "title": "Ottignies", "text": ""}
{"id": "2555341", "revid": "1906976", "url": "https://it.wikipedia.org/wiki?curid=2555341", "title": "Stemma di Ferrara", "text": "Lo stemma della Citt\u00e0 di Ferrara, talvolta detto \"balzana\", \u00e8 costituito da uno scudo sannitico diviso orizzontalmente a met\u00e0, con la parte superiore di color nero e la parte inferiore di color argento. Lo scudo \u00e8 timbrato da una corona ducale.\nBlasonatura.\nLo stemma, approvato con D.C.G. \u2116 10861 del 2 giugno 1934, ha la seguente blasonatura:\nLa descrizione del gonfalone \u00e8 la seguente:\nIl gonfalone \u00e8 decorato dalle seguenti onorificenze:\nStoria.\nAnche se Ferrara ebbe un proprio carroccio, denominato nelle cronache estensi \"Blancardo\" o \"Biancardo\" (il che sa supporre che fosse ricoperto di stoffa bianca o, essendo solitamente il panno di due colori, bianca e nera), non sono per\u00f2 sopravvissute prove di quali fossero le insegne cittadine usate su di esso. Un'altra ipotesi \u00e8 che l'arma tragga origine dalle lotte tra guelfi (che usavano il colore nero) e ghibellini (che usavano il colore bianco) e che indichi la vittoria in Ferrara dei primi sui secondi. Si ipotizza anche un'origine risalente al secolo X ma non ci sono prove in merito, mentre del sigillo usato da comune sappiamo che riportava in una losanga San Giorgio a cavallo con la legenda \"Ferrariam cordi tenes o Sancte Giorgi\". Una cronaca del 1233 riporta che durante un arbitrato a Verona le citt\u00e0 interessate, tra cui vi era Ferrara, intervennero \"cum Carrocciis, et cum insignis e vexillis\" cosa che parrebbe indicare che il comune usasse uno stemma. La prima prova materiale dell'esistenza dello stemma quale noi lo conosciamo \u00e8 una moneta apparsa tra il 1346 e il 1348 detta \"Ferrarino\" e sul quale appariva da un lato l'aquila degli Estensi mentre dall'altro vi era una F (iniziale di \"Feraria\") e lo stemma cittadino; l'esempio successivo \u00e8 del 1381, l'arme compare su un quattrino fatto coniare da Niccol\u00f2 II d'Este. Lo stemma cittadino fu poco usato negli atti pubblici del comune durante la dominazione estense ma veniva dipinto sulle porte della citt\u00e0, sulle torri di confine e sui pubblici edifici, mentre venne usato costantemente durante i due secoli (1598\u20131860) di dominazione pontificia; compariva sempre accompagnato dagli stemmi del cardinale legato a Latere e del \"Giudice de' Savi\" (il sindaco).\nCon la rivoluzione e la discesa degli eserciti francesi in Italia tutti gli stemmi, considerati \"simboli di schiavit\u00f9\", vennero aboliti ma, successivamente, Napoleone Bonaparte ripristin\u00f2 la possibilit\u00e0 di avere un blasone e per evitare abusi il 17 gennaio 1812 decret\u00f2 dalle Tuileries che \"nessuna citt\u00e0, nessun comune o pubblico stabilimento avesse ad esporre stemma particolare se prima non ne avesse ottenuta la espressa concessione con lettere patenti\". Questo era anche un modo per portare soldi all'erario, infatti tutte le citt\u00e0 dovevano pagare una tassa rapportata alla loro ricchezza. Comunque Ferrara, all'epoca capoluogo del dipartimento del Basso Po, inoltr\u00f2 la relativa richiesta, pagando una tassa di 400 lire dell'epoca, e, una volta accolta la domanda, ricevette la relativa concessione siglata dall'imperatore il 9 gennaio 1813 e sigillata a Milano dal cancelliere guardasigilli della corona Melzi d'Eril il 18 febbraio. Il decreto riportava la seguente blasonatura:\nIl \"canton franco\" indica il rango di citt\u00e0 di prima classe di Ferrara, mentre l'aggiunta del libro riportante la cetra \u00e8 dovuta alla volont\u00e0 di ricordare l'Ariosto, sommo poeta ferrarese.\nCaduto Napoleone, e con esso il Regno d'Italia di cui Ferrara faceva parte, lo stemma ritorn\u00f2 alla primitiva semplicit\u00e0 con un ornamento di vegetazione palustre, a ricordare l'originario stato paludoso dei dintorni della citt\u00e0, e conservando la corona ducale. La corona fu per un certo periodo erroneamente sostituita da una corona marchionale ma la concessione di Papa Clemente VIII, in cui \u00e8 riportato che la citt\u00e0 riceve il titolo di \"nobilissima\" e pu\u00f2 fregiarsi della corona \"gemmata\", e l'investitura di Ercole I a duca di Ferrara nel 1471 dimostrano che la corona corretta \u00e8 quella ducale.\nLo stemma della citt\u00e0 \u00e8 anche riportato nella parte superiore dell'arma della omonima provincia concesso alla stessa con decreto del 17 marzo 1938."}
{"id": "2555343", "revid": "1543377", "url": "https://it.wikipedia.org/wiki?curid=2555343", "title": "Sociedad Deportiva Lemona", "text": "La Sociedad Deportiva Lemona, era una societ\u00e0 calcistica con sede a Lemoa, nei Paesi Baschi, in Spagna. \nGiocava le partite casalinghe nello Stadio Arnolagusia.\nStoria.\nLa societ\u00e0, pur essendo un club di un paese molto piccolo (Lemoa ha poco meno di 3.000 abitanti), risusc\u00ec a raggiungere la Segunda Division B, in parte attraverso la sponsorizzazione \"Lemona Cement Company\", societ\u00e0 operante nel ramo cementizio avente sede nella stessa localit\u00e0. Questa sinergia fece guadagnare alla squadra l'appellativo di \"Cementeros\".\nNelle stagioni 2001-2002 e 2002-2003 vinse il campionato di \"Tercera Divisi\u00f3n\". La miglior stagione del club fu quella del 1996-1997, nella quale la squadra si qualific\u00f2 per i play-off per la promozione alla Segunda Divisi\u00f3n spagnola, dove venne per\u00f2 eliminata.\nLa societ\u00e0 fall\u00ec nel luglio del 2012 a causa di problemi finanziari"}
{"id": "2555344", "revid": "767487", "url": "https://it.wikipedia.org/wiki?curid=2555344", "title": "Galleria Misericordia", "text": "La galleria Misericordia \u00e8 una galleria ferroviaria a semplice binario della ferrovia Palermo-Catania, sulla difficile tratta ferroviaria tra Enna e Villarosa, costruita per valicare le ultime propaggini dei monti Erei.\nLa ferrovia Palermo-Catania a causa della difficile e tormentata orografia dell'interno della Sicilia ha richiesta la costruzione di un certo numero di gallerie tra cui alcune di lunghezza superiore al km. Immediatamente sotto la citt\u00e0 di Enna \u00e8 stata costruita la sua stazione ferroviaria raggiunta da una linea a semplice binario in forte ascesa da ambedue le direzioni di provenienza e attraverso una galleria di valico della lunghezza di 1.424 metri dal lato di Palermo. Ambedue le tratte, aperte al traffico tra 1876 e 1877, con pendenza tra 27 e 31 per mille tra Pirato ed Enna e del 28 per mille tra Villarosa ed Enna, hanno sempre imposto l'utilizzo di una locomotiva di spinta o della doppia trazione per i treni pi\u00f9 pesanti. Fino alla met\u00e0 degli anni settanta a causa dell'utilizzo delle locomotive a vapore anche in tripla trazione per il traino dei pesanti treni merci l'esercizio ferroviario nella galleria era molto gravoso a causa dei fumi di ristagno. La situazione \u00e8 nettamente migliorata in seguito alla dieselizzazione. Nella met\u00e0 degli anni ottanta la galleria \u00e8 stata oggetto di importanti lavori di adeguamento della sagoma limite della galleria per adeguarla alle maggiori misure necessarie per l'elettrificazione della linea, mediante abbassamento del piano del ferro e consolidamento della volta.\nAll'interno della galleria Misericordia, circa 200\u00a0m prima dello sbocco lato Enna, al km 251,230, si raggiunge il punto pi\u00f9 alto della linea con il valico della catena montuosa degli Erei tra i due contrafforti su cui sorgono rispettivamente le citt\u00e0 di Enna e di Calascibetta."}
{"id": "2555346", "revid": "6923", "url": "https://it.wikipedia.org/wiki?curid=2555346", "title": "Suzuki Equator", "text": "Il Suzuki Equator \u00e8 un pick-up di dimensioni medie prodotto dalla casa automobilistica giapponese Suzuki in collaborazione con la Nissan Motor Co a partire dal 2009 presso lo stabilimento americano di Smyrna (Tennessee) di propriet\u00e0 Nissan. Si tratta del modello Navara caratterizzato da un frontale leggermente reso pi\u00f9 muscoloso ad opera dei designer Suzuki. La sua produzione \u00e8 terminata nel 2012.\nIl contesto.\nLa joint-venture tra la Nissan e la Suzuki ebbe inizio gi\u00e0 nei lontani anni ottanta per la produzione in Giappone delle piccole autovetture classificate come \"kei-car\" e nel corso del tempo estesa fino ad alcuni fuoristrada compatti. Verso la met\u00e0 degli anni 2000 la Suzuki, per incrementare le vendite sul mercato americano, propose alla Nissan la progettazione di un pick-up di dimensioni medie (intorno ai 5,0 metri di lunghezza complessiva) da produrre prevalentemente per il mercato statunitense. Gli studi partirono dal telaio \"F-Alpha\", una piattaforma modulare progettata dal gruppo Nissan per i grandi pick-up e fuoristrada del gruppo giapponese e venne inclusa anche la possibilit\u00e0 per il pick-up Suzuki. Gli studi proseguirono e il primo progetto frutto della joint-venture fu il Nissan Navara, che andava a sostituire il modello Frontier giunto a fine carriera e che ormai accusava una bassa richiesta commerciale. Il Navara esponeva una carrozzeria molto spigolosa e ispirata al Pathfinder, altro fuoristrada derivata dal telaio \"F-Alpha\".\nPer la Suzuki i tecnici Nissan decisero di partire proprio dal Navara; i designer Suzuki modificarono il disegno originale soprattutto nella zona frontale, introducendo una nuova fanaleria di forma arrotondata, una calandra a bordi cromati e un paraurti leggermente pi\u00f9 bombato e muscoloso. L'interno e la coda non subiscono modifiche rispetto al Navara evitando di incrementare inutilmente i costi di produzione. Stessa sorte accade al gruppo motori-trasmissioni; infatti l'Equator utilizza due motori a benzina da 2,5 e 4,0 litri, prodotti sempre dalla Nissan, capaci rispettivamente di 152 e 261 cavalli. Il 2.5 16V \u00e8 disponibile sia con cambio manuale a 5 rapporti che con un automatico sequenziale a 5 rapporti con convertitore, mentre il motore V6 4.0 \u00e8 disponibile solo con cambio automatico sequenziale a 5 rapporti. La trazione pu\u00f2 essere sia posteriore che integrale inseribile elettronicamente mentre la carrozzeria \u00e8 stata disegnata per poter essere configurata secondo lo schema a 2 porte con 2 posti a sedere (\"Extended Cab\") oppure 4 porte con 5 posti a sedere (\"Crew Cab\"). La struttura di base sfrutta sospensioni a quattro ruote indipendenti. Al momento l'Equator viene proposto sul solo mercato americano."}
{"id": "2555349", "revid": "284225", "url": "https://it.wikipedia.org/wiki?curid=2555349", "title": "Studi neurofisiologici", "text": ""}
{"id": "2555350", "revid": "339392", "url": "https://it.wikipedia.org/wiki?curid=2555350", "title": "Sergei Rublevsky", "text": ""}
{"id": "2555361", "revid": "118879318", "url": "https://it.wikipedia.org/wiki?curid=2555361", "title": "Giuseppe Tassini", "text": "Biografia.\nNacque da una antica famiglia della borghesia veneziana, figlio di Carlo (1781-1848), ufficiale della Marina Austriaca, e della nobildonna Elisabetta de Wasserfall. Ebbe una giovent\u00f9 piuttosto vivace: solo dopo la morte del padre si impegn\u00f2 con pi\u00f9 costanza, conseguendo la laurea in diritto nel 1860. In seguito si dedic\u00f2 principalmente all'amministrazione dei beni di famiglia (possedeva diverse case a Venezia e terreni a Scorz\u00e8) e agli studi storici, che maggiormente gli interessavano.\nL'opera pi\u00f9 rilevante del Tassini \u00e8 \"Curiosit\u00e0 Veneziane\", minuziosissimo studio sulla toponomastica edito per la prima volta nel 1863 e tuttora considerato la pi\u00f9 importante fonte bibliografica del genere.\nMor\u00ec, sembra, di un colpo apoplettico, nella sua casa presso il sotoportego delle Cariole, non lontano da San Zulian. Il corpo fu scoperto da un cameriere del Caff\u00e8 dei Segretari, il quale era solito portare la colazione allo storico ogni mattina: il 22 dicembre 1899 non gli fu aperto e, intuendo una disgrazia, chiam\u00f2 un fabbro per forzare la porta.\nFu tumulato in una fossa comune della quale si \u00e8 scordata l'ubicazione. L'eredit\u00e0 (libri manoscritti, ma anche case e campi) pass\u00f2 a un cugino emigrato in America il quale provvide a rivenderla. Gli appunti furono in gran parte acquistati dal Museo Correr.\nOpere di Giuseppe Tassini.\nIn ordine cronologico:\nCon alcune opere \u00e8 stata creata dall'Editrice Filippi una Miscellanea, che ne contiene alcune."}
{"id": "2555362", "revid": "200568", "url": "https://it.wikipedia.org/wiki?curid=2555362", "title": "Valery Salov", "text": ""}
{"id": "2555364", "revid": "1457847", "url": "https://it.wikipedia.org/wiki?curid=2555364", "title": "Elisabeth P\u00e4htz", "text": "Ha registrato il proprio record Elo nella lista FIDE di settembre 2018 con 2513 punti (10\u00aa al mondo in campo femminile e 1\u00aa in Germania).\nBiografia.\nMaestro internazionale dal 2004, ottiene il titolo di grande maestro assoluto nel novembre del 2021.\nGiovanili e juniores.\nCominci\u00f2 a giocare a scacchi molto presto sotto la guida del padre, il Grande maestro Thomas P\u00e4htz. All'et\u00e0 di 9 anni vinse il campionato tedesco femminile nella fascia under 11.\nNello stesso anno ha partecipato al match Kasparov - Resto del mondo in qualit\u00e0 di analista ufficiale del World Team assieme alle altre allora giovani promesse \u00c9tienne Bacrot, Florin Felecan e Irina Krush.\nNel 2002 vinse a Heraklion il Campionato del mondo under-18 femminile e nel 2005 vinse a Istanbul il campionato del mondo juniores femminile (under-20).\nRisultati individuali.\nNel 1999 vinse il campionato tedesco femminile all'et\u00e0 di soli 14 anni.\nNel 2004 ottiene il titolo di Maestro Internazionale.\nNel 2006 ha disputato a Dortmund un match contro la statunitense Irina Krush venendo sconfitta per 2\u00bd - 3\u00bd.\nNel 2008 ha partecipato a Nal'\u010dik alle fasi finali del Campionato del mondo femminile. Dopo aver superato al 1\u00ba turno Ilaha Kadinova per 4-3, al 2\u00ba turno ha perso \u00bd-1\u00bd contro Anna Ushenina.\nNell'aprile 2018 ha vinto il Campionato Europeo femminile a gioco rapido.\nIn settembre 2018 a Liding\u00f6, in Svezia, vince il quadrangolare femminile rapid \"Pia Cramling\u2019s invitational tournament\", dedicato all'omonima giocatrice svedese con 4\u00bd su 6.\nNel novembre 2018 ha partecipato al Campionato del mondo femminile, nel quale viene eliminata al primo turno dalla iraniana Mobina Alinasab per 1\u00bd - \u00bd.\nNell'aprile 2019 \u00e8 giunta 3\u00aa per spareggio tecnico nel Campionato europeo individuale femminile.\nNel novembre 2021 giunge al secondo posto al FIDE Women's Grand Swiss di Riga con 7,5 punti su 11, a un punto e mezzo dalla vincitrice Lei Tingjie. La prestazione le fa ottenere la terza e definitiva norma di grande maestro.\nNazionale.\nHa partecipato con la Germania femminile a tutte le olimpiadi dal 1998 al 2018, giocando complessivamente 113 partite (+45 =47 -21). I suoi migliori piazzamenti sono stati un 8\u00ba posto di squadra e un 4\u00ba personale, entrambi ottenuti nell'edizione di Istanbul 2000.\nIl 29 maggio 2019 ha annunciato il suo ritiro dalla Nazionale, motivandolo con la scarsa attenzione e supporto da parte della Federazione tedesca verso gli scacchi femminili.\nClub.\nNel maggio 2017 vince il Campionato Italiano Femminile a Squadre (CISF) con la squadra del \"Caissa Italia Pentole Agnelli Bologna\", gioca in prima scacchiera e imbattuta, ottiene 3\u00bd punti su 5 partite giocate.\nNell'agosto 2018 partecipa al Campionato spagnolo a squadre con la \"CAC BENIAJAN DUOCHESS\". La squadra giunge seconda, mentre con 6 punti su 7 P\u00e4htz risulta il miglior giocatore dell'evento.\nScacchi960.\n\u00c8 anche una forte giocatrice di Scacchi960. Nel 2006 ha giocato un match contro Alexandra Kosteniuk per il campionato del mondo femminile di questa variet\u00e0 degli scacchi, perdendolo 2\u00bd - 5\u00bd.\nVita privata.\nNel settembre del 2015 ha sposato l'italiano Luca Shytaj, all'epoca Maestro Internazionale. La coppia si \u00e8 successivamente separata."}
{"id": "2555365", "revid": "203463", "url": "https://it.wikipedia.org/wiki?curid=2555365", "title": "Elizabeth P\u00e4htz", "text": ""}
{"id": "2555369", "revid": "203463", "url": "https://it.wikipedia.org/wiki?curid=2555369", "title": "Elisabeth Paehtz", "text": ""}
{"id": "2555370", "revid": "336009", "url": "https://it.wikipedia.org/wiki?curid=2555370", "title": "Suzuki Maruti 800", "text": ""}
{"id": "2555371", "revid": "7", "url": "https://it.wikipedia.org/wiki?curid=2555371", "title": "VH-1", "text": ""}
{"id": "2555372", "revid": "200568", "url": "https://it.wikipedia.org/wiki?curid=2555372", "title": "Sanan Via\u010deslavovi\u010d Sjugirov", "text": ""}
{"id": "2555376", "revid": "212348", "url": "https://it.wikipedia.org/wiki?curid=2555376", "title": "Panath\u012bna\u00efkos Athl\u012btikos Omilos 2009-2010", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2009-2010.\nRosa.\nStaff tecnico.\nAllenatore: Henk ten Cate / Nikos Nioplias"}
{"id": "2555380", "revid": "287204", "url": "https://it.wikipedia.org/wiki?curid=2555380", "title": "Roggione di Sartirana", "text": "Il Roggione di Sartirana \u00e8 un canale artificiale che attraversa il territorio della Lomellina, in Lombardia. \nGeografia.\nEsso \u00e8 la derivazione pi\u00f9 meridionale, dal Sesia; \u00e8 destinato all'irrigazione di molti terreni, nei comuni di Rosasco, Langosco, Cozzo, Candia, Valle, Breme, Semiana, Mede, Torre Beretti, Frascarolo e Sartirana Lomellina.\nPercorso.\nIl canale trae origine dal fiume Sesia, in comune di Palestro (PV). \nPi\u00f9 avanti riceve il suo principale affluente: la roggia Gamarra, proveniente dal Novarese (la Gamarra rappresenta il tratto terminale della roggia Bolgora, che attraversa Borgo Vercelli).Successivamente, il canale prosegue verso sud, attraversando diversi comuni della Lomellina, fino a Sartirana.\nStoria.\nFu realizzato nel 1387, per ordine di \"Gian Galeazzo Maria Visconti\", dopo le richieste di \"Beneventono De' Turtis\" che ebbe il privilegio di prelevare acque dalla sponda sinistra del fiume Sesia. \nIl canale segu\u00ec le sorti del feudo di Sartirana; nel 1452 pass\u00f2 a Cicco Simonetta; nel 1522 pass\u00f2 alla nobile famiglia degli Arborio di Gattinara, che lo mantennero fino alla sua definitiva cessione al Regno Sabaudo, nel 1857. Oggi il canale \u00e8 gestito dall'ente d'irrigazione \"Est Sesia\", che controlla tutti i canali della Lomellina."}
{"id": "2555385", "revid": "287204", "url": "https://it.wikipedia.org/wiki?curid=2555385", "title": "U.S. Men's Clay Court Championships 1993", "text": "L'U.S. Men's Clay Court Championships 1993 \u00e8 stato un torneo di tennis giocato sulla terra. \u00c8 stata la 25\u00aa edizione del U.S. Men's Clay Court Championships, che fa parte della categoria ATP World Series nell'ambito dell'ATP Tour 1993. Si \u00e8 giocato a Charlotte in Carolina del Nord negli Stati Uniti dal 12 aprile al 19 aprile 1993.\nCampioni.\nSingolare.\n Horacio de la Pe\u00f1a ha battuto in finale Jaime Yzaga 3-6, 6-3, 6-4\nDoppio.\n Rikard Bergh / Trevor Kronemann hanno battuto in finale Javier Frana / Leonardo Lavalle 6-1, 6-2"}
{"id": "2555387", "revid": "838137", "url": "https://it.wikipedia.org/wiki?curid=2555387", "title": "Girl from the North Country", "text": "Girl from the North Country, conosciuta anche come \"Girl\" of \"the North Country\", \u00e8 una canzone scritta da Bob Dylan. \u00c8 stata pubblicata per la prima volta nell'album \"Freewheelin' Bob Dylan\", e successivamente in \"Nashville Skyline\", quest'ultima versione cantata in duetto con Johnny Cash. Gli album \"Real Live\" e \"The 30th Anniversary Concert Celebration\" contengono due esecuzioni live della canzone. La canzone \u00e8 inoltre presente nel film \"Il lato positivo - Silver Linings Playbook\" di David O. Russell.\nIl brano.\nDylan scrisse la canzone dopo il suo viaggio in Inghilterra nel dicembre del 1962. La canzone \u00e8 ispirata alla sua ex ragazza, Echo Helstrom, che Dylan aveva conosciuto prima di trasferirsi a New York. Dylan lasci\u00f2 l'Inghilterra per l'Italia dove Suze Rotolo, con la quale era allora fidanzato, stava continuando i suoi studi. La Rotolo era gi\u00e0 ritornata negli Stati Uniti quando Dylan arriv\u00f2. \u00c8 proprio in Italia che Dylan fin\u00ec la canzone, apparentemente ispirata alla fine della relazione con Suze Rotolo, sebbene siano ritornati insieme quando Dylan la raggiunse a New York.\nMentre era a Londra, Dylan incontr\u00f2 molti esponenti della scena folk locale, tra cui Martin Carthy.\nMusicalmente la canzone \u00e8 simile a \"Boots of Spanish Leather\", inclusa nel successivo \"The Times They Are a-Changin'.\"\nNel 2012 la versione cantata in duetto con Johnny Cash \u00e8 stata inserita nella colonna sonora di \"Silver Linings Playbook\"."}
{"id": "2555388", "revid": "125628667", "url": "https://it.wikipedia.org/wiki?curid=2555388", "title": "Fondazione EBRI", "text": "La Fondazione EBRI (acronimo di \"European Brain Research Institute\") o semplicemente EBRI, \u00e8 un istituto di ricerca scientifica sulle funzionalit\u00e0 del cervello, con sede a Roma.\nStoria.\nL'istituto EBRI, fondato dalla senatrice Rita Levi-Montalcini, nasce da una proposta fatta dalla stessa alla conferenza di confindustria a Cernobbio nel 2001. Nel 2005, dopo aver selezionato dei giovani ricercatori provenienti da tutto il mondo, l'EBRI inizia la propria attivit\u00e0, presso la sede di Roma.\nIl 4 settembre 2009, il ministro per la ricerca Gelmini decide di avviare le pratiche per stanziare la somma di 485.000 euro per finanziare l'istituto che versava in gravi difficolt\u00e0 economiche. In tale frangente, il ministro ha dichiarato come l'attivit\u00e0 svolta dall'EBRI, essendo d'eccellenza, debba essere tutelata.\nLa Fondazione Santa Lucia, che ospita nei suoi stabili l'istituto, in condizioni di ristrettezze finanziarie, taglia le linee telefoniche all'istituto nel giugno 2009 e annuncia il 22 luglio 2010 la richiesta di lasciare i locali entro il 30 settembre, preannunciando il taglio della corrente elettrica. Dopo una breve vicenda giudiziaria, il 13 ottobre 2009 il Tribunale Civile di Roma accoglie il ricorso presentato dall'istituto, scongiurandone cos\u00ec la chiusura.\nPochi mesi dopo, la senatrice Levi-Montalcini chiede il commissariamento dell'istituto da lei presieduto, suscitando stupore e critiche da parte della comunit\u00e0 scientifica internazionale e suscitando inoltre la richiesta di dimissioni dal consiglio di amministrazione (composto, tra l'altro, da tre premi Nobel), il 10 febbraio 2010.\nL'istituto, dal Febbraio 2010, \u00e8 sotto la guida del commissario Prof. Giuseppe Nistic\u00f2 e del Direttore Scientifico Prof. Gerry Melino.\nScopo.\nL'EBRI ha come scopo quello di studiare il funzionamento del cervello in tutti i suoi aspetti. In particolare riuscire a capire le funzioni cognitive e comportamentali di tale organo, sia in funzioni normali, sia qualora lo stesso venga colpito da una qualsiasi patologia.\nFinanziamenti.\nTale istituto, senza fini di lucro, \u00e8 finanziato grazie a sovvenzioni che provengono dallo Stato Italiano, dall'Unione europea, oltre che da donazioni private fatte da altre fondazioni o da comuni cittadini."}
{"id": "2555390", "revid": "1873140", "url": "https://it.wikipedia.org/wiki?curid=2555390", "title": "Distribuzione limitata", "text": "La distribuzione cinematografica limitata o \"versione limitata\" sono i termini utilizzati dall'industria mediatica per indicare un film che viene distribuito in pochi cinema di un Paese per motivi commerciali o a causa del suo basso valore e la cui proiezione \u00e8 destinata a un pubblico non di massa.\nUna versione limitata \u00e8 solitamente un film indipendente o un documentario, e le sale scelte per questo tipo di proiezione sono note come \"cinema d'essai\".\nUna pratica molto in voga tra gli studi cinematografici statunitensi \u00e8 quella di distribuire in versione limitata un film molto atteso nel periodo natalizio in citt\u00e0 come New York e Los Angeles al fine di beneficiarne la sua candidatura ai premi Oscar. Dopo l'acclamazione del pubblico e della critica, alla breve uscita segue di alcuni mesi dopo una distribuzione concreta."}
{"id": "2555392", "revid": "92723", "url": "https://it.wikipedia.org/wiki?curid=2555392", "title": "Ian Nepomniachtchi", "text": ""}
{"id": "2555393", "revid": "200568", "url": "https://it.wikipedia.org/wiki?curid=2555393", "title": "Sergej Nikolajevi\u010d Tiviakov", "text": ""}
{"id": "2555395", "revid": "547034", "url": "https://it.wikipedia.org/wiki?curid=2555395", "title": "Qualificazioni al campionato europeo di calcio Under-21 2011 - Gruppo 6", "text": ""}
{"id": "2555396", "revid": "767487", "url": "https://it.wikipedia.org/wiki?curid=2555396", "title": "La trib\u00f9 del pallone - Sfida agli invincibili", "text": "La trib\u00f9 del pallone - Sfida agli invincibili (\"Die Wilden Kerle - Alles ist gut solange du wild bist!\") \u00e8 un film del 2003 diretto da Joachim Masannek, autore in prima persona dei libri dai quali \u00e8 stato tratto e primo adattamento cinematografico di questi ultimi. In Italia il film \u00e8 andato in onda per la prima volta il 7 luglio 2009 su Sky Cinema 1.\nTrama.\nProtagonista \u00e8 una squadra di calcio di ragazzi, soprannominata gli \"Scatenati\", composta inizialmente da Leon, Marlon (fratello di Leon), Rudi, Joschka, Fabi, Juli e Maxi. All'inizio delle vacanze, gli Scatenati si trovano costretti ad affrontare un'altra squadra, gli \"Invincibili\", guidata da un ragazzo grosso e cattivo di nome Michi Cicciobullo, che si \u00e8 arrogata il diritto di utilizzare il campetto dove di solito giocano i protagonisti, chiamato da questi ultimi la \"Bolgia infernale\". Dopo un primo scontro verbale, si danno dieci giorni di tempo per prepararsi ad una sfida, la cui squadra vincitrice avrebbe ottenuto l'utilizzo esclusivo del campo. Gli Scatenati sono per\u00f2 privi di allenatore e decidono di rivolgersi ad un loro amico, Willi, proprietario del chiosco del campetto, che sosteneva di essere stato un calciatore professionista in giovent\u00f9. I primi giorni di allenamento sono segnati dall'arrivo di una ragazza, Vanessa, che desidera entrare in squadra, e dall'esclusione dei giocatori meno abili, Rudi e Joschka, che andranno ad unirsi agli Invincibili. Rimasti in pochi, gli Scatenati sono costretti a reclutare due nuovi giocatori: Markus e Jojo. A seguito di una sfida ai rigori durante la propria festa di compleanno, anche Vanessa entrer\u00e0 in squadra. Poco dopo gli Invincibili attaccano Camelot, la casa sull'albero adibita a fortezza degli Scatenati, ma vengono fermati e umiliati da questi ultimi. Nel contempo, Michi rivela che Willi in realt\u00e0 non era mai stato un calciatore professionista e aveva quindi mentito; i ragazzi, adirati, decidono di mandarlo via rimanendo privi di allenatore.\nDurante la partita contro gli Invincibili, alla fine del primo tempo, gli Scatenati stanno seccamente perdendo, cos\u00ec Rudi decide di richiamare Willi per convincerlo ad allenare e motivare nuovamente la squadra. Gli Scatenati riescono a recuperare, ed infine a vincere la partita per 10 a 9 grazie al goal vincente di Rudi.\nProduzione.\nCast.\nSia nel film che nella vita reale, gli attori che interpretano Leon e Marlon, cio\u00e8 rispettivamente Jimi Blue Ochsenknecht e Wilson Gonzalez Ochsenknecht sono fratelli. Il loro padre interpreta il Sig. Maximilian nel film, Uwe Ochsenknecht.\nNel film sono presenti i due figli del regista Joachim Masannek, che interpretano Maxi (Marlon Wessel) e Markus (Leon Wessel-Masannek). I loro nomi reali (\"Marlon\" e \"Leon\") sono gli stessi di due personaggi del film e si dice che sia per questo che l'autore abbia scelto questi nomi.\nColonna sonora.\nLa colonna sonora e tutte le canzoni del film sono cantate dai Bananafishbones."}
{"id": "2555400", "revid": "767487", "url": "https://it.wikipedia.org/wiki?curid=2555400", "title": "La trib\u00f9 del pallone - Uno stadio per la trib\u00f9", "text": "Il film La trib\u00f9 del pallone - Uno stadio per la trib\u00f9 \"(Die Wilden Kerle 2)\" \u00e8 il secondo adattamento cinematografico dei libri di Joachim Masannek.\nIn Germania il film \u00e8 uscito nel 2005, mentre in Italia \u00e8 andato in onda su Sky Cinema 1 il 14 luglio 2009.\nTrama.\nLa trib\u00f9 degli Scatenati deve apportare delle modifiche al proprio campetto, la \"Bolgia Infernale\", cos\u00ec come deliberato dalle direttive UEFA al fine di affrontare la squadra nazionale in una partita; tuttavia i ragazzi non hanno i soldi necessari e cos\u00ec li chiedono in prestito al padre di Maxi, direttore della banca cittadina, convincendolo. Gli Scatenati, felici per il prestito ottenuto, sono per\u00f2 turbati dall'arrivo di Gonzo Gonzales, un ragazzo soprannominato \"il vampiro pallido\" e capo di una banda di skater, i \"Berretti fiammeggianti\", che si proclama alleato della strega Staraja Riba, personaggio di una popolare fiaba per bambini da lui ritenuta reale. Vanessa si innamora di Gonzo e, irritata dal comportamento infantile dei compagni, lascia gli Scatenati. I ragazzi provano in molti modi a farla tornare da loro, e infine una lettera d'amore da parte di Leon, che inizia a essere consapevole dei sentimenti che prova per la ragazza, le fa cambiare idea. Vanessa torna dunque nella squadra e aiuta gli altri a vincere la partita contro la SV 1906, durante la quale i ragazzi sono costretti a giocare in mutande in quanto Gonzo ha rubato loro le divise. Al ritorno dalla partita gli Scatenati scoprono che i Berretti fiammeggianti hanno occupato il loro stadio e fanno di tutto per cacciarli. Una volta riusciti, Leon e Vanessa si baciano. Infine la squadra fronteggia la nazionale giovanile di calcio, anche se l'esito di questa partita resta incerto."}
{"id": "2555401", "revid": "151034", "url": "https://it.wikipedia.org/wiki?curid=2555401", "title": "Girl of the north country", "text": ""}
{"id": "2555402", "revid": "1442080", "url": "https://it.wikipedia.org/wiki?curid=2555402", "title": "U.S. Men's Clay Court Championships 1993 - Singolare", "text": "Il singolare dell'U.S. Men's Clay Court Championships 1993 \u00e8 stato un torneo di tennis facente parte dell'ATP Tour.\nHoracio de la Pe\u00f1a ha battuto in finale Jaime Yzaga 3-6, 6-3, 6-4."}
{"id": "2555404", "revid": "1305772", "url": "https://it.wikipedia.org/wiki?curid=2555404", "title": "Jan Both", "text": "Biografia.\nEra figlio di un maestro e di un disegnatore di cartoni per vetrate e per decorazioni su vetri, con il quale fece l'apprendistato.\nSuccessivamente entr\u00f2 nell'ambiente artistico e colto della sua citt\u00e0 restando influenzato dapprima dagli studi su Tiziano, Raffaello e Michelangelo e successivamente dal Caravaggio.\nNel 1634 fu allievo di Abraham Bloemaert, ancora ancorato ai classici, e ricevette l'influenza di Carel de Hooch, pittore paesaggista, prima di recarsi in Francia e in Italia, dove soggiorn\u00f2 nel biennio 1639-1640, assieme al fratello Andries, anche lui pittore. La sua permanenza romana gli consent\u00ec di affinare e stabilizzare il suo stile orientandolo verso una interpretazione idealizzata della natura, impreziosita dalle influenze di Claude Lorrain. I caratteri emergenti delle sue opere, assunsero quindi scene ad effetto, luminosit\u00e0 sfuocata, alonature e luci radiosi. \nPrima di lasciare la capitale romana, Both ebbe modo di conoscere i Bamboccianti.\nIntorno al 1641, Both abbandon\u00f2 Roma per indirizzarsi verso Venezia prima di ritornare a Utrecht, localit\u00e0 nella quale ritrov\u00f2 una atmosfera pittorica italianeggiante, grazie alla presenza di Cornelis van Poelenburch.\nIl fratello Andries mor\u00ec durante una sosta a Venezia, a causa di una disgrazia. \nTra le sue opere risultarono numerosi i paesaggi, spesso romaneschi o comunque italianeggianti, completati da gruppi e figure che nel loro insieme formarono un componimento popolaresco e contadino innovativo rispetto al solito paesaggio mitologico e biblico.\nNel corso della sua breve ma significativa carriera, Jan Both ha spesso collaborato con altri artisti. Oltre ai gi\u00e0 menzionati Claude Lorrain e Cornelis van Poelenburch, si ricordano Jan Baptist Weenix, Pieter Jansz Saenredam e i tessitori Nicholas. La scelta dei soggetti e l'esemplarit\u00e0 della composizione nelle opere di Both sono stati ammirati da molti contemporanei e sono stati una delle principali fonti di ispirazione per la terza generazione di artisti olandesi influenzati dalla pittura italiana, tra i quali Willem de Heusch, Frederik de Moucheron, Nicolaes Berchem, Adam Pynacker e Aelbert Cuyp. Anche il suo stile di disegno \u00e8 stato spesso imitato, in conformit\u00e0 all'originale, tra i quali, dal suo allievo Jan Hackaert.\nNegli anni sessanta del XX secolo, l'arte di Jan Both ed i suoi significati per la pittura paesaggistica olandese furono riscoperti, tra gli altri, da uno studio di M. R. Waddinghams."}
{"id": "2555406", "revid": "767487", "url": "https://it.wikipedia.org/wiki?curid=2555406", "title": "La trib\u00f9 del pallone - Tutti per uno", "text": "Il film La trib\u00f9 del pallone - Tutti per uno \"(Die Wilden Kerle 3 - Die Attacke der biestigen Biester)\" \u00e8 il terzo adattamento cinematografico dei libri di Joachim Masannek.\nIn Germania il film \u00e8 uscito nel 2006, mentre in Italia \u00e8 andato in onda su Sky Cinema 1 il 21 luglio 2009.\nTrama.\nLa trib\u00f9, tempo dopo la disgregazione della squadra in seguito all'esito fallimentare della partita contro la Nazionale e la fuga di Leon, deve affrontare una squadra di ragazze, le \"Vipere Striscianti\", guidate da un ex Scatenato ed ex migliore amico di Leon, Fabi. Con l'aiuto di Nerv, nuovo membro degli Scatenati, i ragazzi ricostituiscono la squadra e partono alla volta della \"Tana delle Vipere\", braccati nel contempo dal padre di Maxi e dalla madre di Nerv che vogliono impedire ai propri figli di giocare a calcio.\nVanessa, inizialmente ancora adirata con Leon per averla abbandonata comportandosi da codardo, decide di perdonarlo e di dargli una seconda possibilit\u00e0: i due ragazzi riconfermano cos\u00ec i sentimenti che provano l'uno per l'altra.\nDurante il viaggio, Leon viene rapito dalle Vipere Striscianti, che fanno credere ai compagni che sia scappato come nella partita contro la Nazionale. \nGli Scatenati accorrono per\u00f2 a salvarlo e Fabi, adirato pi\u00f9 che mai, lo sfida ad una partita di calcio che decreter\u00e0 quale sia la squadra migliore; Leon accetta, alla condizione che, in caso di vittoria degli Scatenati, lui e Fabi possano tornare ad essere amici.\nGli Scatenati riescono a vincere e Fabi ristabilisce il proprio rapporto con Leon."}
{"id": "2555411", "revid": "767487", "url": "https://it.wikipedia.org/wiki?curid=2555411", "title": "La trib\u00f9 del pallone - Alla conquista della coppa", "text": "Il film \"La trib\u00f9 del pallone - Alla conquista della coppa (Die Wilden Kerle 4 - Der Angriff der Silberlichten)\" \u00e8 il quarto adattamento cinematografico dei libri di Joachim Masannek.\nIn Germania il film \u00e8 uscito nel 2007, mentre in Italia \u00e8 andato in onda su Sky Cinema 1 il 28 luglio 2009.\nTrama.\nUn anno dopo gli eventi narrati nel terzo episodio, la trib\u00f9 deve affrontare \"i Lupi\", una squadra molto forte, per vincere la coppa di calcio freestyle; tuttavia questi ultimi nascondono un grande segreto, ovvero la nebbia che si forma attorno alla loro fortezza, Ragnar\u00f6k, e dove si nasconde una ragazza misteriosa di nome Horizon, con la sua squadra, i Silverlite, che tempo fa Erik, il capo dei Lupi, ha affrontato con suo fratello Jaromir. Quando la partita tra le due squadre sta per iniziare, Horizon si presenta per assistere. Marlon si innamora immediatamente di lei e anche Leon ne rimane profondamente infatuato, ma successivamente si scoprir\u00e0 che in realt\u00e0 lui prova solo ammirazione per la ragazza perch\u00e9 \u00e8 l'avversaria pi\u00f9 forte che abbia mai incontrato. Dopo aver vinto la coppa del torneo, i due fratelli decidono di andare da lei per sconfiggere i Silverlite, ma Erik li avverte che se perderanno contro di loro la punizione sar\u00e0 indelebile come quella toccata a lui: un tatuaggio sul petto a forma di croce, insieme alle parole \"perdente\" e \"traditore\". Nel frattempo Maxi rivela a Vanessa di essere innamorato di lei, ma la ragazza, pur provando un profondo affetto per lui, capisce di essere ancora troppo legata a Leon per ricambiare realmente i sentimenti dell'amico. \nQuando Horizon rivela agli Scatenati che solo Leon \u00e8 l'unico degno della sua attenzione, Marlon si arrabbia aspramente con il fratello, riversando su di lui tutto il rimorso che ha covato dentro per anni, derivato dal fatto che Leon era sempre stato preferito a lui nonostante Marlon fosse il fratello maggiore. Marlon sceglie di vendicarsi unendosi ai Silverlite. Nel mezzo dello scontro finale contro i Silverlite tuttavia decide di perdonare Leon, scegliendo l'amore al posto della vendetta, e con l'aiuto di Klette, membro dei Lupi, gli Scatenati sconfiggono Horizon che si unisce a loro, ricambiando i sentimenti di Marlon."}
{"id": "2555414", "revid": "220256", "url": "https://it.wikipedia.org/wiki?curid=2555414", "title": "Xenolalia", "text": ""}
{"id": "2555417", "revid": "287204", "url": "https://it.wikipedia.org/wiki?curid=2555417", "title": "Abraham Bloemaert", "text": "Biografia.\nAbraham Bloemaert fu figlio dell'architetto e dello scultore Cornelis Bloemaert, dal quale ricevette le prime lezioni prima di recarsi ad Utrecht nel 1575, dove, dopo un breve periodo di studio autodidatta sui manieristi di Anversa, divenne allievo di Gerrit Splinter e di Joos de Beer. Presso quest'ultimo venne a contatto con la pittura fiamminga di Anthonie Blocklandt formatasi su una base romana-parmigiana.\nNel 1580 si trasfer\u00ec a Parigi per seguire un perfezionamento artistico sotto la guida di vari maestri, tra i quali Hieronymus Francken I e Jean Bassot. Durante il triennio di formazione francese si rivel\u00f2 fondamentale anche la permanenza presso la scuola di manieristica di Fontainebleau.\nDopo il suo rientro in patria ed una breve parentesi ad Amsterdam, la sua carriera ricevette un'impennata sia dal punto di vista del successo sia dell'apprezzamento, grazie anche alla sua flessibit\u00e0 che gli consent\u00ec di appartenere dapprima al manierismo, poi all'accademismo e infine ad avvicinarsi allo stile caravaggesco. Non mancarono anche accenti idealistici a influenzare le sue tematiche preferite, mitologiche e bibliche, oltre a quelle di tematica storica e allegorica.\nNel 1592 spos\u00f2, ad Utrecht, Judith van Schonenburch, con la quale non ebbe figli. La moglie mor\u00ec nel 1599. Bloemaert si rispos\u00f2 con Gerarda de Roij nel 1600; la coppia mise al mondo otto figli. \nLa sua prima opera riconosciuta \u00e8 il \"Nobe\" del 1591 a cui segu\u00ec la \"Predica di Giovanni Battista\" ed il \"Battesimo di Cristo\" del 1595.\nNel 1595 entr\u00f2 a far parte della Gilda di San Luca, per la quale ricopr\u00ec la carica di presidente nel 1618. \nInsieme a Paulus Moreelse fond\u00f2 un'accademia artistica nel 1612.\nTra le sue opere si ricordano ritratti e nature morte e vari paesaggi oltre il \"Flautista\" del 1621 e il \"Banchetto degli Dei\" del 1638.\nI suoi allievi pi\u00f9 apprezzati furono i suoi quattro figli, Hendrick (pittore di scene mitologiche e di genere), Frederik (incisore), Cornelis e Adriaen (pittori paesaggisti), i due fratelli Honthorst (Gherardo delle Notti e Willem), Ferdinand Bol e Jacob Cuyp.\nBloemaert fu un cattolico praticante ed ebbe numerosi contatti con il mondo intellettuale. Tra i suoi amici possiamo menzionare lo scrittore e disegnatore Aernout van Buchel. Lo studio di Bloemaerts fu visitato nel 1626 da Elizabeth Stuart, regina di Boemia, e l'anno seguente da Rubens."}
{"id": "2555419", "revid": "66387", "url": "https://it.wikipedia.org/wiki?curid=2555419", "title": "Comandante Generale della Guardia di Finanza", "text": ""}
{"id": "2555422", "revid": "1318658", "url": "https://it.wikipedia.org/wiki?curid=2555422", "title": "Karl Ludwig B\u00f6rne", "text": "Biografia.\nIl suo vero nome di nascita fu Loeb Baruch, figlio di Jakob Baruch, appartenente ad una ricca famiglia di banchieri ebraici.\nRicevette la sua prima formazione culturale a Gie\u00dfen, ma viste le difficolt\u00e0 di ottenere incarichi pubblici a causa della sua origine ebraica, Baruch venne inviato a Berlino per studiare medicina sotto la guida del dottor Markus Herz.\nBaruch rest\u00f2 affascinato dalla moglie del suo maestro, Henriette Herz (1764-1847), con la quale ebbe una serie di scambi epistolari. Dopo aver effettuato alcuni soggiorni ad Halle ed Heidelberg dove frequent\u00f2 corsi di legge e scienze politiche, nel 1811 ottenne la laurea in scienze camerali. Ritornato a Francoforte, nel 1811 venne invitato ad assumere l'incarico di attuario di polizia. Quattro anni dopo, per\u00f2, a causa della soppressione della parit\u00e0 dei diritti concessa provvisoriamente agli ebrei, fu costretto a lasciare il posto.\nGrazie al sostegno di Jeanette Wohl, sua futura moglie, si dedic\u00f2 al giornalismo fondando i giornali politici di area liberale, \"Staatsristretto\" e \"Die Zeitschwingen\".\nNel 1818, dopo la sua conversione al Protestantesimo luterano, mut\u00f2 il suo nome da Loeb Baruch a Ludwig B\u00f6rne.\nDal 1818 al 1821 pubblic\u00f2 la rivista politica \"Die Wage\" (\"La bilancia\"), che si distinse sia per la qualit\u00e0 dei suoi articoli politici sia per il tono sarcastico e le critiche teatrali. Le autorit\u00e0 soppressero la diffusione del giornale nel 1821 e B\u00f6rne decise di soggiornare a Parigi, dove prepar\u00f2 la sua raccolta \"Schilderungen aus Paris\" (\"Quadri parigini\") che pubblicata a Francoforte riscosse un buon successo.\nDopo lo scoppio della Rivoluzione di luglio nel 1830 e la sua partecipazione al Festival di Hambach, ritorn\u00f2 a Parigi con la speranza di toccare con mano la realizzazione dei nuovi ideali di libert\u00e0. Il frutto dei suoi pensieri e delle sue emozioni fu la raccolta di lettere satiriche \"Briefe aus Paris\" (1834), dedicate inizialmente alla Wohl e contenente ritratti vivaci del periodo monarchico parigino del periodo e una serie di articoli sulla situazione politica tedesca. Questi \"Briefe\", accolti con entusiasmo dalla critica marxista e definiti come esempi di pubblicistica politica, non furono trascurati nemmeno dai manuali di storia letteraria.\nNegli ultimi anni di vita B\u00f6rne entr\u00f2 in polemica con Heine, cui rimproverava l'irriverenza nei riguardi della religione.\n\u00c8 sepolto nel cimitero di P\u00e8re Lachaise, il suo fratello di loggia in Massoneria Jacob Venedey tenne un discorso sulla sua tomba durante il suo funerale.\nTra le sue opere pi\u00f9 significative si ricordano: \"Denkrede auf Jean Paul\" (1826), dedicata ad uno dei suoi scrittori preferiti; \"Dramaturgische Bl\u00e4tter\" (1829-1834); \"Menzel der Franzosenfresser\" (1837). Scrisse, inoltre, un buon numero di brevi storie e sketches, delle quali la pi\u00f9 nota \u00e8 la \"Monographie der deutschen Postschnecke\" (1829)."}
{"id": "2555424", "revid": "640277", "url": "https://it.wikipedia.org/wiki?curid=2555424", "title": "Formazione dei Riot", "text": "Quella che segue \u00e8 la lista di tutti i componenti del gruppo musicale Riot, dagli esordi fino alla morte del fondatore e unico membro originale Mark Reale."}
{"id": "2555427", "revid": "1543377", "url": "https://it.wikipedia.org/wiki?curid=2555427", "title": "Monte Carlo Open 1993", "text": "Il Monte Carlo Masters 1993 \u00e8 stato un torneo di tennis giocato sulla terra rossa.\n\u00c8 stata l'87\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 1993.\nSi \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo,\ndal 19 al 26 aprile 1993.\nCampioni.\nSingolare.\n Sergi Bruguera ha battuto in finale C\u00e9dric Pioline, 7-6(2), 6-0\nDoppio.\n Stefan Edberg / Petr Korda hanno battuto in finale Paul Haarhuis / Mark Koevermans, 6-2, 2-6, 7-5"}
{"id": "2555430", "revid": "1149807", "url": "https://it.wikipedia.org/wiki?curid=2555430", "title": "Episodi di Tartarughe Ninja (serie animata 2003)", "text": "Questa \u00e8 una lista di episodi della serie televisiva d'animazione Tartarughe Ninja del 2003."}
{"id": "2555431", "revid": "124957289", "url": "https://it.wikipedia.org/wiki?curid=2555431", "title": "Gr\u00e0cia", "text": "Il distretto di Gr\u00e0cia \u00e8 uno dei dieci distretti in cui \u00e8 divisa amministrativamente Barcellona.\nStoria.\n\u00c8 il sesto distretto della citt\u00e0 e comprende il territorio dell'antica vila de Gr\u00e0cia, resasi indipendente da Barcellona nel 1856, fino a quando venne nuovamente riassorbita dalla citt\u00e0 nel 1897. \u00c8 il distretto pi\u00f9 piccolo di Barcellona, ed \u00e8 il secondo per densit\u00e0 demografica.\nGeografia.\nIl distretto di Gr\u00e0cia comprende i quartieri di: Camp d'en Grassot e Gr\u00e0cia Nova, La Salud, El Coll, Vallcarca e Penitentes. Gracia confina con i distretti: dell'Eixample a sud, Sarri\u00e0-Sant Gervasi a ovest, e Horta-Guinard\u00f3 a est.\nCultura.\nLa pi\u00f9 grande attrattiva culturale e turistica del distretto \u00e8 senza dubbio il Parc G\u00fcell, la fantastica opera di Antoni Gaud\u00ed.\nComunque la vitalit\u00e0 delle stradine di Gr\u00e0cia, piene di bar, ristoranti e negozi fanno del sesto distretto di Barcellona, uno dei luoghi pi\u00f9 attrattivi della citt\u00e0. Gr\u00e0cia conserva il carattere di un municipio indipendente anche se da ormai pi\u00f9 di 100 anni fa parte della citt\u00e0 di Barcellona.\nGr\u00e0cia conta con una grande ricchezza associativa, la \"Festa Major de Gr\u00e0cia\", che si svolge a met\u00e0 di agosto, ne \u00e8 il pi\u00f9 vivo esempio. Le strade di Gr\u00e0cia vengono ornate con spettacolari decorazioni preparate dai cittadini durante vari mesi, per poter vincere il premio di strada meglio decorata. Le feste di Gracia, sono famose in tutta la Catalogna, e attraggono i cittadini di tutta Barcellona. Le feste di Gr\u00e0cia hanno generato, nelle edizioni scorse, (specialmente nel 2005) gravi disordini pubblici nelle prime ore dell'alba.\nGr\u00e0cia si distingue per essere sede di centri culturali di carattere avanguardista e alternativo. Il Teatre Lliure o il \"cine Verdi\" sono solo due esempi.\nSi deve menzionare l'importante presenza gitana che storicamente \u00e8 presente a Gr\u00e0cia, e che ha contribuito a imprimere il suo carattere tipico. Qui sono nati diversi artisti, come El Pesca\u00edlla, nato nelle strade di Gr\u00e0cia e considerato il fondatore della Rumba catalana, che successivamente \u00e8 stata coltivata da altri artisti di Gr\u00e0cia come Los Manolos o Sabor de Gr\u00e0cia, o Moncho, interprete considerato il re del bolero.\nBarrios.\nIl distretto di Gracia \u00e8 composto da cinque barrios:\nInfrastrutture.\nTrasporti.\nMetropolitana.\nIl distretto di Gracia \u00e8 attraversato dalla Linea 3 e dalla Linea 4 della Metropolitana di Barcellona e lambito dalla Linea 5.\nLa Linea 3 ferma nelle stazioni Fontana, Lesseps, Vallcarca e Penitents, mentre la Linea 4 effettua nel distretto solo la fermata Joanic.\nLa fermata El Coll-La Teixonera della Linea 5 si trova al confine del barrio El Coll con El Carmel e La Teixonera del distretto Horta-Guinard\u00f3.\nSar\u00e0 inoltre attraversato dalle linee 9 e 10 quando queste saranno completate, ed effettueranno interscambio con la Linea 3 nella stazione Lesseps."}
{"id": "2555437", "revid": "2039709", "url": "https://it.wikipedia.org/wiki?curid=2555437", "title": "Titolo di citt\u00e0 in Bulgaria", "text": "In Bulgaria vengono considerate citt\u00e0 tutti quei centri abitati che presentano infrastrutture, centri culturali e sanitari di un certo livello. \u00c8 possibile che un comune sia composto da pi\u00f9 di una localit\u00e0 che ha il titolo di citt\u00e0.\nLa citt\u00e0 pi\u00f9 sviluppata e con il maggior numero di abitanti \u00e8 Sofia che, dopo alcuni anni di decremento demografico, ha cominciato a ricrescere, in particolare a causa della popolazione rurale che tende ad abbandonare le campagne per cercare migliori condizioni di vita nelle citt\u00e0."}
{"id": "2555438", "revid": "287204", "url": "https://it.wikipedia.org/wiki?curid=2555438", "title": "Nazionale Under-21 di calcio del Galles", "text": "La nazionale gallese di calcio Under-21 \u00e8 la rappresentativa calcistica del Galles ed \u00e8 posta sotto l'egida della Football Association of Wales.\nPartecipa al campionato europeo di categoria che si tiene ogni due anni, ma non si \u00e8 mai qualificata ad una fase finale."}
{"id": "2555439", "revid": "1862310", "url": "https://it.wikipedia.org/wiki?curid=2555439", "title": "Cavallerleone", "text": "Cavallerleone (\"Cavalion\" in piemontese) \u00e8 un comune italiano di 669 abitanti della provincia di Cuneo in Piemonte.\nStoria.\nIl feudo di Cavallerleone e Cuscinotto ebbe diverse famiglie partecipanti alla sua giurisdizione, come ricorda \"Dizionario feudale degli antichi stati continentali della monarchia di Savoia (Savoia, Aosta, Piemonte, Monferrato, Saluzzo, Novara, Lomellina, Nizza, Oneglia) 1720-1797\", tra cui i Balbo, i Cacherano, i Filippone (con titolo di conti), i Richelmy, i Bercer\u00e0, i Ceva di Noceto, i Savoia Marchesi di Racconigi, tutti investiti di parte della signoria di Cavallerleone.\nUna delle famiglie pi\u00f9 importanti che ebbero in signoria e poi con titolo comitale di Cavallerleone furono i Richelmy.\nNel 1662, 8 luglio - Inv. il senatore RlCHELMl che aveva fatto acquisto da Camillo Ceva Noceto, \n1676, 9 maggio - Investito il senatore e referendario \nCamillo Luigi Richelmi figlio del precedente.\n1719, 18 aprile - Investito il presidente Giuseppe Bartolomeo, di Camillo Luigi; reinvestito poi\ncon la signoria parziale con ereditabilit\u00e0 per via maschile di 3 1/2 dei 48 punti, possiamo quindi affermare che la famiglia Richelmy possedeva il 90% di Cavallerleone.\nNel 1722 lo stesso Presidente dei Senatori di Nizza Giuseppe Bartolomeo Richlemy viene investito di altre 2 parti e mezzo, reinvestito questa volta con titolo Comitale, alla sua morte nel 1755 suo figlio GiovanBattista Richelmy eredit\u00e0 quel 31/5 parti delle 48 parti e viene reinvestito con signoria parziale di Cavallerleone.\nI diritti feudali erano espressi a questo modo: Castello, villa, \nterritorio, fini e mandamento di Br., mero e misto imperio, totale \ngiurisdizione, uomini, omaggi, feudi e retrofeudi nobili, ignobili \nenfiteusi, redditi, censi, taglie, caccia, pesca, forni, molini, battitori, \nalvei ed acque, decorsi d'acque, terre, prati, vigne, foinaggi, molture (macinato), pedaggi, cure! e gabelle, peso, laudemi, terze vendite, ed ogni altro diritto spettante per qualunque titolo al principe \nAmedeo conte di Savoia.\nLa famiglia Cacherano di origine astigiana, ebbe investitura di parte di Cavallerleone nel 1637 in Filiberto Cacherano, avendo comprato dai Ceva di Noceto parte delle terre, ne ebbe parte di giurisdizione, gi\u00e0 suo padre Giambattista possedeva una piccola parte di Cavallerleone.\nIl capostipite Pietrino si stabil\u00ec a Cavallerleone nel XIV secolo. Carlo Cacherano, signore di parte di Cavallerleone e Mombello, nel XVI secolo divenne magistrato sabaudo, ambasciatore alla Dieta Imperiale di Ratisbona, consigliere di Stato. Il figlio di Giabbattista, Filiberto Cacherano fu nominato conte di Mombello nel 1662.\nSimboli.\nLo stemma del Comune di Cavallerleone \u00e8 stato concesso con decreto del presidente della Repubblica del 3 marzo 1998.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cavallerleone sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFeste e fiere.\nFesta patronale di san Giuseppe, 1\u00ba maggio.\nEconomia.\nTradizionalmente l'economia del piccolo paese \u00e8 basata sull'agricoltura. \nNegli ultimi decenni, tuttavia, si \u00e8 registrato un notevole sviluppo dell'artigianato. La piccola imprenditoria sta, in questi anni, colonizzando la zona artigianale situata al di l\u00e0 del fiume Maira, nella localit\u00e0 detta \"Pedaggera\".\nInfrastrutture e trasporti.\nFra il 1886 e il 1959 la localit\u00e0 era servita da una stazione ferroviaria, situata in localit\u00e0 Comba, a circa 2 chilometri dal paese, posta lungo la ferrovia Moretta-Cavallermaggiore."}
{"id": "2555440", "revid": "1442080", "url": "https://it.wikipedia.org/wiki?curid=2555440", "title": "Monte Carlo Open 1993 - Singolare", "text": "Il singolare del Monte Carlo Open 1993 \u00e8 stato un torneo di tennis facente parte dell'ATP Tour.\nSergi Bruguera ha battuto in finale C\u00e9dric Pioline 7-6 (7-2), 6-0."}
{"id": "2555443", "revid": "1363832", "url": "https://it.wikipedia.org/wiki?curid=2555443", "title": "John Forster", "text": "Biografia.\nForster nacque a Newcastle-upon-Tyne. Suo padre era un commerciante di bestiame. Ben formatosi sui classici e nella matematica alla The Royal Grammar School, nel 1828 Forster and\u00f2 alla University of Cambridge, ma dopo solo un mese si trasfer\u00ec a Londra, dove frequent\u00f2 i corsi dello University College, e in seguito entr\u00f2 nell'Inner Temple.\nI suoi principali interessi erano letterari. Contribu\u00ec ai giornali \"The True Sun\", \"The Morning Chronicle\" e \"The Examiner\", dei quali era critico letterario; e l'influenza della sua forte personalit\u00e0 lo fece presto emergere. \"Lives of the Statesmen of the Commonwealth\" (1836-1839) apparve parzialmente nella \"Cyclopaedia\" di Nathaniel Lardner. Forster pubblic\u00f2 poi a parte l'opera nel 1840 insieme a \"Treatise on the Popular Progress in English History\". Il saggio ebbe subito immediato successo, facendo di Forster una figura prominente nel ristretto e distinto circolo di uomini di lettere di cui facevano parte Edward Bulwer-Lytton, Thomas Noon Talfourd, Albany Fonblanque, Walter Savage Landor, Robert Browning, Thomas Carlyle e Charles Dickens.\nSi dice che Forster sia stato fidanzato con Letitia Landon, ma il fidanzamento fu rotto, e lei sposer\u00e0 George Maclean. Nel 1843, Forster venne ascritto all'Albo degli avvocati, ma non esercit\u00f2 mai la professione di legale.\nNel 1858, Forster fu nominato Segretario della Commissione sulla Tutela della Salute Mentale e dal 1861 al 1872, ha ricoperto la carica di Commissario della suddetta commissione. La sua preziosa collezione di manoscritti, comprese le copie originali dei romanzi di Charles Dickens, insieme con i suoi libri e immagini, \u00e8 stata lasciata in eredit\u00e0 al South Kensington Museum.\nOpere.\nPer qualche anno tenne la rubrica \"Foreign Quarterly Review\"; nel 1846, dopo che Charles Dickens lasci\u00f2 l'incarico, diresse il \"Daily News\"; e, dal 1847 al 1856 diresse il \"The Examiner\". Dal 1836 in avanti, contribu\u00ec all\"'Edinburgh Quarterly\" e ancora al \"Foreign Quarterly Reviews\" con una variet\u00e0 di articoli, qualcuno dei quali venne ristampato nei due volumi del \"Biographical and Historical Essays\" (1858).\nNel 1848 vide la luce l'ammirabile \"Vita e Tempi di Oliver Goldsmith\" (revisionato poi nel 1854). Continuando le sue ricerche sulla storia inglese, nel 1860 pubblic\u00f2 \"Arrest of the Five Members by Charles I: a Chapter of English History rewritten\", e \"The Debates on the Grand Remonstrance, with an Introductory Essay on English Freedom\". A questi fecero seguito \"Sir John Eliot: Una Biografia\" (1864), elaborazione di uno dei suoi primi studi per \"Lives of Eminent British Statesmen\".\nAl 1868 risale l'opera \"Life of Landor\". Alla morte del suo caro amico Alexander Dyce, Forster si impegn\u00f2 a far pubblicare la sua terza edizione delle opere di Shakespeare. Per diversi anni raccolse materiale per una biografia di Jonathan Swift, ma interruppe il lavoro per scrivere \"Vita di Charles Dickens\". Forster fu a lungo intimo amico del romanziere, ed \u00e8 grazie alle sue opere su di lui che John Forster \u00e8 principalmente ricordato oggi. Il primo volume apparve nel 1872, e la biografia venne completata nel 1874.\nVerso la fine del 1875 il primo volume del suo \"Vita di Swift\" fu pubblicato; e stava ultimando il secondo quando la morte lo colse nel febbraio del 1876."}
{"id": "2555444", "revid": "278830", "url": "https://it.wikipedia.org/wiki?curid=2555444", "title": "Yoshi (Mario &amp; Yoshi)", "text": ""}
{"id": "2555445", "revid": "287204", "url": "https://it.wikipedia.org/wiki?curid=2555445", "title": "Qualificazioni al campionato europeo di calcio Under-21 2011 - Gruppo 7", "text": ""}
{"id": "2555447", "revid": "729019", "url": "https://it.wikipedia.org/wiki?curid=2555447", "title": "U.S. Route 14", "text": "La U.S. Route 14 \u00e8 una strada statunitense che corre in direzione est-ovest per miglia ma in passato aveva una lunghezza di miglia. Gran parte del tracciato corre in parallelo alla Interstate 90.\nA partire dal 2004, il termine orientale della strada \u00e8 a Chicago mentre il capolinea occidentale si trova all'ingresso est del Parco Nazionale di Yellowstone nel Wyoming."}
{"id": "2555448", "revid": "1543377", "url": "https://it.wikipedia.org/wiki?curid=2555448", "title": "Wembley Monarchs", "text": "I Wembley Monarchs furono una squadra di hockey su ghiaccio del Regno Unito.\nVennero fondati nel 1929 come Grosvenor House Canadians, cambiando in Wembley Canadians per la stagione 1934-35 e diventando infine Monarchs nel 1936. La squadra gioc\u00f2 nella English League nel 1931-35 e 1936-37 e nella English National League nella stagione1935-36 e nel periodo 1937-50.\nI Grosvenor House Canadians giocarono le loro partite casalinghe al Park Lane Rink ma si trasferirono nel 1934 all'Empire Pool di Londra (oggi Wembley Arena, che divisero con i Wembley Lions).\nVinsero la English League nel 1933-34 ma l'unico successo con il nome Monarchs arriv\u00f2 nel 1948 quando conquistarono la English Autumn Cup. I Monarchs chiusero i battenti nel 1950."}
{"id": "2555449", "revid": "287204", "url": "https://it.wikipedia.org/wiki?curid=2555449", "title": "BMW Open 1993", "text": "Il BMW Open 1993 \u00e8 stato un torneo di tennis giocato sulla terra rossa.\n\u00c8 stata la 20\u00aa edizione del BMW Open,\nche fa parte della categoria ATP World Series nell'ambito dell'ATP Tour 1993.\nSi \u00e8 giocato a Monaco di Baviera in Germania, dal 26 aprile al 3 maggio 1993.\nCampioni.\nSingolare.\n Ivan Lendl ha battuto in finale Michael Stich 7-6 (7-2), 6-3\nDoppio.\n Martin Damm / Henrik Holm hanno battuto in finale Karel Nov\u00e1\u010dek / Carl-Uwe Steeb 6-0, 3-6, 7-5"}
{"id": "2555455", "revid": "119295814", "url": "https://it.wikipedia.org/wiki?curid=2555455", "title": "Horta-Guinard\u00f3", "text": "Il distretto di Horta-Guinard\u00f3 \u00e8 il terzo per estensione di Barcellona, superato solamente da quelli di Sants-Montju\u00efc e Sarri\u00e0-Sant Gervasi. Con una superficie di ha, rappresenta l'11,9% dell'estensione totale del municipio. La sua popolazione \u00e8 di abitanti (2005). Comprende la maggior parte del territorio dell'antico municipio di Sant Joan d'Horta, parte di quello di San Mart\u00ed de Provensals e di San Andres de Palomar. Il distretto \u00e8 situato nel settore nord-est della citt\u00e0 tra i distretti di Gr\u00e0cia e Nou Barris. Confina a sud con l'Eixample, Sant Andreu e Sant Mart\u00ed e al nord tramite la montagna di Collserola, con i municipi di Sant Cugat del Vall\u00e8s e Cerdanyola del Vall\u00e8s.\nLe sue unit\u00e0 territoriali di base sono: Guinard\u00f3, Baix Guinard\u00f3, Can Bar\u00f3, Font d'en Fargas, El Carmel, Taxonera, la Clota, Font del Gos, Horta, Vall d'Hebron, Montbau e Sant Gen\u00eds dels Agudells.\nIl processo di occupazione e urbanizzazione del suolo del distretto \u00e8 stato pesantemente condizionato dalla sua varia topografia. La presenza della montagna di Collserolla, della valle de Hebron o la riera de Horta, ha condotto ad una struttura urbana molto diversa da settore a settore. "}
{"id": "2555456", "revid": "767487", "url": "https://it.wikipedia.org/wiki?curid=2555456", "title": "English League", "text": "La English League fu una lega inglese di hockey su ghiaccio.\nFondata nel 1931, oper\u00f2 fino al 1936, quando fu smantellata. La maggioranza delle sue squadre la lasci\u00f2 per fondare la English National League nel 1935. La lega fu rifondata nel 1988 prima di chiudere definitivamente nel 1997."}
{"id": "2555457", "revid": "122993257", "url": "https://it.wikipedia.org/wiki?curid=2555457", "title": "Alfabeto portoghese", "text": "L'alfabeto portoghese, in accordo con l'Accordo ortografico del 1945 (valido in Portogallo e nei Paesi africani di lingua ufficiale portoghese) e in base al formulario ortografico del 1943 (valido solo in Brasile), \u00e8 l'alfabeto utilizzato per la scrittura della lingua portoghese. \u00c8 basato sull'alfabeto latino, di 23 lettere, in aggiunta delle lettere k, w ed y che vengono utilizzate per parole di origine straniera:\nOltre a queste lettere, vengono utilizzati anche segni diacritici per esprimere particolari suoni della lingua portoghese: \"\u00c1, \u00c2, \u00c3, \u00c0, \u00c7, \u00c9, \u00ca, \u00cd, \u00d3, \u00d4, \u00d5, \u00da, \u00dc\". Queste lettere non sono comunque considerate lettere indipendenti e non compaiono elencate nell'alfabeto.\nQuando due parole si differenziano solo per la presenza di due lettere, una con e l'altra senza segno diacritico, quella senza segno diacritico viene prima, in ordine alfabetico, rispetto a quella che presenta il segno."}
{"id": "2555464", "revid": "767487", "url": "https://it.wikipedia.org/wiki?curid=2555464", "title": "Wembley Lions", "text": "I Wembley Lions furono una squadra di hockey su ghiaccio del Regno Unito. \nFondata nel 1934, mostr\u00f2 una continuit\u00e0 con la London Lions, che giocava gi\u00e0 dal 1924. La squadra di Wembley aveva sede all'allora nuovo Empire Pool, che divise con i Wembley Monarchs fino al 1950.\nLa squadra prese parte alla English National League, vincendola nel 1935-36 e 1936-37. Dopo la Seconda guerra mondiale tornarono al vertice nel 1951-52. Nel 1954 i Lions aderirono alla nuova British National League, che conquistarono nel 1956-57. La lega fall\u00ec per\u00f2 nel 1960 e con essa, a causa della mancanza di prospettive, anche i Wembley Lions.\nIspirati dal successo dei Brighton Tigers, che avevano continuato a giocare pur senza partecipare a nessun campionato, i Lions rinacquero nel 1963 per giocare partite amichevoli e continuarono fino al 1968.\nUno dei loro giocatori pi\u00f9 famosi \u00e8 stato James Robertson Justice, meglio noto come attore, che gioc\u00f2 come portiere per una stagione."}
{"id": "2555465", "revid": "1305772", "url": "https://it.wikipedia.org/wiki?curid=2555465", "title": "Giuseppe Pianezza", "text": "Biografia.\nNato a Vignole Borbera, da ragazzo emigr\u00f2 in Svizzera e poi in Germania come minatore, poi torn\u00f2 in Italia. Iscritto al Partito Socialista Italiano, nel 1915 venne arruolato negli Alpini e nel 1917 arriv\u00f2 in licenza a Torino durante i giorni delle sommosse in uniforme partecip\u00f2 a un comizio contro la guerra.\nArrestato, fu processato insieme ad altri undici dirigenti socialisti e ad un anarchico. Condannato per \"tradimento indiretto\" con altri cinque coimputati, venne mandato al fronte.\nMutilato in guerra, dove perse alcune dita dei piedi venne esonerato e torn\u00f2 a Vignole Borbera.\nNel dopoguerra entr\u00f2 come operaio nella FIAT, partecip\u00f2 al biennio rosso all'occupazione delle fabbriche e nel 1920 segu\u00ec la linea di Gramsci ed ader\u00ec al Partito Comunista d'Italia. \nCon la presa del potere del fascismo venne inviato al confino prima a Favignana, Viterbo e poi a Ventotene dove conobbe Sandro Pertini. A Viterbo era capo del collettivo e aveva l'importante incarico di mantenere i contatti con il Partito, tramite \u201cJean\u201c, ossia Adamo Zanelli, del centro di Basilea; dava pure informazioni al Partito su Altiero Spinelli.\nMor\u00ec a Genova nel 1964."}
{"id": "2555467", "revid": "339392", "url": "https://it.wikipedia.org/wiki?curid=2555467", "title": "UAE Air Force", "text": ""}
{"id": "2555468", "revid": "110157", "url": "https://it.wikipedia.org/wiki?curid=2555468", "title": "London Lions (hockey su ghiaccio)", "text": "I London Lions furono una squadra inglese di hockey su ghiaccio, con sede a Londra; gioc\u00f2 72 partite nella stagione 1973-74 contro numerose squadre europee. Nacque per mano del proprietario dei Detroit Red Wings, Bruce Norris, che voleva creare una nuova squadra da affiliare alla National Hockey League. Il suo vicepresidente era John Ziegler, che divenne poi presidente della National Hockey League nel 1977.\nI Lions giocavano le proprie partite casalinghe alla Wembley Arena ed ebbero un record di 52 vinte, 13 perse e 7 pareggi. Girarono l'Europa per promuovere un'ipotetica lega professionistica europea che sarebbe dovuta iniziare con la stagione 1974-75. Nell'idea originaria le migliori squadre di questa lega avrebbero poi potuto competere anche per la Stanley Cup, ma il progetto fu un fallimento.\nLa squadra prende il nome dai precedenti London Lions, che erano stati fondati nel 1924 da Blane Sexton, che giocarono a Westminster dal 1927, quindi al Golders Green ed al Hammersmith Palais fino al 1933, quando si trasferirono alla Wembley Arena come Wembley Lions."}
{"id": "2555472", "revid": "599013", "url": "https://it.wikipedia.org/wiki?curid=2555472", "title": "Bolli giubileo", "text": "I bolli del Giubileo furono annulli speciali tematici in occasione del Grande Giubileo del 2000.\nStoria.\nSeguendo una tradizione consolidata di oltre un cinquantennio, durante il Grande Giubileo del 2000 le Poste italiane istituirono ventuno chioschi speciali in citt\u00e0 e luoghi particolari, dei quali sei situati nel comune di Roma (S.Pietro, S.Giovanni Laterano, S.Maria Maggiore, S.Paolo fuori le mura, Castel Sant'Angelo &amp; Divino Amore). Gli altri vennero collocati in varie citt\u00e0 della penisola: Aquileia, Padova centro, Venezia centro, Bologna centro, Rimini, Riccione, Santa Maria degli Angeli (Assisi), Orvieto, Loreto, S.Gabriele dell'Addolorata, S. Giovanni Rotondo, Bari centro, Lecce centro, Monreale, Spoleto. Tutti i chioschi entrati in funzione nell'anno 2000 cessarono di funzionare il 5 gennaio 2001, ad eccezione di quello a S. Pietro in Roma, il quale rest\u00f2 aperto sino al successivo 6 gennaio. I chioschi resero possibile la fruizione di tutti i servizi postali, ad eccezione di quelli relativi al \"BancoPosta\".\nCaratteristiche dei \"guller\".\nI 21 chioschi vennero dotati di bolli (\"guller\") speciali, fuori misura poich\u00e9 di diametro 32 mm in luogo degli ordinari 28 mm.\nTali \"guller\" erano simili fra loro in quanto riportavano il simbolo del Grande Giubileo (4 colombe in forma di croce e la dicitura in latino del giubileo del 2000), ma differenti per altri particolari. I 4 dei chioschi delle basiliche patriarcali di Roma avevano al loro interno la \"silhouette\" della facciata della basilica vicina; alcuni hanno il vecchio marchio di Poste Italiane creato nel 1994 da Francesco Maria Ricci (la cosiddetta \"letterina fuggente\"), altri il nuovo marchio di poste italiane introdotto nel 2000 e rappresentato dalle lettere \"PT\"; infine, altri guller non presentavano alcun marchio, bens\u00ec riportavano unicamente il nome della localit\u00e0 ove il chiosco venne posto."}
{"id": "2555473", "revid": "1442080", "url": "https://it.wikipedia.org/wiki?curid=2555473", "title": "BMW Open 1993 - Singolare", "text": "Il singolare del BMW Open 1993 \u00e8 stato un torneo di tennis facente parte dell'ATP Tour.\nIvan Lendl ha battuto in finale Michael Stich 7-6 (7-2), 6-3."}
{"id": "2555479", "revid": "287204", "url": "https://it.wikipedia.org/wiki?curid=2555479", "title": "Essedarius", "text": "L'essedarius (pl. essedarii) era una delle categorie (\"armaturae\") di gladiatori che si esibivano negli anfiteatri in epoca romana. Il nome deriva da \"esseda\", un carro da guerra a due ruote celtico in uso presso Britanni, Galli e Belgi.\nLa comparsa degli \"essedarii\".\nLa prima citazione di \"essedarii\" \u00e8 nel \"De Bello Gallico\" di Cesare: gli \"essedarii\" (truppe addestrate a combattere sui carri) sono oltre quattromila e sono guidati da Cassivellauno.\nSuccessivamente compaiono come categoria gladiatoria al tempo dell'impero di Claudio, dopo la conquista della Britannia. Si ha notizia di esibizioni di \"essedarii\" durante gli spettacoli gladiatorii, durante i quali vennero utilizzati proprio i britannici catturati, e il loro spettacolo incontr\u00f2 il favore del pubblico.\nL'identificazione di tale classe di gladiatori, cos\u00ec come lo svolgimento delle loro battaglie, non sono note, data l'assenza di immagini raffiguranti combattimenti con i carri; non si sa neppure se durante i ludi gladiatori il carro fosse condotto dallo stesso \"essedarius\" oppure, similmente all'uso britannico, da un auriga. \u00c8 probabile che il loro ruolo fosse perlopi\u00f9 scenico, e che dopo un ingresso spettacolare nell'arena, i loro combattimenti si svolgessero a piedi.\nLa loro identificazione \u00e8 stata resa possibile da una singola immagine di un \"essedarius\" privo del carro, raffigurato presso una stele funeraria. Tale categoria gladiatoria \u00e8 comunque frequentemente menzionata nelle iscrizioni.\nArmi e armatura.\nL'\"essedarius\" era un gladiatore mediamente armato. Era armato con una spada corta e probabilmente fornito di lance. Per la protezione indossava un elmo, uno scudo di forma ovale medio-grande, un parabraccio, la \"lorica manica\", sull'arto armato e gambali corti o fasciature su entrambe le gambe. Indossava un perizoma, il \"subligaculum\" ed una cintura, il \"balteus\" o \"cingulum\".\nAvversario.\nL'\"essedarius\" combatteva quasi sempre contro altri \"essedarii\" e, in casi rari, anche contro il reziario. Si ritiene che essi iniziassero a combattere su di un carro, e poi continuassero la battaglia a piedi. Si presume inoltre che nel corso del tempo il carro sia stato abbandonato e che la battaglia tra \"essedarii\" sia stata condotta solo a piedi."}
{"id": "2555485", "revid": "767487", "url": "https://it.wikipedia.org/wiki?curid=2555485", "title": "Daz Dillinger", "text": "\u00c8 il cugino dei rapper Nate e Snoop Dogg, Lil'1/2 Dead e RBX"}
{"id": "2555487", "revid": "287204", "url": "https://it.wikipedia.org/wiki?curid=2555487", "title": "ATP German Open 1993", "text": "Il German Open 1993 \u00e8 stato un torneo di tennis giocato sulla terra rossa. \u00c8 stata l'86\u00aa edizione del \"Torneo di Amburgo\", che fa parte della categoria ATP Super 9 nell'ambito dell'ATP Tour 1993. Si \u00e8 giocato al Rothenbaum Tennis Center di Amburgo in Germania, dal 3 al 10 maggio 1993.\nCampioni.\nSingolare.\n Michael Stich ha battuto in finale Andrej \u010cesnokov 6\u20133, 6\u20137, 7\u20136, 6\u20134\nDoppio.\n Paul Haarhuis / Mark Koevermans hanno battuto in finale Grant Connell / Patrick Galbraith 7\u20136, 6\u20134"}
{"id": "2555490", "revid": "357043", "url": "https://it.wikipedia.org/wiki?curid=2555490", "title": "Villaggio internazionale degli artisti", "text": ""}
{"id": "2555491", "revid": "357043", "url": "https://it.wikipedia.org/wiki?curid=2555491", "title": "Villaggio Internazionale degli Artisti", "text": ""}
{"id": "2555492", "revid": "904368", "url": "https://it.wikipedia.org/wiki?curid=2555492", "title": "Roberto Soriano", "text": "Biografia.\n\u00c8 nato a Darmstadt in Germania da genitori irpini originari di Sperone.\nCaratteristiche tecniche.\n\u00c8 un trequartista abbastanza duttile, capace di interpretare anche il ruolo di seconda punta. Dotato di una ottima tecnica individuale, si contraddistingue prettamente per la sua agilit\u00e0, per il suo dribbling e per la buona visione di gioco. Piede preferito \u00e8 il destro, ma anche col piede debole riesce ad ammaestrare bene la sfera di gioco. I moduli a cui si adatta meglio sono il 4-2-3-1 e il 4-4-1-1, nei quali agisce dietro la punta.\n\u00c8 molto bravo nel pressing, specialmente quello alto, negli inserimenti senza palla ed \u00e8 dotato di una buona visione di gioco.\nCarriera.\nClub.\nInizi in Germania e Sampdoria.\nSi forma calcisticamente in Germania ed entra nell'orbita del che nel 2006 lo ingaggia nelle sue giovanili.\nFatta la trafila nelle formazioni giovanili del Bayern, nel gennaio 2009 viene acquistato a titolo definitivo dalla Sampdoria che lo fa giocare per 6 mesi nella Primavera. Soriano viene comunque pi\u00f9 volte aggregato in prima squadra fino ad essere convocato per la partita contro il Palermo (2-2), nell'ultima giornata di campionato. Nella stagione 2009-2010 viene inserito nella rosa della prima squadra, ma non scende mai in campo venendo solamente utilizzato nella Primavera.\nPrestito all'Empoli.\nIl 22 giugno 2010 passa in prestito all'Empoli in Serie B, nell'ambito dell'operazione che porta Pozzi definitivamente in blucerchiato. Il 22 agosto 2010, a 19 anni, esordisce in Serie B giocando da titolare nella partita Frosinone-Empoli (2-3). Realizza il suo primo gol in carriera l'11 dicembre 2010 contro il Portogruaro con una girata che sblocca il risultato della partita. Il 16 aprile 2011 segna la sua seconda rete stagionale nella gara Atalanta-Empoli (1-2). Chiude il campionato, nel quale l'Empoli arriva al nono posto, con 27 presenze e 2 reti.\nSampdoria.\nNella stagione 2011-12 ritorna alla Sampdoria, appena retrocessa in Serie B. Debutta ufficialmente in blucerchiato il 5 ottobre 2011 in Hellas Verona-Sampdoria (1-1) subentrando a Daniele Dessena. Gioca poi da titolare il 9 ottobre contro il (1-1). Il 26 maggio 2012 segna il suo primo gol con il \"Doria\" nella partita -Sampdoria (3-1). La stagione si conclude con 13 presenze di Serie B e 3 dei play-off, vinti proprio dalla Sampdoria che ottiene la promozione.\nViene confermato nella rosa dei blucerchiati anche per la stagione seguente, nella quale il 26 agosto 2012, a 21 anni, esordisce in Serie A nella partita Milan-Sampdoria (0-1), subentrando al 76\u00ba minuto ad \u00c9der. Il 21 dicembre rinnova il proprio contratto fino al 30 giugno 2017. Conclude la sua prima stagione in Serie A collezionando 24 presenze in campionato.\nL'annata successiva vede, con l'arrivo nel novembre 2013 di mister Sini\u0161a Mihajlovi\u0107, la svolta per Soriano che diventa titolare e pedina fondamentale della formazione blucerchiata con la quale mette a segno anche 5 gol in 29 partite: il primo gol il 24 novembre 2013 in Samp- 1-1; due reti le segna il 23 marzo 2014 durante la sfida Samp-Verona 5-0 e le altre due reti le mette a segno contro il Chievo e l'Udinese. Nello stesso anno, a stagione in corso, si aggiudica il trofeo Giovane Rivelazione della Serie A a margine della presentazione della V edizione della \"Dommo Cup\" per la Fondazione Stefano Borgonovo, con il supporto della testata SampNews24. A fine stagione si aggiudica anche la seconda edizione del Premio SampNews24, consegnato al giocatore che pi\u00f9 si \u00e8 distinto nel corso della stagione precedente per qualit\u00e0 tecniche e umane.\nNella stagione successiva si conferma come titolare su ottimi livelli e realizza 4 gol in campionato con una doppietta contro l'Udinese. La Sampdoria arriva settima in campionato e ottiene inoltre la qualificazione al terzo turno preliminare di Europa League per via dell'esclusione del Genoa. Rimane alla Sampdoria anche nella stagione 2015-2016; nonostante un forte interessamento del Napoli: la societ\u00e0 partenopea deposit\u00f2 il suo contratto 4 minuti dopo la fine del calciomercato, per cui l'affare non venne considerato valido.\nEsordisce nelle coppe europee nel terzo turno preliminare di Europa League contro il Vojvodina, che elimina la Sampdoria. A inizio stagione rinnova il proprio contratto, sottoscrivendo un accordo fino al 30 giugno 2020. Segna la sua prima rete dell'anno contro il Bologna il 14 settembre 2015 chiudendo il risultato per 2-0 e la seconda contro l'Atalanta al 94' nella partita persa 2-1 il 28 settembre. La terza marcatura giunse il 25 settembre nella partita contro il Verona vinta per 4-1 fornendo oltretutto anche un assist. Il 5 gennaio 2016, siglando una doppietta nel Derby di Genova, permette ai blucerchiati di vincere la sfida per 2-3. Termina la stagione con 8 gol in campionato ottenuti in 37 presenze.\nVillarreal.\nIl 2 agosto 2016 si trasferisce a titolo definitivo in Spagna, al Villarreal, per la cifra di 14,1 milioni di euro. Esordisce con la sua nuova squadra il 17 agosto 2016, nella partita di andata del play-off di Champions League persa 2-1 in casa contro il Monaco allo stadio Madrigal. Esordisce nella Liga il 20 agosto, nella partita Granada-Villarreal (1-1) Il 16 ottobre mette a segno le sue prime reti nella Liga, realizzando una doppietta nella partita casalinga vinta 5-0 contro il Celta Vigo; tra l'altro i due gol li ha realizzati nei primi 5 minuti. Termina la stagione, che il Villarreal chiude al 5\u00ba posto, con 33 presenze e 10 gol in campionato.\nL\u2019anno seguente non segna neanche un gol in 22 presenze in campionato. In tutto in due stagioni ha giocato 73 partite e segnato 11 gol tra campionato, Coppa del Re, preliminari di Champions ed Europa League.\nTorino.\nIl 17 agosto 2018 viene ufficializzato il suo passaggio al Torino in prestito con diritto di riscatto. Esordisce in granata in occasione della sconfitta interna contro la Roma (0-1) alla prima giornata di campionato. Il primo gol con i granata arriva il 6 dicembre nel quarto turno di Coppa Italia contro il S\u00fcdtirol (2-0).\nBologna.\nQuello in coppa \u00e8 stato il suo unico gol in 12 presenze complessive dato che il 4 gennaio 2019, a seguito dello scarso minutaggio concessogli dall'allenatore del Torino Walter Mazzarri, viene ufficializzato il suo passaggio al , dove ritrova mister Mihajlovi\u0107, in prestito con diritto di riscatto fissato a 11 milioni. Debutta il 20 gennaio nella partita pareggiata con la SPAL (1-1) giocando tutta la gara. Il primo gol viene messo a segno il 10 marzo durante la partita casalinga col Cagliari (2-0) su assist del nuovo compagno Sansone. Il 6 giugno, dopo avere contribuito alla salvezza del Bologna, gli emiliani comunicano di averlo riscattato dal Villarreal.\nIl 28 settembre 2020, in occasione della seconda partita di campionato tra Bologna e Parma (vinta 4-1 dai felsinei), realizza la sua prima doppietta con addosso la maglia del Bologna; nella stessa partita ha pure fornito un assist ad Andreas Skov Olsen per il momentaneo 3-0 dei rossobl\u00f9.\nIn occasione del quarto turno di Coppa Italia, nella sconfitta per 2-4 in casa contro lo Spezia, diventa capitano della propria squadra.\nNella stagione successiva diventa capitano dei rossoblu.\nNazionale.\nNazionali giovanili.\nTra le nazionali giovanili ha giocato con l'Under-17, di cui \u00e8 stato il capitano, l'Under-18 e l'Under-19.\nIl 4 settembre 2009, a 18 anni, ha esordito in nazionale Under-21 giocando titolare nella partita Galles-Italia (2-1), disputata a Swansea e valida per le qualificazioni all'Europeo 2011. Trova la sua prima marcatura con l'Under-21 il 17 novembre, nella gara Lussemburgo-Italia (0-4). Nel 2010 viene convocato da Massimo Piscedda per l'Europeo Under-19 in Francia. Il 3 settembre 2010 segna invece la sua seconda rete in Under-21, gol della vittoria della sfida Bosnia-Italia 0-1.\nNazionale maggiore.\nConvocato dal CT Cesare Prandelli, dal 10 al 12 marzo 2014 partecipa ad uno \"stage\" organizzato allo scopo di visionare i giovani giocatori pi\u00f9 interessanti del campionato, venendo riconfermato per il raduno successivo del 14 e 15 aprile.\nIl 10 novembre 2014 viene convocato in nazionale dal CT Antonio Conte, e fa il suo esordio il successivo 16 novembre, a 23 anni, subentrando a Manuel Pasqual al 28' del primo tempo nella partita Italia-Croazia (1-1), disputata allo Stadio Giuseppe Meazza e valida per le qualificazioni all'Europeo 2016.\nNonostante avesse sempre fatto parte del \"giro azzurro\" durante il biennio, il CT decide di non convocarlo per Euro 2016, non inserendolo neanche tra i pre-convocati per la manifestazione.\nRitorna in nazionale con il CT Roberto Mancini, che lo inserisce nella lista dei convocati per le tre partite in programma nel novembre 2020. Torna in campo con la nazionale l'11 novembre 2020, dopo 5 anni di assenza, giocando titolare nella partita amichevole vinta 4-0 contro l' a Firenze. Tuttavia, nonostante avesse giocato la sua miglior stagione, non viene convocato per l'Europeo.\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "2555496", "revid": "1962278", "url": "https://it.wikipedia.org/wiki?curid=2555496", "title": "Andrea Cortellessa", "text": "Biografia.\nLaureatosi all\u2019Universit\u00e0 di Roma \u00abLa Sapienza\u00bb con Walter Pedull\u00e0 nel 1992, con una tesi sui diari di guerra di Carlo Emilio Gadda, e dopo il Dottorato di ricerca in Italianistica (IX ciclo), conseguito nel 1998 con una tesi sui diari di Tommaso Landolfi, si \u00e8 poi formato alla scuola di Giulio Ferroni. I suoi interessi iniziali erano concentrati soprattutto sulla poesia del primo Novecento (\"Le notti chiare erano tutte un\u2019alba. Antologia di poeti italiani nella Prima guerra mondiale\", prefazione di Mario Isnenghi, Bruno Mondadori 1998; nuova edizione accresciuta, Bompiani 2018; \"Ungaretti\", Einaudi 2000), per poi spostarsi su quella contemporanea (l\u2019antologia \"Parola plurale\", in collaborazione con altri sette critici, pubblicata da Luca Sossella nel 2005, e \"La fisica del senso. Saggi e interventi su poeti italiani dal 1940 a oggi\", Fazi 2006), in seguito sulla narrativa e sulla letteratura di viaggio del nuovo secolo (con le antologie \"Le terra della prosa\", L\u2019orma 2014 e \"Con gli occhi aperti\", Ex\u00f2rma 2016).\nHa collaborato con scrittori e critici quali Nanni Balestrini (nella redazione della rivista \u00abalfabeta2\u00bb dal 2010 al 2019, e nella trasmissione televisiva \"Alfabeta\" di RaiCinque nel 2015), Gianni Celati e Franco Cordelli, con registi teatrali (con Giancarlo Cauteruccio in versioni teatrali dei \"Canti Orfici\" di Dino Campana e della \"Commedia\" dantesca) e televisivi (con Luca Archibugi il documentario \"Senza scrittori\" per RaiCinema nel 2010), e ha curato opere di importanti autori della cultura italiana del Novecento, da Giorgio Manganelli a Elio Pagliarani, da Giovanni Raboni a Luigi Di Ruscio, da Giulio Paolini a Claudio Parmiggiani, non senza rivisitazioni attualizzate di classici quali Francesco Petrarca e Giacomo Leopardi. In occasione del centenario della nascita del poeta, il 10 ottobre 2021, \u00e8 stato fra i curatori dei convegni \"Zanzotto, un secolo. Da Pieve di Soligo al mondo\" (Pieve di Soligo, 8-10 ottobre) e \"Zanzotto europeo, la sua poesia di movimento\" (Parigi e Berlino, \u00c9cole Normale Superieure e Istituti italiani di cultura, 25-30 novembre), della mostra \"Un'evidenza fantascientifica\" (Venezia, 15 maggio-17 ottobre) e del numero monografico dedicatogli dalla rivista \u00abil verri\u00bb (\"\u00abE l'avanguardia ha trovato, ha trovato?\", 77, ottobre 2021). Pi\u00f9 di recente si \u00e8 dedicato con continuit\u00e0 anche alla critica d\u2019arte, con la curatela degli scritti di Giorgio de Chirico e una monografia su Piero Manzoni, scritti su artisti del secondo Novecento come Lucio Fontana, Alberto Burri, e su artisti di oggi come Elisabetta Benassi, Roberto Cuoghi, Flavio Favelli, Giosetta Fioroni, Abel Herrero e Luigi Ontani. \u00c8 coordinatore scientifico dei \"Portatori del tempo. Enciclopedia delle arti contemporanee\" diretta da Achille Bonito Oliva, i cui primi quatto volumi sono usciti da Electa fra il 2010 e il 2018.\nPer l'editoria scolastica ha guidato il gruppo che ha ampliato il \"Manuale di Letteratura Italiana\" per le scuole superiori scritto da Ferroni per la collana Einaudi Scuola e ha realizzato numerosi corsi video di Letteratura italiana nell\u2019ambito del progetto Oilproject.\nCollabora con quotidiani quali \"Alias\", supplemento settimanale del \"manifesto\", \"Tuttolibri\", supplemento settimanale della \"Stampa\" e \"Il Sole 24 ore-domenica\"; e con le riviste on line \"doppiozero\" e \"Le parole e le cose2\". In passato ha collaborato con continuit\u00e0 anche a \"Diario della settimana\", \"l\u2019Unit\u00e0\", \"L\u2019indice dei libri del mese\" e \"Poesia\". Fa parte del comitato di redazione della rivista \"il verri\" e insieme a Federico Ferrari e Riccardo Venturi ha fondato nel 2020 la rivista online \"Antinomie\".\nCollabora con la Rai per i programmi culturali di Rai Radio 3, per la quale nel 2003 ha anche ideato e realizzato la trasmissione \"Occasioni\", in cui metteva a confronto generazioni diverse di poeti attraverso letture delle loro opere e interviste d'archivio. Per Le Lettere di Firenze e L'orma editore di Roma ha diretto dal 2006 al 2018 la collana di testi italiani contemporanei \"fuorifuormato\", che ha contato in tutto 41 titoli; attualmente dirige per Aragno la collana \"Pietre d\u2019angolo\" e, insieme a Maria Grazia Calandrone e Laura Pugno, la collezione di poesia contemporanea \"i domani\"."}
{"id": "2555500", "revid": "1442080", "url": "https://it.wikipedia.org/wiki?curid=2555500", "title": "ATP German Open 1993 - Singolare", "text": "Il singolare dell'ATP German Open 1993 \u00e8 stato un torneo di tennis facente parte dell'ATP Tour.\nMichael Stich ha battuto in finale Andrej \u010cesnokov 6-3, 6-7 (1-7), 7-6 (9-7), 6-4."}
{"id": "2555505", "revid": "1310927", "url": "https://it.wikipedia.org/wiki?curid=2555505", "title": "Qualificazioni al campionato europeo di calcio Under-21 2011 - Gruppo 8", "text": ""}
{"id": "2555511", "revid": "115751", "url": "https://it.wikipedia.org/wiki?curid=2555511", "title": "Bet Giorgis", "text": "Bet Giorgis \u00e8 una chiesa monolitica ipogea a forma di croce scavata nella roccia. La chiesa, che sorge a Lalibela, in Etiopia, \u00e8 di stile axumita (periodo che va dal IV secolo a.C. al IX-X secolo d.C) e il suo nome significa \"Casa (Bet) di San Giorgio (Georgis)\".\nLocazione.\nLa citt\u00e0 di Lalibela all'inizio si chiamava \"Roha\" e prese il suo nome da Gebre Mesqel Lalibela (un membro della Dinastia Zagu\u00e8, che govern\u00f2 l'Etiopia tra la fine del XII secolo e l'inizio del XIII secolo). ll nome Lalibela gli \u00e8 stato dato alla nascita, in seguito a un particolare episodio; il piccolo infatti fu circondato da uno sciame di api. La madre allora credette che questo fosse un segno del suo futuro glorioso. Il nome Lalibela significa letteralmente \u201cle api riconoscono la sua sovranit\u00e0\u201d.\nLa citt\u00e0 di Lalibela doveva essere una rappresentazione di Gerusalemme, una citt\u00e0 visitata dall'imperatore Lalibela. Per questo molti luoghi prendono il nome da riferimenti biblici, come il fiume che scorre a Lalibela che \u00e8 stato chiamato Giordano, in onore al fiume ebraico. Ci sono molte chiese monolitiche ma quella di Bet Giorgis \u00e8 la meglio conservata e l'ultima costruita. \nCostruzione.\nBet Giorgis fu l'ultima chiesa costruita, e sorge a sud-ovest di Lalibela. Ci sone varie leggende sul motivo della costruzione: la pi\u00f9 popolare afferma che, dopo la costruzione dei primi dieci monoliti, San Giorgio apparve al re Lalibela a cavallo del suo bianco destriero, lamentando la mancanza di una chiesa in suo onore, l\u2019altra vuole che la chiesa fu costruita dopo la morte di Lalibela dalla moglie come suo memoriale. Il re Lalibela promise quindi di rimediare a tale dimenticanza e fece iniziare i lavori di Bet Giorgis, e sembra che il santo fosse spesso presente durante i lavori di costruzione della sua Bet, ossia Casa, e le impronte lasciate dagli zoccoli del suo cavallo sono visibili nella roccia madre attorno alla chiesa. La chiesa \u00e8 stata realizzata scavando dall\u2019alto verso il basso; gli operai scavando la roccia, scolpivano anche le decorazioni e le finestre, dalle quali riuscivano ad entrare nel monolite per scavare l\u2019interno della chiesa. \nArchitettura.\nLa chiesa \u00e8 a forma di croce greca, che sono scolpite tre volte sul tetto, ed \u00e8 l\u2019unica chiesa rupestre che presenta la pianta cruciforme, le altre chiese di Lalibela hanno la pianta quadrata o rettangolare. Gli scavi interni erano profondi 12 metri e tutto il paesaggio \u00e8 costituito di tufo vulcanico rosso, e il bordo \u00e8 circondata da trincee. Per raggiungere il basamento della chiesa, che ha un\u2019altezza di circa un metro e mezzo, \u00e8 necessario percorrere uno stretto canale, lungo circa cinquanta metri, che conduce ad una breve scalinata, da cui si accede allo spiazzo della chiesa. Bet Giorgis \u00e8 formata solo da un tipo di roccia che \u00e8 ben conservata, appaiono solo rare macchie ingiallite e di muffa per via dell'umidit\u00e0, ed \u00e8 suddivisa in quattro livelli, delimitati dai cornicioni, che girano attorno all\u2019edificio, su ogni parete si aprono finestre con archi ogivali incorniciate in un elegante decoro in bassorilievo, di cui dodici sono aperte al piano superiore e nove finestre cieche al piano inferiore.\nLa chiesa poggia su un basamento rettangolare di circa un metro e mezzo di altezza che fa s\u00ec che l\u2019intero edificio raggiunga i tredici metri di altezza; salendo i pochi scalini del basamento si accede all\u2019ingresso della chiesa che ha la forma cruciforme e un soffitto a volta decorato con una croce. Nelle pareti rocciose che circondano la chiesa si aprono alcune caverne dove si dice che giacciano corpi di pellegrini giunti a Lalibela da ogni parte dell\u2019Africa."}
{"id": "2555513", "revid": "287204", "url": "https://it.wikipedia.org/wiki?curid=2555513", "title": "Rocca Barbena", "text": "La Rocca Barbena (1.142 ) \u00e8 una montagna delle Prealpi Liguri (nella sezione alpina Alpi Liguri); si trova in provincia di Savona.\nDescrizione.\nLa montagna \u00e8 collocata sulla catena principale alpina e sovrasta da nord Castelvecchio di Rocca Barbena, comune al quale d\u00e0 il nome. La parete nord si affaccia invece sull'ampia conca di Bardineto. Verso nord-ovest il Colle Scravaion (814 m) la separa dal vicino Monte Lingo (1103 m), mentre a est lo spartiacque ligure/padano continua con il colletto Bianco (935 m), il monte Subanco (o \"Sebanco\", 983 m) e il Giogo di Toirano.\nA differenza di altre montagne della zona la Rocca Barbena si presenta rocciosa e a tratti dirupata, in particolare sul versante nord.\nDa un punto di vista amministrativo il monte ricade interamente in comune di Castelvecchio di Rocca Barbena, mentre da quello idrografico si trova sul confine tra i bacini del Neva (a sud) e della Bormida di Millesimo. Sulla cima, dalla quale si gode di un vastissimo panorama, sorge una croce alla base della quale un contenitore metallico protegge il libro di vetta.\nAccesso alla cima.\nSi pu\u00f2 salire alla Rocca Barbena dal colle Scravaion per un sentiero segnalato. L'itinerario \u00e8 valutato di una difficolt\u00e0 escursionistica E anche se presenta alcuni tratti un po' esposti. In alternativa \u00e8 possibile raggiungere la cima anche seguendo il crinale orientale della montagna a partire dal Colletto Bianco.\nSia il Colletto Bianco che il colle Scravaion sono toccati dall'Alta Via dei Monti Liguri, che transita poco a nord della cima della Rocca, alla base delle ripida parete rocciosa con la quale questa si affaccia sulla Val Bormida.\nTutela naturalistica.\nLa \"Rocca Barbena\" costituisce un\"'area protetta provinciale\" istituita dalla Provincia di Savona per tutelarne le specificit\u00e0 ambientali e paesaggistiche tra le quali particolari forme di erosione di tipo carsico, guglie e torrioni rocciosi, inghiottitoi e grotte. La zona ricade anche nel SIC \"Monte Ravinet - Rocca Barbena\" (codice \"IT 1324011\")."}
{"id": "2555515", "revid": "716642", "url": "https://it.wikipedia.org/wiki?curid=2555515", "title": "Brian Flynn", "text": ""}
{"id": "2555516", "revid": "287204", "url": "https://it.wikipedia.org/wiki?curid=2555516", "title": "Internazionali d'Italia 1993", "text": "Gli Internazionali d'Italia 1993 sono stati un torneo di tennis giocato sulla terra rossa.\n\u00c8 stata la 50\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1993,\ne della Tier I nell'ambito del WTA Tour 1993.\nSia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Jim Courier ha battuto in finale Goran Ivani\u0161evi\u0107 6-1, 6-2, 6-2\nSingolare femminile.\n Conchita Mart\u00ednez ha battuto in finale Gabriela Sabatini 7-5, 6-1\nDoppio maschile.\n Jacco Eltingh / Paul Haarhuis hanno battuto in finale Wayne Ferreira / Mark Kratzmann 6-4, 7-6\nDoppio femminile.\n Jana Novotn\u00e1 / Arantxa S\u00e1nchez Vicario hanno battuto in finale Mary Joe Fern\u00e1ndez / Zina Garrison 6-4, 6-2"}
{"id": "2555521", "revid": "114122", "url": "https://it.wikipedia.org/wiki?curid=2555521", "title": "Federico Mancini", "text": ""}
{"id": "2555527", "revid": "547034", "url": "https://it.wikipedia.org/wiki?curid=2555527", "title": "Lord Peter Wimsey", "text": "Lord Peter Wimsey \u00e8 un personaggio immaginario, un investigatore dilettante, protagonista di 12 romanzi e 21 racconti della scrittrice britannica Dorothy L. Sayers. \nIl personaggio.\nRappresenta il tipico investigatore gentiluomo inglese. Appartiene ad un'antica e nobile famiglia ed \u00e8 il secondo dei tre figli di \"Mortimer Winsey\" e \"Honoria Lucasta Delagardie\". Peter ha un fratello, \"Lord Gerald\", ed una sorella, \"Lady Mary\". Rimasto orfano di padre in giovane et\u00e0, Peter viene cresciuto dalla madre e dallo zio, \"Paul Auster Delagardie\". Compiuti gli studi a Eton e Oxford, partecipa alla Prima guerra mondiale con il grado di maggiore, ma viene ferito dallo scoppio di una granata e congedato. L'incidente gli lascer\u00e0 un disturbo post-traumatico da stress. Tornato a Londra, si stabilisce in una casa nella zona di Piccadilly insieme al suo ex sergente \"Bunter\", che diviene il suo maggiordomo e collaboratore. Wimsey comincia ad occuparsi di investigazioni e diventa amico di \"Charles Parker\", ispettore capo di Scotland Yard. Nel corso delle sue indagini si innamora della scrittrice di gialli \"Harriet Deborah Vane\", che infine sposer\u00e0 (nel romanzo \"Un'indagine romantica\"). Peter e Harriet si stabiliscono a Talboys, nell'est Hartfordshire, e avranno tre figli maschi. Dopo aver messo su famiglia, Peter si ritira dall'attivit\u00e0 investigativa.\nRomanzi e racconti.\nWimsey \u00e8 protagonista di 12 romanzi e 21 racconti. Il personaggio appare nel 1923. Dopo lo scoppio della Seconda guerra mondiale, la Sayers non scrisse pi\u00f9 opere con Lord Wimsey come protagonista, ad eccezione del racconto \"Talboys\", dove Peter e Harriet si godono con i tre figli la quiete di un borgo rurale dove \"non c'erano altri crimini che il furto di pesche dall'albero del vicino\". In pratica la scrittrice si era stancata del personaggio, ma anzich\u00e9 farlo morire (come tent\u00f2 di fare Conan Doyle con Sherlock Holmes) lo fece ritirare in un'esistenza tranquilla e felice. L'ultimo romanzo (\"Un matrimonio perfetto\") rimase incompiuto e fu completato dalla scrittrice Jill Paton Walsh e pubblicato nel 1998 (in Italia apparve l'anno successivo)."}
{"id": "2555537", "revid": "110157", "url": "https://it.wikipedia.org/wiki?curid=2555537", "title": "Journey to the Past", "text": "Journey to the Past \u00e8 un brano Pop/R&amp;B scritto/prodotto da Lynn Ahrens e Stephen Flaherty ed interpretato dalla cantante statunitense Aaliyah per la colonna sonora del film d'animazione \"Anastasia\". Pubblicato come singolo alla fine del 1997, il brano ha avuto scarso successo, essendo entrato solo nella classifica britannica, ma ha ricevuto una nomination come Miglior Canzone agli Academy Awards del 1998. \u00c8 noto, inoltre, per essere stato eseguito dalla cantante durante la serata di premiazione degli Oscar, e, grazie a questa esibizione, Aaliyah \u00e8 entrata nella storia del premio come l'artista femminile pi\u00f9 giovane, ed anche la prima afroamericana, che si fosse mai esibita durante una serata degli Oscar.\nCanzone.\n\"Journey to the Past\" \u00e8 un brano mid-tempo ritmato che si differenzia molto dalla maggior parte delle ballate incise per le colonne sonore di film d'animazione: infatti presenta un ritmo molto incalzante con una base ricca di strumenti, mentre molte delle ballate per questo genere di film hanno solo il pianoforte come base o sono supportate da un'orchestra. Originariamente la canzone \u00e8 stata incisa dall'attrice Liz Hallaway, che presta la voce al personaggio di Anastasia nel film. Poi, con lo scopo di pubblicare la canzone come singolo promozionale della colonna sonora, viene contattata la cantante R&amp;B Aaliyah. Il testo della canzone \u00e8 ispirato alle vicende dell'eroina del film, essendo incluso il brano anche nel film; \u00e8 la stessa Anastasia che parla attraverso la canzone, incitando il proprio coraggio e il proprio cuore a non cedere proprio nel momento pi\u00f9 difficile della sua vita, e sottolinea quali sono le cose pi\u00f9 importanti, che purtroppo ha perso: la casa, l'amore e la famiglia.\nVideo.\nIl videoclip dal brano, diretto da Adam Harding, \u00e8 molto diverso da quelli precedentemente girati dalla cantante, e utilizza diverse scene del film. Si apre mostrando scene di una giornata qualunque in un quartiere di una citt\u00e0 contemporanea, dove bambini giocano e passano automobili. Aaliyah appare perfettamente truccata e pettinata, ma con addosso una semplice tuta kaki molto larga. Seguendo le parole della canzone \"going back to the past\" (tornare al passato), il set contemporaneo viene sostituito da quello disegnato del film animato come se della vernice scivolasse sullo schermo. La prima scena mostrata \u00e8 quella in cui Anastasia gioca in un paesaggio innevato con il proprio cagnolino, e qui Aaliyah si muove tra i personaggi del film indossando una lunga pelliccia marrone. Appena la cantante si toglie la pelliccia, c'\u00e8 il ritorno all'epoca contemporanea e al mondo reale. Da qui in poi, utilizzando la stessa tecnica, il video intreccia il mondo animato del film, ambientato nella Russia degli anni venti, a quello reale urbano contemporaneo. Nelle scene successive Aaliyah passeggia accanto ad Anastasia nella scena che si svolge sul ponte di legno e poi, con un cappotto rosso da sera, entra con dei bambini nel palazzo dove si svolge la scena del ballo nel film. La cantante appare anche in un look pi\u00f9 famigliare, in un completo nero di pelle e con occhiali da sole, mentre si esibisce nel teatro dove Anastasia sta assistendo a un'opera lirica. L'ultima scena del film che viene mostrata \u00e8 quella in cui Anastasia e il suo innamorato Dimitri si baciano sulla nave che percorre la Senna a Parigi. Il video si conclude con la cantante attorniata da molti bambini tra le nuvole che sovrastano San Pietroburgo."}
{"id": "2555544", "revid": "1652635", "url": "https://it.wikipedia.org/wiki?curid=2555544", "title": "San Michele Mondov\u00ec", "text": "San Michele Mondov\u00ec (\"San Michel\" in piemontese) \u00e8 un comune italiano di abitanti della provincia di Cuneo in Piemonte.\nFa parte della comunit\u00e0 montana Unione Montana del Monte Regale\nGeografia fisica.\nTerritorio.\nIl paese di San Michele, situato nella parte meridionale della provincia di Cuneo \u00e8 completamente immerso nelle vallate delle Alpi Marittime, in una zona di collina ed \u00e8 attraversato dal torrente Corsaglia. Dista 41 chilometri da Cuneo\nHa una superficie di 18,3 chilometri quadrati per una densit\u00e0 abitativa di 113,06 abitanti per chilometro quadrato. Sorge a 444 metri sul livello del mare, con il punto pi\u00f9 elevato presso la Bicocca di San Giacomo.\nClima.\nIl clima di San Michele \u00e8 quello tipico della zona delle Alpi Marittime, caratterizzato da inverni freddi (la temperatura media del mese pi\u00f9 freddo, gennaio, si attesta a +2,9\u00a0\u00b0C) e da estati calde per l'influsso del vicino Mar Ligure (la temperatura del mese pi\u00f9 caldo, luglio, \u00e8 di +22,1\u00a0\u00b0C). Gli inverni sono piuttosto nevosi.\nLe precipitazioni medie annue si aggirano sugli 800\u00a0mm, media\nmente distribuite in 68 giorni, con minimi in inverno ed estate e picchi massimi in primavera ed autunno.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui queste sono state registrate. La massima assoluta del periodo esaminato di +37,4\u00a0\u00b0C \u00e8 dell'agosto 2003, mentre la minima assoluta di -24\u00a0\u00b0C \u00e8 del Febbraio 2012.\nOrigini del nome.\nL'origine del toponimo San Michele si riconduce ai longobardi, insediati nelle valli Monregalesi, che erano molto devoti al culto di San Michele Arcangelo.\nStoria.\nLe prime fonti scritte che parlano di San Michele risalgono al 1113. La fonte registra una donazione di un ricco signore alla chiesa del piccolo borgo di San Michele.\nI primi abitanti di questi luoghi furono probabilmente i Liguri e i Romani di cui si trovano ancora testimonianze nei territori di Mombasiglio, Vico e Torre.\nData la loro disposizione geografica \u00e8 facile supporre che le strade che congiungevano questi villaggi attraversassero il punto dove ora sorge San Michele Mondov\u00ec.\nSi pu\u00f2 quindi ragionevolmente supporre che proprio in questo luogo sorgessero le prime case, il nucleo originario del nostro paese.\nIl nome stesso di San Michele pare debba la sua derivazione ai Longobardi, per la devozione che questi popoli ebbero per l'arcangelo Michele.\nDurante questa signoria longobarda, tra il sesto secolo e il nono, vivevano nella zona tre classi di coltivatori. La prima classe comprendeva i coltivatori liberi, legati ai signori solo da un contratto, l\u2019ultima comprendeva i coltivatori dipendenti, vincolati al padrone come servi con la terra da essi coltivata. Tra queste due classi ne esisteva una terza intermedia, i massari o coloni, i cui obblighi venivano determinati dalle consuetudini locali e dalla condizione della terra da essi coltivata. Questa classe era assai numerosa.\nI documenti rinvenuti , soprattutto gli statuti, sembrano accennare a queste tre classi anche nel borgo di San Michele.\nLa Chiesa di San Michele dipendeva dai Vescovi di Asti che avevano sul contado di Bredolo, oltre al potere spirituale, anche il potere civile con il titolo di Conti.\nVerso la fine del secolo 900 i Signori di quei luoghi e di altri paesi del Piemonte e della Provenza erano riusciti a respingere l\u2019invasione dei Saraceni e ad aiutare la popolazione a risollevarsi. Intorno ai loro castelli e alle Chiese e Conventi edificati con il loro appoggio crebbero i villaggi e si svilupparono agricoltura e industrie.\nSi venne poi imponendo un processo livellatore nei lavoratori delle terre che li port\u00f2 ad una migliore condizione con il possesso delle terre come proprie pagando solo un tributo (o censo) al Signore.\nBenefici\u00f2 di questo movimento anche la classe pi\u00f9 bassa: il Signore delle terre, per alleggerirsi del peso di sostentare i suoi servi rustici, assegnava ad essi una parte dei propri poderi perch\u00e9 ne godessero liberamente. Fin dal principio del 1100 anche questi coltivatori erano divenuti oramai censuari con l\u2019obbligo di un tributo o censo che era comunque molto gravoso.\nNel secolo successivo i Vescovi di Asti vennero a trovarsi di fronte due forze nuove, quella dei piccoli Signori o Vassalli e quella delle popolazioni stesse desiderose di miglioramenti.\nDa questi confronti nacquero delle convenzioni e degli accordi registrati ufficialmente e alcuni di questi riguardavano proprio San Michele.\nIl pi\u00f9 antico documento che ci parli del borgo di San Michele risale al 1113 e registra una donazione che fecero alla chiesa di questo luogo alcune nobili famiglie del contado di Bredolo, a cui apparteneva anche San Michele.\nPochi anni dopo, il miglioramento delle condizioni dei coltivatori delle terre fu favorito ulteriormente dalla contesa dei comuni italiani contro gli imperatori di Germania fortemente sentito anche nel nostro territorio.\nFaceva parte del Marchesato di Ceva, la cui famiglia costru\u00ec il Castello, oggi quasi del tutto diroccato.\nQuesto movimento port\u00f2 sia i Signori feudali che il Vescovo d'Asti a concedere maggiori libert\u00e0 alle popolazioni per conservarne l'amicizia e la fedelt\u00e0.\nIn seguito molti di loro, desiderando una vita ancora pi\u00f9 libera e indipendente, si staccarono dal Vescovo di Asti e si rifugiarono sul Monte di Vico.\nFondarono cos\u00ec la nuova comunit\u00e0 del Monteregale che possedeva un governo tutto proprio.\n\u00c8 anche da ricordare la storica battaglia napoleonica avvenuta il 19 aprile 1796 nelle rive del Corsaglia e per tutto il paese tra le truppe austro-piemontesi e quelle napoleoniche. Rimangono ancora adesso ricordi e fonti di quella battaglia, sia scritte, la lode di Giosu\u00e8 Carducci \"Bicocca di San Giacomo\" (nella raccolta \"Rime e ritmi\"), sia materiali, come il ponte che ora collega gli impianti sportivi al paese (nei pressi della Cappella di Santa Lucia).\nSimboli.\nLo stemma del Comune di San Michele Mondov\u00ec \u00e8 rappresentato da uno scudo sannitico, recante San Michele arcangelo con la spada e la sua caratteristica bilancia, sormontato dalla corona da Comune e contornato da rami di quercia e alloro, legati insieme con un nastro tricolore. Lo stemma \u00e8 stato concesso con decreto del presidente della Repubblica del 7 novembre 2005.\nMonumenti religiosi.\nChiesa di San Michele Arcangelo.\nLa chiesa parrocchiale di San Michele \u00e8 dedicata a San Michele Arcangelo, santo protettore del paese che porta il suo nome.\nChiesa di San Paolo.\nImportante \u00e8 anche la chiesa di San Paolo, una delle pi\u00f9 grandi frazioni di San Michele.\nEssi \u00e8 molto simile come struttura alla chiesa di San Michele.\nCappelle e piloni.\nIn tutto il territorio comunale vi sono numerose cappelle e piloni votivi risalenti dal XIV secolo in poi.\nInvece la cappella di san Giovanni si ritiene molto pi\u00f9 antica.\nLe cappelle in tutto sono undici: le cappelle di San Giovanni, di Santa Lucia, della Madonna delle nevi, di Sant'Antonio e Magno, del Buon Ges\u00f9, di San Gervasio e Protasio, di San Bernardino, di San Sebastiano, della Madonna di Guarene, di San Bernardo (ormai diroccata) e di San Giacomo alla Bicocca.\nIn ogni cappella affiorano dipinti, in buona parte recentemente oggetto di restauro conservativo.\nMonumenti civili e luoghi di interesse.\nCastello.\nOrmai dell'antico castello rimangolo solo le rovina, che comunque richiamano la maest\u00e0 dell'edificio, che sormontava tutto il paese dalla collina.\nPalazzo del re.\nDegna di apprezzamento storico \u00e8 anche il \"Palazzo del Re\" dove un tempo i Savoia e particolarmente Vittorio Emanuele II venivano per alloggiarvi, cambiare i propri cavalli con cavalli riposati e ripartire in direzione della Reggia di Valcasotto.\nPiazze.\nLa piazza principale del paese \u00e8 Piazza Umberto I.\nVenne chiaramente costruita in epoca fascista, si notano infatti l'ampio spazio, la terrazza e l'architettura tipica di quel periodo storico.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a San Michele Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nLa parrocchia del paese appartiene alla Diocesi di Mondov\u00ec.\nCultura.\nIstruzione.\nSul territorio comunale esistono tre scuole, la scuola materna, le elementari e le medie.\nNel paese ha anche sede l'istituto comprensivo che comprende le scuole di San Michele Mondov\u00ec, Vicoforte e Serra Pamparato.\nEconomia.\nSan Michele \u00e8 sempre stato un paese agricolo, come del resto tutti i comuni limitrofi.\nLa principale fonte di sostentamento derivava dalla coltivazione dei campi (a cereali o a vite) o dalla pastorizia e, quindi, dalla produzione di latte, formaggi, burro e altri prodotti caserecci.\nNegli ultimi decenni invece queste attivit\u00e0 sono state sempre pi\u00f9 evitate e ora quasi pi\u00f9 nessuno pratica questo genere di lavoro.\nDai primi anni 60 si \u00e8 insediato a San Michele, sulla piana dei Quarello, un insediamento industriale per l'estrazione del tannino dai legnami di castagno. Tutt'ora \u00e8 la maggiore realt\u00e0 industriale di queste valli.\nInfrastrutture e trasporti.\nStrade.\nIl paese viene costeggiato dalla Strada statale 28 del Colle di Nava.\nAll'interno, la strada principale \u00e8 via Angelo Nielli, che percorre il paese dall'inizio (quando la statale si divide, formando appunto via Nielli) alla fine, quando la strada si ricongiunge con la Statale. Poco prima della fine del paese, via Nielli si incrocia con via Rocchini, la Strada Provinciale che porta a Niella Tanaro.\nFerrovie.\nSan Michele \u00e8 servita dalla fermata di Vicoforte-San Michele, ex stazione posta lungo la ferrovia Torino-Savona servita da treni regionali svolti da Trenitalia nell'ambito del contratto di servizio stipulato con la Regione Piemonte.\nFino al 1953 il collegamento con la stazione era svolto mediante la tranvia elettrica Mondov\u00ec-San Michele.\nAeroporti.\nL'aeroporto pi\u00f9 vicino a San Michele \u00e8 quello di Levaldigi.\nAmministrazione.\nIl municipio \u00e8 sito in via Roma 1.\nSport.\nSan Michele possiede alcuni impianti sportivi, il campo da tennis, il campetto da calcio, il campo da calcio, il campo da calcetto,un campo da beach volley e due campi per il gioco delle bocce."}
{"id": "2555547", "revid": "1543377", "url": "https://it.wikipedia.org/wiki?curid=2555547", "title": "Zilog Z280", "text": "Lo Z280, introdotto nel luglio del 1987, \u00e8 un microprocessore prodotto dalla Zilog come evoluzione della architettura dello Zilog Z80. Adotta la tecnologia produttiva CMOS e deriva dallo Z800.\nSia lo \"Z280\" che lo \"Z800\" non ebbero commercialmente successo.\nIl processore adotta una memory management unit (MMU) capace di indirizzare 16 MB di memoria. Supporta inoltre il multitasking, le configurazioni multiprocessore ed i coprocessori matematici, integra una memoria cache da 256 byte e presenta un considerevole numero di istruzioni e di modi di indirizzamento nuovi (portando il totale a circa 2.000).\n\u00c8 dotato di un segnale di clock interno con frequenza pari a 1, 2 o 4 volte quella del clock esterno (ad esempio la CPU opera a 16\u00a0MHz mentre il bus a 4\u00a0MHz).\nSuccessivamente furono prodotte altre evoluzioni della architettura dello Zilog Z80 che ebbero un maggiore successo come i processori Hitachi HD64180 e lo Zilog eZ80."}
{"id": "2555549", "revid": "339392", "url": "https://it.wikipedia.org/wiki?curid=2555549", "title": "La principessa Mononoke", "text": ""}
