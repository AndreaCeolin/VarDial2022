{"id": "2471905", "revid": "875795", "url": "https://it.wikipedia.org/wiki?curid=2471905", "title": "Lucidatura", "text": "Con il termine lucidatura (o politura o polimento se si riferisce a scogli e gemme) si intende il processo attuato per rendere lucida la superficie di un oggetto, in modo tale che il corpo in questione brilli di luce riflessa.\nCause della lucidit\u00e0 degli oggetti.\nUn oggetto pu\u00f2 essere lucido a prescindere da eventuali immagini riflesse o dal colore assunto dalla luce riflessa, ovvero la caratteristica di \"essere lucido\" \u00e8 indipendente dal colore e dal potere specchiante della superficie dell'oggetto.\nIn genere comunque gli oggetti pi\u00f9 lucidi sono anche i pi\u00f9 \"riflettenti\", essi cio\u00e8 riflettono la luce conservando alcune propriet\u00e0 della luce riflessa, come l'intensit\u00e0 e il colore, oltre alle proporzioni geometriche dell'oggetto riflesso.\nNel mondo reale non esistono superfici perfettamente lisce ma tutte presentano una scabrezza superficiale dovuta a microscopiche asperit\u00e0 che disperdono i raggi di luce in molteplici direzioni.\nMentre la planarit\u00e0 della superficie definisce macroscopicamente l'uniformit\u00e0 della direzione del raggio riflesso, la scabrezza della superficie stessa causa numerose microriflessioni in direzioni casuali sottraendo cos\u00ec intensit\u00e0 alla luce riflessa. Per questo motivo una superficie meno scabra apparir\u00e0 pi\u00f9 riflettente (pi\u00f9 'brillante') di una superficie pi\u00f9 scabra.\nSe la scabrezza \u00e8 molto irregolare, la superficie apparir\u00e0 pi\u00f9 o meno rigata mentre se la scabrezza superficiale \u00e8 omogenea la superficie apparir\u00e0 opaca (come nel caso del vetro smerigliato).\nA livello percettivo \u00e8 pi\u00f9 facile notare la lucentezza o l'opacit\u00e0 dei colori scuri di quanto non avvenga sui colori chiari, in quanto si ha un maggiore effetto di contrasto tra il colore proprio dell'oggetto e il colore della luce riflessa.\nTecniche di lucidatura.\nOccorre distinguere fra due tecniche completamente differenti che concorrono a migliorare la riflessione di una superficie leggermente scabra: \nApplicazioni.\nLe tecniche di lucidatura possono essere impiegate in svariati ambiti e con differenti scopi (in genere estetico), tra cui:\nLucidatura dei diamanti.\nLa lucidatura (o politura) dei diamanti ha lo scopo di rendere perfettamente piane le facce del diamante, in modo da aumentarne il potere riflettente.\nL'operazione di lucidatura viene svolta tenendo il diamante attraverso una piccola tenaglia (o \"dop\") e appoggiando il diamante ad una mola rotante ricoperta di olio e polvere di diamante.\nLucidatura dell'agata.\nIl polimento delle agate si effettua dopo la loro sbozzatura (con mole al carborundum) e il successivo taglio (con mole di arenaria), utilizzando mole o rulli di legno di faggio (oppure di piombo o di stagno, ma anche feltro, cuoio o pelle), utilizzando una pasta finemente abrasiva costituita da farina fossile (tripoli) oppure ossido di cromo, senza l'ausilio di alcun liquido refrigerante.\nLucidatura dei pavimenti.\nLa lucidatura dei pavimenti in marmo, si riferisce in genere, alla levigatura mediante l'utilizzo di abrasivi di varia granulometria, fattezza e materiale abrasivo (segmenti in magnesite, sintetici, resinoidi a diamante sintetico ecc. ecc.) con macchine \"tradizionali\" che con macchine dotate di \"planetario a satelliti\" e poi successivamente lucidati con l'ausilio di polish lucidanti composti da microabrasivi resine naturali e sintetiche, agenti sigillanti ecc. (lucidatura meccanica) o con la classica lucidatura a piombo che sfrutta la reazione chimica tra l'Acido ossalico, il carbonato di calcio presente nel marmo e il calore generato dallo sfregamento della lastrina di piombo, creando l'ossalato di calcio, direttamente sulla superficie (lucidatura chimica o per reazione)"}
{"id": "2471909", "revid": "193968", "url": "https://it.wikipedia.org/wiki?curid=2471909", "title": "C-135 Stratolifter", "text": ""}
{"id": "2471910", "revid": "1442080", "url": "https://it.wikipedia.org/wiki?curid=2471910", "title": "Chennai Open 2007 - Singolare", "text": "Il singolare del torneo di tennis Chennai Open 2007, facente parte dell'ATP Tour, ha avuto come vincitore Xavier Malisse che ha battuto in finale Stefan Koubek 6-1, 6-2."}
{"id": "2471912", "revid": "22414", "url": "https://it.wikipedia.org/wiki?curid=2471912", "title": "Baraddur", "text": ""}
{"id": "2471915", "revid": "834", "url": "https://it.wikipedia.org/wiki?curid=2471915", "title": "Carta Kraft", "text": ""}
{"id": "2471916", "revid": "1305772", "url": "https://it.wikipedia.org/wiki?curid=2471916", "title": "Milorg", "text": ""}
{"id": "2471917", "revid": "123643246", "url": "https://it.wikipedia.org/wiki?curid=2471917", "title": "Mischa Barton", "text": "Carriera.\nDi origine britannica, \u00e8 nata il 24 gennaio 1986 ad Hammersmith, un distretto della Grande Londra, da padre britannico originario di Manchester (Adam Marsden-Barton) e da madre irlandese (Nuala Quinn), ma all'et\u00e0 di 5 anni la sua famiglia si trasfer\u00ec a New York. Ha due sorelle, Hania, di due anni pi\u00f9 giovane, e Zoe, la maggiore, avvocato in Gran Bretagna diplomata al Professional Children's School di Manhattan.\nMischa inizi\u00f2 a recitare a teatro molto giovane, nel 1995, all'et\u00e0 di 9 anni, interpretando il ruolo di protagonista in \"Slavs!\", scritto da Tony Kushner. In esso interpretava Vodya Domik, bambina russa scappata dalla guerra e contaminata dalle radiazioni accanto a Marisa Tomei. La sua performance suscit\u00f2 lo stupore del pubblico e tutti la definirono \"una rivelazione\". Prese poi parte ad altri spettacoli teatrali, tra cui \"Twelve Dreams\" di James Japline, anche qui con il ruolo di protagonista.\nNello stesso anno debutt\u00f2 nel cinema con il film \"Polio Water\", a cui segu\u00ec nel 1997 \"Lawn Dogs\", che vinse diversi premi nei festival cinematografici di tutto il mondo. In esso era Devon, una ragazza profonda nonostante vivesse in una comunit\u00e0 chiusa (esperienza rivissuta poi in The O.C.) che instaura una strana amicizia con un adulto (Sam Rockwell).\nDa allora \u00e8 apparsa in molti film, tra cui \"The Sixth Sense - Il sesto senso\" (1999), \"Notting Hill\" (1999), \"Skipped Parts\" (2000) e \"L'altra met\u00e0 dell'amore\" (2001).\n\u00c8 anche apparsa in tre video musicali: \"Addicted\" di Enrique Iglesias, \"Goodbye My Lover\" di James Blunt e \"Everybody's on the Run\" dei Noel Gallagher's High Flying Birds.\nDeve comunque gran parte della sua notoriet\u00e0 all'interpretazione di Marissa Cooper nella serie televisiva \"The O.C.\", trasmessa in Italia da Italia 1. Era affascinata dal \"Pilot\" originale, perch\u00e9 le sembrava chiaro che Marissa fosse un personaggio molto sensibile e intendeva svilupparlo bene.\n\u00c8 diventata cittadina naturalizzata degli Stati Uniti d'America a Los Angeles il 3 febbraio 2006.\nDopo aver recitato in \"Decameron Pie - Non si assaggia... si morde!\", partecip\u00f2 a tre film tra il 2006 e il 2007: \"Guilty Pleasure\", \"Hexxx\" e \"Closing the ring\".\nLa rivista \"Maxim\" l'ha piazzata al ventunesimo posto nella classifica delle 100 donne pi\u00f9 \"hot\" del 2006.\nL'edizione britannica della rivista \"FHM\" l'ha piazzata al sessantaquattresimo posto nella classifica delle 100 donne pi\u00f9 \"sexy\" del 2005, e al ventunesimo posto nel 2006. Nell'edizione statunitense \u00e8 al cinquantaduesimo posto nel 2005 e al trentaduesimo nel 2006.\nVolto noto in pubblicit\u00e0 per JC e Neutrogena, ha partecipato al video musicale di James Blunt \"Goodbye My Lover\".\nTra il 2007 e il 2008 \u00e8 impegnata nella registrazioni del film \"You and I\" dove interpreta la parte della protagonista assieme all'attrice Shantel VanSanten. Il film \u00e8 ambientato a Mosca e prevede come colonna sonora il terzo album del duo-pop russo t.A.T.u., dove Julia Volkova e Lena Katina (le componenti del gruppo) si dilettano anche nella recitazione.\nNel marzo 2009 ottiene il ruolo di Sonja nella nuova serie the CW \"The Beautiful Life\". Il 17 luglio dello stesso anno viene ricoverata al Cedars-Sinai Medical Center, nel reparto psichiatrico. A causa dell'evento, le riprese della prima stagione di \"The Beautiful Life\" vengono posticipate di una settimana.\nNel 2012 appare nel videoclip della canzone di Noel Gallagher - \"Everybody's on the Run\"..\nProblemi giudiziari.\nIl 27 dicembre 2007 viene fermata e arrestata nei pressi di West Hollywood con l'accusa di guida in stato di ebbrezza, possesso di marijuana e guida con patente scaduta. Secondo il rapporto della polizia, la giovane attrice sarebbe stata fermata dopo essere stata vista guidare a cavallo tra due corsie e effettuare una svolta senza azionare la freccia. \u00c8 stata rilasciata dopo poche ore su cauzione di 10\u00a0000 dollari.\nDoppiatrici italiane.\nNelle versioni in italiano dei suoi film, Mischa Barton \u00e8 stata doppiata da:"}
{"id": "2471918", "revid": "155634", "url": "https://it.wikipedia.org/wiki?curid=2471918", "title": "Palazzi Contarini degli Scrigni e Corf\u00f9", "text": "I Palazzi Contarini degli Scrigni e Corf\u00f9 sono due palazzi di Venezia, situati nel sestiere di Dorsoduro e parte un unico complesso affacciato sul Canal Grande, tra Palazzo Mocenigo Gambara e rio San Trovaso.\nStoria.\nI due palazzi della famiglia Contarini sono molto diversi perch\u00e9 edificati a distanza di quasi due secoli: palazzo Corf\u00f9 (quello a destra) \u00e8 edificio quattrocentesco, in parte rimaneggiato tre XVIII e XIX secolo; palazzo degli Scrigni (a sinistra) \u00e8 invece degli anni 1609-1616, opera attribuita a Vincenzo Scamozzi.\nNel 1777 Tommaso Scalfarotto fece costruire un argine per rinforzare la facciata su Canal Grande. Nel 1838 i Contarini lasciarono il palazzo, che pass\u00f2 prima alla contessa Matilde Berthold, la quale ristruttur\u00f2 gli interni, e poi a Peabody Russel, un ricco mercante d'arte americano. Fortunatamente, il suo progetto di abbattimento dei due edifici per costruirne uno pi\u00f9 grandioso fu abbandonato.\nI palazzi furono poi acquistati da Riccardo Rocca (emerito avvocato del Regno insignito nel 1900 del titolo di Conte): in questo periodo furono ospitati nel palazzo personaggi eminenti quali i principi Imperiali Carlo I e Ottone d\u2019Asburgo, Gabriele D'Annunzio, il musicista Mascagni, Guglielmo Marconi, Aimone e Amedeo Duchi di Savoia Aosta e la famosa attrice francese R\u00e9jane, alla quale \u00e8 dedicata una lapide.\nNel 1985 i Principi di Galles Carlo e Diana furono ospiti del palazzo e per l'occasione vennero accompagnati sulla torretta panoramica.\nArchitettura.\nPalazzo Contarini Corf\u00f9.\nL'edificio pi\u00f9 antico \u00e8 in stile gotico, di tre piani con grande portale sul canale. La facciata si mostra con i due piani nobili strutturati secondo uno schema simile, con elegante quadrifora a sesto acuto balaustrata al centro e due monofore ogivali per lato: tutte le aperture sono inscritte in una cornice rettangolare.\nInternamente si segnala la presenza di affreschi del XVIII secolo, la cui traccia \u00e8 visibile anche sul retro dell'edificio.\nPalazzo Contarini degli Scrigni.\nDi tre piani anch'esso e della stessa altezza, il palazzo seicentesco mostra un impianto del tutto diverso, con linee tipicamente rinascimentali.\nLa facciata sull'acqua parte col bugnato del pian terreno, forato al centro dal portale. I due piani nobili sono coperti in pietra d'Istria e simmetricamente aperti da cinque monofore a tutto sesto, tutte con balaustra sporgente e separate da coppie di lesene corinzie.\nCentralmente la facciata ha una parte sopraelevata, degna di nota perch\u00e9 contenente una piccola serliana.\nNonostante le divergenze stilistiche, venne costruito in modo tale che internamente non si avvertisse il passaggio da un edificio all'altro, dato che i piani hanno soffitti di uguale altezza."}
{"id": "2471921", "revid": "599013", "url": "https://it.wikipedia.org/wiki?curid=2471921", "title": "Jean-Fran\u00e7ois Lamour", "text": "Biografia.\nTerminata la carriera sportiva \u00e8 entrato in politica, arrivando a ricoprire la carica di Ministro per lo Sport (da maggio 2002 a marzo 2004) e Ministro della giovent\u00f9, dello sport e del volontariato (da marzo 2004 a maggio 2007). "}
{"id": "2471928", "revid": "827882", "url": "https://it.wikipedia.org/wiki?curid=2471928", "title": "The Alamo", "text": ""}
{"id": "2471929", "revid": "113690", "url": "https://it.wikipedia.org/wiki?curid=2471929", "title": "Mus\u00e9e Cond\u00e9 de Chantilly", "text": ""}
{"id": "2471937", "revid": "125119427", "url": "https://it.wikipedia.org/wiki?curid=2471937", "title": "Scusa ma ti voglio sposare (romanzo)", "text": "Scusa ma ti voglio sposare \u00e8 un romanzo di Federico Moccia, pubblicato il 1\u00ba luglio 2009 dalla casa editrice Rizzoli.\n\u00c8 il seguito del romanzo \"Scusa ma ti chiamo amore\" pubblicato nel 2007.\nTrama.\nAlex e Niki tornano dalla loro vacanza sull'Isola del Faro innamorati pi\u00f9 che mai. Ma la favola si interrompe bruscamente perch\u00e9 Alex deve tornare a lavorare per una nuova pubblicit\u00e0 e Niki deve iniziare a studiare all'universit\u00e0. Alex decide di sposare Niki, ma non sa come dirglielo. Decide di farle una bellissima sorpresa portandola a Parigi. Dopo due giorni tra shopping e lussi, Alex, aiutato da un amico, fa apparire una enorme scritta: Scusa ma ti voglio sposare. Niki felicissima accetta e cos\u00ec iniziano i preparativi per il matrimonio. Intanto le \"O.N.D.E.\", le migliori amiche di Niki, sono cambiate e maturate. Olly sta seguendo uno stage massacrante per diventare stilista e finalmente si innamora, Erika sta recuperando il tempo perso con Gi\u00f2 frequentando nuovi ragazzi, Diletta rimane incinta e Filippo la prende bene: il problema \u00e8 che non sa come dirlo alle amiche.\nIntanto per Alex e Niki, dopo aver informato i genitori della loro intenzione di sposarsi, arriva la prova pi\u00f9 difficile: resistere ai preparativi stressanti del matrimonio. Qui inizieranno i veri problemi perch\u00e9 Alex \u00e8 sempre al lavoro e le sue sorelle stressano Niki perch\u00e9 vogliono essere loro a consigliarla e scegliere per lei i dettagli delle nozze, e lei non riesce a dire di no. In questo frangente si inserisce Guido, un compagno di universit\u00e0 di Niki infatuato di lei, con il quale la ragazza rivive le passioni della sua adolescenza: le scappatelle in moto, il surf, le feste con gli amici. Mentre Guido tenta un approccio diretto con Niki, lei \u00e8 molto pi\u00f9 restia a lasciarsi andare, sia perch\u00e9 non \u00e8 completamente convinta dal ragazzo, sia perch\u00e9 \u00e8 sentimentalmente legata ad Alex. \u00c8 tuttavia la crescente pressione del matrimonio, con la paura di non volere una vita \"da sposata\" ma piuttosto di volere vivere ancora le esperienze della sua et\u00e0, a far maturare in Niki la decisione di lasciare Alex, tramite una lettera lasciata a casa sua. Alex \u00e8 distrutto e si rende conto degli errori che ha commesso lasciando Niki in balia degli eventi e proponendogli una vita non adatta a lei. Nel frattempo, Niki si rende conto che l'unica persona con cui pu\u00f2 essere veramente felice \u00e8 solo Alex. Alex quindi va a casa dei genitori di Niki per parlare con la ragazza, che \u00e8 partita per una vacanza con le amiche di sempre, le \"O.N.D.E.\". Alex decide di partire a bordo di una moto (di cui ha sempre avuto paura a causa di un incidente), simbolo di giovinezza, e raggiunge Niki, a Fuerteventura, dove si dichiara interrompendo un concerto. I due si ricongiungono e decidono quindi di sposarsi sull'Isola del Faro, luogo del loro amore.\nFilm.\nIl 12 febbraio 2010 esce nelle sale cinematografiche il film intitolato \"Scusa ma ti voglio sposare\", tratto dal libro e scritto e diretto dallo stesso Federico Moccia, con protagonista sempre Michela Quattrociocche e Raoul Bova e con le musiche originali di Emanuele Bosi e degli Zero Assoluto."}
{"id": "2471938", "revid": "287204", "url": "https://it.wikipedia.org/wiki?curid=2471938", "title": "Helldorado", "text": ""}
{"id": "2471946", "revid": "1714743", "url": "https://it.wikipedia.org/wiki?curid=2471946", "title": "Matilde di Baviera (1877-1906)", "text": "Famiglia d'origine.\nSuo padre era il re Luigi III di Baviera (1845-1921), figlio del principe reggente Leopoldo di Baviera (1821-1912) e di Augusta Ferdinanda d'Asburgo-Toscana (1825-1864), nata arciduchessa d'Austria; sua madre era la regina Maria Teresa Enrichetta d'Asburgo-Este (1849-1919), figlia dell'arciduca Ferdinando Carlo Vittorio d'Asburgo-Este (1821-1849) e dell'arciduchessa Elisabetta Francesca d'Asburgo-Lorena (1831-1903).\nMatrimonio.\nEbbe vari candidati alla sua mano. Tra questi, il futuro re d'Italia Vittorio Emanuele III, che per\u00f2 spos\u00f2 la principessa Elena di Montenegro, l'arciduca Francesco Ferdinando d'Austria, erede al trono austro-ungarico, e Giacomo Pio, duca di Madrid.\nIl 1\u00ba maggio del 1900, a Monaco, Matilde spos\u00f2 il principe Luigi Gastone di Sassonia-Coburgo-Kohary (1870-1942), figlio minore del principe Luigi Augusto di Sassonia-Coburgo-Kohary (1842-1922) e della principessa Leopoldina del Brasile, figlia a sua volta dell'imperatore Pietro II del Brasile.\nDal matrimonio nacquero due figli:\nMorte.\nMatilde mor\u00ec il 6 agosto 1906, a Davos, in Svizzera, di tubercolosi, all'et\u00e0 di 28 anni. I suoi resti sono sepolti nella chiesa dei Santi Pietro e Paolo nel piccolo villaggio di Rieden a nord della sua casa di famiglia a Schloss Leutstetten. Suo marito si rispos\u00f2 l'anno successivo con la contessa Anna di Trauttmansdorff-Weinsberg."}
{"id": "2471953", "revid": "119158931", "url": "https://it.wikipedia.org/wiki?curid=2471953", "title": "Giovanni Battista Carpanetto", "text": "Biografia.\nApprendista presso la litografia Doyen di Torino. Studia arte all'Accademia Albertina e successivamente diventa uno degli insegnanti del medesimo istituto.\nLa sua prima esposizione di pittura \u00e8 del 1884, alla Mostra Nazionale di Torino, in cui presenta il quadro \"Confidenze\". Altre opere importanti, tutte realizzate alla fine dell'Ottocento, sono: \"Prime onde grosse\", \"Sogni azzurri\", \"Sul Po presso Torino\", \"Fanfulla\", \"Ortaglie\", \"Conseguenze\", \"Foglie gialle\", \"Tramonto sul Po\", \"Lo specchio al sole\", \"Miraggio\", \"Scampoli\", \"Critici gentili\", \"Un decaduto\", \"In tempestate securitas\" e \"Madre\". In particolare \u00e8 da citare il quadro \"Suicida\", esposto a Venezia nel 1887 e che dette adito a numerose polemiche.\nA partire dal 1898, e all'incirca fino al 1906, intraprende l'attivit\u00e0 di cartellonista pubblicitario e realizza manifesti per istituzioni pubbliche e importanti aziende piemontesi. Tra i lavori pi\u00f9 significativi di questo periodo \u00e8 possibile citare quelli per \"Gancia\" (1895), \"Fiat\" (1899) e \"La Stampa\" (1899)."}
{"id": "2471954", "revid": "599013", "url": "https://it.wikipedia.org/wiki?curid=2471954", "title": "Porcaro (disambigua)", "text": ""}
{"id": "2471956", "revid": "599013", "url": "https://it.wikipedia.org/wiki?curid=2471956", "title": "\u00d3scar Cort\u00e9s", "text": "Caratteristiche tecniche.\nGiocava come difensore.\nCarriera.\nClub.\nDebutt\u00f2 nel F\u00fatbol Profesional Colombiano nel 1990 con la maglia del Club Deportivo Los Millonarios di Bogot\u00e0, classificandosi al secondo posto in campionato nel 1994 e nel 1996. Nel 1995 si era trasferito al Deportivo Cali, ma torn\u00f2 al club di origine nel 1996 per restare fino al 2003, quando termin\u00f2 la sua carriera a 35 anni.\nNazionale.\nCon la ha giocato tre partite dal 1993 al 1994, prendendo parte sia alla Copa Am\u00e9rica 1993 che al "}
{"id": "2471959", "revid": "252548", "url": "https://it.wikipedia.org/wiki?curid=2471959", "title": "Giovanni Carpanetto", "text": ""}
{"id": "2471962", "revid": "94647", "url": "https://it.wikipedia.org/wiki?curid=2471962", "title": "Donau- und Alpenreichsgaue", "text": ""}
{"id": "2471963", "revid": "729019", "url": "https://it.wikipedia.org/wiki?curid=2471963", "title": "Boeing WC-135 Constant Phoenix", "text": "Il Boeing WC-135 Constant Phoenix \u00e8 un aereo per compiti speciali derivato dal C-135 Stratolifter ed utilizzato dalla United States Air Force. La sua missione consiste nel raccogliere campioni di atmosfera per individuare esplosioni nucleari.\nStoria.\nSviluppo.\nIl generale Dwight D. Eisenhower commission\u00f2 il programma \"Constant Phoenix\" il 16 settembre 1947, quando assegn\u00f2 all'USAF la responsabilit\u00e0 di scoprire esplosioni nucleari in tutto il mondo. Nel settembre 1949 un WB-29 (un B-29 Superfortress opportunamente modificato) vol\u00f2 dall'Alaska al Giappone, scoprendo cos\u00ec il primo test atomico sovietico.\nAll'inizio dell'agosto 1950 i WB-50 furono convertiti, per un periodo di due anni, in velivoli da campionamento d'aria; essi furono poi sostituiti dai WC-135 nel dicembre 1965.\nAd oggi le missioni di campionamento aria sono in supporto del Limited Nuclear Test Ban Treaty (1963), che proibisce ad ogni nazione test nucleari sopra la terra. Il 45th Reconnaissance Squadron ad Offutt AFB (Nebraska), lavora con l'AFTAC per verificare se sono avvenuti test illegali. I WC-135C e i WC-135W sono ad oggi gli unici velivoli che conducono operazioni di campionamento dell'aria.\nImpiego operativo.\nI velivoli WC-135C e WC-135W Constant Phoenix da raccolta atmosferica devono individuare gas e particolati da zone accessibili dell'atmosfera in supporto al Partial Test Ban Treaty del 1963.\nMissioni di campionamento dell'aria sono state eseguite sopra l'Estremo Oriente, l'Oceano Indiano, il Golfo del Bengala, il Mar Mediterraneo, le regioni polari e sopra le coste del Sudamerica e dell'Africa.\nIncidente Vela.\nUn WC-135B vol\u00f2 25 volte nel 1979 per cercare di accertare se il doppio lampo visto da un satellite Vela fosse un test nucleare, ma il risultato fu senza conclusioni.\n\u010cernobyl'.\nIl Constant Phoenix fu utilizzato nel 1986 per misurare le radiazioni del disastro di \u010cernobyl'.\nPakistan ed India.\nIl Constant Phoenix fu utilizzato per ottenere informazioni sui test nucleari condotti da Pakistan e India nel 1998.\nCorea del Nord.\nNell'ottobre 2002, il WC-135W vol\u00f2 alla Kadena Air Base di Okinawa. L'aereo era equipaggiato con misuratori di radioattivit\u00e0. Il velivolo doveva individuare possibili test nucleari effettuati dalla Corea del Nord. Con l'avanzare della crisi nucleare nordcoreana, l'aereo spia americano cominci\u00f2 le attivit\u00e0 intorno all'isola giapponese di Okinawa. Il WC-135W torn\u00f2 alla base il 4 febbraio 2003.\nVenerd\u00ec 6 ottobre 2006 l'agenzia giapponese Kyodo News riport\u00f2 il fatto che un aereo militare americano, equipaggiato per scoprire radiazioni, era decollato dal sud del Giappone. Si credeva che le forze americane si preparassero a monitorare i test nucleari nordcoreani.\nLuned\u00ec 9 ottobre 2006, l'agenzia ufficiale nordcoreana KCNA riporta che la nazione ha eseguito con successo un test nucleare sotterraneo.\nIl 13 ottobre 2006 la CNN riport\u00f2 il fatto che, secondo fonti del congresso americano, un WC-135 fosse decollato per effettuare analisi dell'aria volte a scoprire test nucleari nordcoreani. Il ministro della difesa nordcoreano disse alla CNN che gli USA avevano trovato la radioattivit\u00e0.\nDescrizione tecnica.\nIl WC-135W (numero di serie 61-2667) \u00e8 un C-135B modificato. Il WC-135C (numero di serie 62-3582) \u00e8 un EC-135C Looking Glass pesantemente modificato. Le modifiche del Constant Phoenix sono innanzitutto relative al sistema di raccolta dell'atmosfera, che consente all'equipaggio di trovare nuvole radioattive in tempo reale. L'aereo \u00e8 equipaggiato con un sistema esterno per raccogliere i particolati su una carta speciale ed un compressore per inserire i campioni d'aria in sfere ad alta pressione.\nL'interno offre posto per 33 persone, inclusi i membri dell'equipaggio nella cabina di pilotaggio e lo speciale equipaggiamento fornito dall'Air Force Technical Applications Center. Nelle missioni operative, l'equipaggio \u00e8 ridotto al minimo, con solo pilota, navigatore ed operatore agli equipaggiamenti speciali, per ridurre l'esposizione alle radiazioni di personale altamente qualificato.\nIl Constant Phoenix WC-135 \u00e8 una piattaforma volante dell'Air Force Technical Applications Center (AFTAC), organismo che supporta l'identificazione delle esplosioni nucleari. Due Constant Phoenix, il WC-135W (numero di serie 61-2667) e il WC-135C (numero di serie 62-3582) sono ad oggi assegnati al 45th Reconnaissance Squadron, 55th Wing all'Offutt AFB. Questa missione fu condotta precedentemente dal WC-135W 61-2665, ritirato nel settembre 1996. Prima, dieci aerei da ricognizione meteorologica WC-135B volarono per supportare analisi meteorologiche, esplosioni nucleari ed altre ricerche scientifiche."}
{"id": "2471965", "revid": "193968", "url": "https://it.wikipedia.org/wiki?curid=2471965", "title": "WC-135 Constant Phoenix", "text": ""}
{"id": "2471971", "revid": "767487", "url": "https://it.wikipedia.org/wiki?curid=2471971", "title": "Comitato dei nove", "text": "Il comitato dei nove (dei sette al Senato), nel corso dei lavori in aula della Camera dei deputati, svolge il primo esame degli emendamenti e dei sub-emendamenti relativi a un progetto di legge.\nIl comitato \u00e8 nominato dalla commissione competente per materia in modo da garantire la partecipazione della minoranza. Esso si riunisce con la partecipazione del presidente della commissione competente per materia e ha il compito di: esaminare gli emendamenti e sub-emendamenti; formulare, per il tramite del relatore, il parere della commissione sugli stessi; provvedere, qualora ne ravvisi l'opportunit\u00e0, a proporre modificazioni degli emendamenti e sub-emendamenti o a elaborarne nuovamente il testo. Sia alla Camera che al Senato la commissione competente, rispettivamente attraverso il comitato dei nove o dei sette, pu\u00f2 presentare emendamenti e sub-emendamenti fino al momento immediatamente precedente l'inizio della votazione dell'articolo cui si riferiscono."}
{"id": "2471972", "revid": "54253", "url": "https://it.wikipedia.org/wiki?curid=2471972", "title": "Dubbi sull'allunaggio dell'Apollo", "text": ""}
{"id": "2471974", "revid": "115756337", "url": "https://it.wikipedia.org/wiki?curid=2471974", "title": "IEEE 802.11r", "text": "IEEE 802.11r-2008 anche noto come fast BSS transition (FT) \u00e8 una modifica allo standard IEEE 802.11 allo scopo di permettere la continuit\u00e0 di connessione tra dispositivi wireless in movimento tramite rapidi e sicuri trasferimenti tra un access point e un altro. \u00c8 stato pubblicato il 15 luglio 2008.\nMotivazioni alla modifica.\n802.11, chiamato comunemente Wi-Fi, \u00e8 ampiamente usato per le comunicazioni wireless. Molte implementazioni sono caratterizzate da un range di poche centinaia di metri, quindi per mantenere attive le comunicazioni tra dispositivi in movimento sar\u00e0 necessario trasferire la connessione da un access point al successivo (handover). Se consideriamo un ambiente in cui intervengono mezzi di automozione quali treni o automobili, \u00e8 chiaro come il tutto possa risultare in un handover ogni 5/10 secondi.\nGli handover sono gi\u00e0 supportati dai precedenti standard. L'architettura fondamentale per gli handover \u00e8 identica per 802.11 con o senza 802.11r: il dispositivo mobile \u00e8 responsabile della decisione di sganciarsi da un access point e riconnettersi ad un altro specifico. Agli albori di 802.11, l'handover era un processo molto pi\u00f9 semplice: erano necessari solo quattro messaggi per stabilire una connessione con un nuovo access point (pi\u00f9 uno se si considera anche il messaggio di disconnessione dal precedente). Con l'aggiunta di componenti aggiuntive come 802.11 con autenticazione e 802.11d o WMM, il numero di messaggi richiesti \u00e8 aumentato considerevolmente. \nL'obiettivo di 802.11r \u00e8 proprio quello di eliminare tutto il carico che QOS e sicurezza hanno aggiunto al processo di handover e ripristinare lo scambio con quattro messaggi. In questo modo i problemi dell'handover non sono stati eliminati ma almeno sono ritornati allo status quo.\nLa prima applicazione che si presenta \u00e8 l'utilizzo di 802.11r con il VOIP su cellulari pensati per funzionare su reti wireless piuttosto che sulle tradizionali reti telefoniche.\nTransizione BSS rapida.\nIEEE 802.11r specifica rapide transizioni BSS tra access point ridefinendo il protocollo di negoziazione delle chiavi, permettendo sia la negoziazione che le richieste di risorse wireless.\nIl protocollo di negoziazione delle chiavi in 802.11i specifica che per l'autenticazione basata su 802.1X, il dispositivo deve rinegoziare la sua chiave con il server RADIUS o con un altro server di autenticazione che supporti EAP per ogni handover, il che richiede tempo. La soluzione \u00e8 quella di permettere il caching nella rete wireless della parte della chiave derivata dal server, cos\u00ec che un buon numero di connessioni future possa basarsi sulla chiave in cache, evitando il processo obbligatorio richiesto con l'autenticazione 802.1X.\nUna feature nota come Opportunistic Key Caching basata su 802.11i esiste gi\u00e0. 802.11r differisce da OKC in quanto specifica l'intera gerarchia della chiave.\nOperazioni definite dal protocollo.\nLe transizioni BSS non 802.11r attraversano sei passaggi:\nA questo punto in un BSS 802.11, l'access point e il client (dispositivo) hanno stabilito una connessione, ma non possono ancora scambiare dati in quanto non hanno stabilito una chiave.\nUna transizione BSS veloce effettua gli stessi passi tranne la negoziazione 802.1X."}
{"id": "2471979", "revid": "28592", "url": "https://it.wikipedia.org/wiki?curid=2471979", "title": "Accademia nazionale delle scienze detta dei XL", "text": ""}
{"id": "2471985", "revid": "118031", "url": "https://it.wikipedia.org/wiki?curid=2471985", "title": "SC Freiburg", "text": ""}
{"id": "2471986", "revid": "767487", "url": "https://it.wikipedia.org/wiki?curid=2471986", "title": "Kikoku", "text": " \u00e8 un film del 2003, diretto da Takashi Miike, realizzato per il V-Cinema. Negli Stati Uniti d'America \u00e8 uscito in DVD con il titolo \"Yakuza Demon\".\nTrama.\nIl clan yakuza Date chiede al suo membro Bunta Muto i soldi necessari a sostenere i costi di una guerra contro il clan Tendo. Muto non ha per\u00f2 pi\u00f9 denaro, avendolo speso per curare la moglie Sachie. L'uomo allora si impegna ad uccidere il boss dei Tendo.\nSeiji, braccio destro di Muto, non \u00e8 d'accordo con la missione che ritiene suicida, e per questo fa arrestare il suo capo, per proteggerlo, e si prende cura di Sachie. Insieme a Yoshifumi, l'altro affiliato del clan Muto, Seiji ruba dei soldi al clan Tendo e li consegna al clan Date, quindi uccide il boss dei Tendo, iniziando cos\u00ec una guerra personale per difendere il suo boss. I Date non sono soddisfatti, e ritengono che Muto sia un vigliacco.\nScoppia cos\u00ec una guerra tra i clan, e i Tendo si mettono alla ricerca di Seiji. Yoshifumi si reca a un appuntamento con la sua fidanzata e viene ucciso sotto gli occhi della ragazza, quindi Muto viene ucciso in prigione. Avuta la notizia della morte del suo boss, Seiji attende l'arrivo della macchina della polizia che trasporta l'omicida di Muto e la assalta a colpi di mitra, uccidendo l'uomo.\nRecatosi con Sachie su un molo, Seiji viene convinto dalla donna a gettare la sua pistola e a porre fine alla sua guerra personale. Una volta voltatosi, Seiji si ritrova davanti alcuni appartenenti del clan Tendo, che lo uccidono senza piet\u00e0.\nFinale alternativo.\nNel DVD giapponese del film \u00e8 presente tra gli extra un finale alternativo che mostra Seiji emettere dal proprio corpo una palla di fuoco, mentre i suoi avversari esclamano \u00abdi nuovo!\u00bb, riferimento questo al finale di \"Dead or Alive\", diretto da Miike nel 1999, nel quale il personaggio interpretato da Takeuchi emetteva la stessa palla di fuoco che provocava un'esplosione nucleare."}
{"id": "2471989", "revid": "62004", "url": "https://it.wikipedia.org/wiki?curid=2471989", "title": "Trofeo Costa Etrusca Internazionale Femminile", "text": "Il Trofeo Costa Etrusca Internazionale Femminile fu una corsa in linea femminile di ciclismo su strada che si tenne nella Costa degli Etruschi, in Toscana (Italia), dal 1997 al 2011. Dal 2007 al 2011 fece parte del calendario internazionale femminile UCI come prova di classe 1.2.\nStoria.\nNato nel 1997 come singola corsa, nel 2007 vennero organizzate per la prima volta due gare, il Gran Premio Comuni di Riparbella e Montescudaio ed il Gran Premio Comuni di Santa Luce e Castellina Marittima, entrambe incluse nel calendario internazionale femminile UCI come prove di classe 1.2. L'edizione successiva vide l'organizzazione delle stesse due gare con percorso contrario, mentre dal 2009 venne affiancato un terzo evento, il Gran Premio Comuni di Vada, Rosignano Marittimo e Livorno. Nel 2010 le gare tornarono ad essere solamente due, la quarta edizione della \"Montescudaio-Riparbella\" e la quinta della \"Castellina Marittima-Santa Luce\". Nel 2011 infine si torn\u00f2 al formato a singola corsa.\nAlbo d'oro.\n\"Aggiornato all'edizione 2011.\""}
{"id": "2471991", "revid": "1305772", "url": "https://it.wikipedia.org/wiki?curid=2471991", "title": "The Sting", "text": ""}
{"id": "2471995", "revid": "2225", "url": "https://it.wikipedia.org/wiki?curid=2471995", "title": "Naismith Award", "text": ""}
{"id": "2472000", "revid": "834", "url": "https://it.wikipedia.org/wiki?curid=2472000", "title": "F\u00fcr 'n Arsch", "text": ""}
{"id": "2472002", "revid": "123829465", "url": "https://it.wikipedia.org/wiki?curid=2472002", "title": "Lino Troisi", "text": "Biografia.\nInizia a lavorare per il cinema come caratterista negli anni sessanta. Degna di rilievo la sua interpretazione nel film \"La citt\u00e0 gioca d'azzardo\" di Sergio Martino, del 1975. Lavora poi con Massimo Troisi (con cui non aveva nessun legame di parentela) nel film del 1981 \"Ricomincio da tre\". Due anni dopo fa parte del cast del film \"Il ras del quartiere\".\nNel doppiaggio dell'animazione doppi\u00f2 Ugo Lupo, protagonista del cartone animato omonimo, e il Dottor Inferno in \"Mazinga Z\".\nLavora poi con Giuseppe Ferrara nel film \"Cento giorni a Palermo\" del 1984, dove recita nel ruolo di Pio La Torre. Poi collabora con Giuseppe Tornatore ne \"Il camorrista\" del 1986 nella parte di un boss della camorra. Lavora per molti anni al doppiaggio dei telefilm polizieschi di Telly Savalas (\"Kojak\"). Si ammala nel 1996, e muore a Roma, sua residenza, il 4 maggio 1998, giorno del suo 66\u00ba compleanno. \nNotevole anche il suo impegno teatrale, che data fin dagli anni sessanta, in particolare il sodalizio con il commediografo Mario Moretti, al Teatro di Tordinona e al Teatro in Trastevere. Fu protagonista di \"Processo a Giordano Bruno\", con la regia di Jose Quaglio. Negli anni ottanta e novanta, Troisi lavora anche al Piccolo teatro di Milano, sotto la direzione di Giorgio Strehler."}
{"id": "2472004", "revid": "216401", "url": "https://it.wikipedia.org/wiki?curid=2472004", "title": "Gran Premio Comuni di Santa Luce e Castellina Marittima", "text": ""}
{"id": "2472005", "revid": "216401", "url": "https://it.wikipedia.org/wiki?curid=2472005", "title": "Gran Premio Comuni di Riparbella e Montescudaio", "text": ""}
{"id": "2472010", "revid": "1982", "url": "https://it.wikipedia.org/wiki?curid=2472010", "title": "Chiesa dei Santissimi Marcellino e Festo", "text": ""}
{"id": "2472012", "revid": "80598", "url": "https://it.wikipedia.org/wiki?curid=2472012", "title": "Quartetto Ritmo", "text": ""}
{"id": "2472015", "revid": "299827", "url": "https://it.wikipedia.org/wiki?curid=2472015", "title": "Elton John's The Road to El Dorado Soundtrack", "text": ""}
{"id": "2472018", "revid": "599013", "url": "https://it.wikipedia.org/wiki?curid=2472018", "title": "Marcelo Mattos", "text": "Caratteristiche tecniche.\nViene utilizzato molte volte come terzino.\nCarriera.\nMarcelo Mattos inizia la sua carriera nel Mirassol, nella terza divisione brasiliana. Nel 2001 va a giocare in Giappone, nel Tokyo. Rimane in Oriente un altro anno, e non riesce ad esprimersi al meglio. Nel 2003 torna in Brasile, al S\u00e3o Caetano per poi passare, l'anno successivo, al Corinthians dove segna ben 17 gol in 134 partite. Resta in Brasile fino al 2007, quando viene acquistato dal . Il 26 agosto 2009 ritorna al Corinthians che annuncia il suo arrivo in prestito per un anno."}
{"id": "2472019", "revid": "76963", "url": "https://it.wikipedia.org/wiki?curid=2472019", "title": "Sarah Kim Gries", "text": "Per l'interpretazione di Vanessa nel film \"La Trib\u00f9 Del Pallone - Sfida agli invincibili\" (2003) \u00e8 stata nominata come miglior attrice debuttante dall'Associazione degli audiovisivi e Industria Film di Undine Award.\nLa serie di film \"La Trib\u00f9 nel Pallone\", basata sull'omonima serie di romanzi di Joachim Masannek (che ne \u00e8 anche il regista) \u00e8 attualmente trasmessa dai seguenti canali italiani:\nSky Cinema 1,\nSky Cinema +1,\nSky Cinema +24.\nNei film \"La Trib\u00f9 Del Pallone\" \u00e8 doppiata da Tosawi Piovani."}
{"id": "2472021", "revid": "1543377", "url": "https://it.wikipedia.org/wiki?curid=2472021", "title": "Mame Biram Diouf", "text": "Carriera.\nClub.\nDiouf ha cominciato la carriera con il Diaraf e si \u00e8 unito ai norvegesi del Molde a gennaio 2007. Il 12 luglio 2009 mette a segno 4 gol nella partita vinta per 5-2 dal Molde contro Brann. I primi 3 gol sono stati segnati nei primi 10 minuti della partita mentre il quarto al 27\u00ba del primo tempo. Il 17 luglio 2009, Molde e Manchester United hanno annunciato l'accordo per il trasferimento del calciatore agli inglesi. L'accordo prevede il prestito del calciatore al Molde fino a gennaio 2010, quando il calciatore si unir\u00e0 ai \"Red Devils\".\nIl 16 gennaio 2010 sigla la sua prima rete in Premier League, al 90' della gara poi vinta 3 a 0 contro il Burnley. Nello scampolo di stagione con il Manchester United, ha collezionato cinque presenze e una rete in campionato. Il 6 agosto 2010, \u00e8 stato prestato al Blackburn Rovers per tutta la stagione. Con i \"Rovers\" segna i suoi primi gol nella partita di Coppa di Lega contro il Norwich City, firmando una tripletta. Nella sua prima partita di campionato come titolare mette a segno il gol del momentaneo pareggio contra l'Arsenal, nella partita finita per\u00f2 1-3. Il 28 dicembre 2010 realizza il terzo gol con la maglia del Blackburn contro il West Bromwich chiudendo cos\u00ec la partita (3-1).\nIl 29 gennaio 2012 firma un contratto biennale per l'Hannover 96. Il 4 febbraio 2012 fa il suo esordio con la nuova maglia nella partita vinta per 1 a 0 contro l'Hertha Berlino ed entrando nella ripresa realizza il decisivo assist per il gol di Abdellaoue. Il 19 febbraio 2012 segna il primo gol con la nuova maglia nella vittoria casalinga contro lo Stoccarda (4-2). Quattro giorni dopo, il 23 febbraio, si rende decisivo anche in Europa dove grazie al suo gol l'Hannover sconfigge per 1-0 il Club Brugge in casa e si qualifica agli ottavi di Europa League. Realizza la sua prima doppietta in campionato il 18 marzo 2012 ai danni del Colonia, partita poi terminata 4-1.\nDopo un lungo infortunio torna il 26 settembre 2012 nella sfida vinta 4-1 contro il Norimberga, ma il 7 settembre realizza, nei minuti finali, il gol che vale il pareggio contro i campioni in carica del .\nSvincolatosi dall'Hannover, firma un contratto quadriennale con lo Stoke City.\nNazionale.\nDiouf ha giocato diciotto volte per il , tra il 2004 e il 2007. In queste apparizioni, ha messo a segno sette reti.\nEsordisce, come titolare, nella nazionale maggiore senegalese nell'amichevole vinta 2-1 contro il Congo. L'11 agosto 2010 realizza il suo primo gol con la nazionale maggiore durante la partita amichevole contro il Capo Verde.\nStatistiche.\nCronologia presenze e reti nei club.\n\"Statistiche aggiornate al 17 aprile 2021.\""}
{"id": "2472025", "revid": "1851848", "url": "https://it.wikipedia.org/wiki?curid=2472025", "title": "Davide Tentoni", "text": "Carriera.\nGiocatore.\nEsordisce tra i professionisti con il Riccione dove gioca dal 1987 al 1991 per un totale di 106 partite e 4 gol. Dal 1991 al 1994 passa al Padova prima in Serie B e poi in Serie A dove gioca 3 partite in massima serie. Nel 1994 passa al in Serie B mentre dal 1995 al 1999 gioca all' (102 partite e 10 gol). Nel 1999 veste al maglia del in Serie A dove ottiene 9 presenze. Dal 1999 al 2001 gioca per il mentre dal 2001 al 2004 per l'. Nel 2005 veste la maglia della Viterbese per poi passare al dove nel 2006 chiude la carriera.\nAllenatore.\nIntrapresa la carriera da allenatore, affronta diversi incarichi, tra cui Imolese, Morciano, Urbino ed altre squadre di Serie D.\nNella stagione 2012-2013 intraprende l'esperienza del calcio giovanili, divenendo l'allenatore degli Allievi Nazionali del . Nel 2014 viene promosso ad allenatore della prima squadra, concludendo la stagione con la vittoria il campionato. La stagione successiva, 2014-2015, continua la sua esperienza con la squadra trevigiana, con cui conclude il suo rapporto al termine della stagione per entrare, nel giugno del 2015, nello staff tecnico dell'Ahli Al-Khaleel di Hebron, societ\u00e0 della West Bank League, la massima serie del calcio palestinese, disputando anche l'AFC Champions League, la Champions League asiatica.\nNel gennaio 2016 ritorna in Italia, accomodandosi sulla panchina dell'Atletico Azzurra Colli, societ\u00e0 di Colli del Tronto (AP) che milita nella Promozione marchigiana. La stagione successiva, 2016-2017, approda al Delta Rovigo, oggi Delta Porto Tolle, in Serie D, ricoprendo il ruolo di allenatore in seconda.\nNella stagione 2017-2018 torna tra i professionisti, diventando l'allenatore in seconda di Gaetano Fontana, tecnico del Cosenza partecipante al campionato di Lega Pro, venendo esonerato il 25 settembre 2018.\nPer la stagione 2018-2019, viene ingaggiato dall'Arcella Calcio, compagine con sede a Padova, militante nell'Eccellenza Veneta. Dopo un ottimo campionato viene confermato anche per la stagione 2019-2020 e la successiva 2020-2021."}
{"id": "2472032", "revid": "1305772", "url": "https://it.wikipedia.org/wiki?curid=2472032", "title": "Poses", "text": ""}
{"id": "2472033", "revid": "599013", "url": "https://it.wikipedia.org/wiki?curid=2472033", "title": "Giovanni Serao", "text": "Carriera.\nCresciuto nel Padova, esordisce con la squadra veneta in Serie A giocando 5 partite e segnando un gol nella stagione 1995-1996. Nel 1996-1997 gioca al in Serie C1. Nel 1997-1998 veste la maglia dell'Hellas Verona in Serie B per poi ritornare dal 1998 al 2000 al Padova prima in Serie C1 e poi in Serie C2. Nel 2000 gioca alla (10 presenze). Nella stagione 2000-2001 veste la maglia del in Serie B per poi fare ritorno nel 2001-2002 ancora al Padova in Serie C1 (4 presenze). Dal 2002 al 2005 gioca in Serie C1 con le maglie di , Novara e . Dal 2005 ad oggi ha giocato in Serie C2 prima con il poi con la Torres ed infine con il S\u00fcdtirol. Il 30 giugno 2009 viene ceduto alla Virtus Casarano in Serie D.\nL'8 luglio 2010 passa al sempre in Serie D. Si rende protagonista alla seconda giornata di campionato segnando il gol che consegna la vittoria ai biancorossi contro il Venafro, ma termina prematuramente la sua avventura con il club abruzzese rescindendo il contratto il 30 novembre 2010.\nNel dicembre dello stesso anno passa al Real Rimini squadra in cui gioca anche suo fratello Giuseppe. Il 18 luglio 2011 firma per il in Seconda Divisione, squadra in cui era gi\u00e0 stato dal 2005 al 2007.\nDopo la mancata iscrizione del al campionato di Serie D, gioca per lo Sporting Bellinzago in Eccellenza per la stagione 2012-2013. Tuttavia nel dicembre 2012 lascia la squadra.\nNell'estate del 2014 passa alla squadra dello Orizzonti United in Eccellenza, dalla quale per\u00f2 si svincola il 3 dicembre.\nNell'estate del 2015 passa al Fbc Saronno in Eccellenza.\nNel 2016 viene chiamato sulla panchina del Trecate in Prima Categoria, ma dopo due sole giornate dar\u00e0 le dimissioni.\nNel giugno del 2016 annuncia il ritorno al calcio giocato nelle file del Briga in Promozione.\nNel ottobre del 2019 viene chiamato dal Responsabile del Settore Giovanile Novara Calcio Mauro Borghetti nell' Academy Novara (scuola calcio del Novara calcio) come responsabile dell'area tecnica . Dal luglio del 2020 viene incaricato dal Novara Calcio come responsabile dell\u2019attivit\u00e0 di base."}
{"id": "2472036", "revid": "110157", "url": "https://it.wikipedia.org/wiki?curid=2472036", "title": "Jacarezinho", "text": "Jacarezinho \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Jacarezinho."}
{"id": "2472052", "revid": "299827", "url": "https://it.wikipedia.org/wiki?curid=2472052", "title": "Elton John's Milestones", "text": ""}
{"id": "2472053", "revid": "1305772", "url": "https://it.wikipedia.org/wiki?curid=2472053", "title": "Big Time", "text": ""}
{"id": "2472055", "revid": "287204", "url": "https://it.wikipedia.org/wiki?curid=2472055", "title": "Closing Time (album)", "text": ""}
{"id": "2472057", "revid": "1305772", "url": "https://it.wikipedia.org/wiki?curid=2472057", "title": "Closing Time", "text": "Closing Time (\"orario di chiusura\" in lingua inglese) pu\u00f2 riferirsi a:"}
{"id": "2472058", "revid": "339392", "url": "https://it.wikipedia.org/wiki?curid=2472058", "title": "Miron Markevich", "text": ""}
{"id": "2472059", "revid": "287204", "url": "https://it.wikipedia.org/wiki?curid=2472059", "title": "Jose Borjes", "text": ""}
{"id": "2472060", "revid": "834", "url": "https://it.wikipedia.org/wiki?curid=2472060", "title": "Frank's Wild Years", "text": ""}
{"id": "2472061", "revid": "57342", "url": "https://it.wikipedia.org/wiki?curid=2472061", "title": "Michele Zolla", "text": "Biografia.\nInizialmente funzionario del Dipartimento per il Mezzogiorno della Presidenza del Consiglio dei ministri, viene eletto deputato al Parlamento durante la VI, VII, VIII, IX e X legislatura per la circoscrizione elettorale di Torino-Novara-Vercelli per la Democrazia Cristiana.\nNegli anni ricopre varie uffici, di governo e non: sottosegretario alla Presidenza del Consiglio per gli interventi straordinari nel Mezzogiorno durante il 4\u00b0 Ministero Andreotti;\nsottosegretario alla Presidenza del Consiglio per il coordinamento dei Servizi di informazione e sicurezza durante il 5\u00b0 Ministero Fanfani;\nvicepresidente del gruppo parlamentare della Democrazia Cristiana della Camera dei Deputati;\nvicepresidente della Camera dei Deputati durante la X legislatura.\nNel 1975 present\u00f2 invano un'interrogazione al Ministro della Difesa per sapere se l'accusa lanciata dal senatore missino Giorgio Pisan\u00f2 a Dario Fo - cio\u00e8 l'aver fatto parte delle Brigate Nere - corrispondesse a verit\u00e0. Dopo la fine dell'esperienza parlamentare \u00e8 stato chiamato a ricoprire il ruolo di consigliere speciale del Presidente della Repubblica - 1992-1999; e consigliere del Consiglio Nazionale dell'Economia e del Lavoro - 2000-2005."}
{"id": "2472062", "revid": "290948", "url": "https://it.wikipedia.org/wiki?curid=2472062", "title": "Eteroatomo", "text": ""}
{"id": "2472067", "revid": "1305772", "url": "https://it.wikipedia.org/wiki?curid=2472067", "title": "Orphans", "text": "Orphans (\"orfani\" in lingua inglese) pu\u00f2 riferirsi a:"}
{"id": "2472068", "revid": "30610", "url": "https://it.wikipedia.org/wiki?curid=2472068", "title": "Tempo scaduto", "text": ""}
{"id": "2472069", "revid": "180559", "url": "https://it.wikipedia.org/wiki?curid=2472069", "title": "Terremoti anteriori al XX secolo", "text": "Questa lista contiene i principali terremoti disastrosi avvenuti nel mondo prima del XX secolo."}
{"id": "2472072", "revid": "1543377", "url": "https://it.wikipedia.org/wiki?curid=2472072", "title": "8 Canada Square", "text": "L'8 Canada Square, conosciuto anche come HSBC Tower (talvolta HSBC Group Head Office), \u00e8 un grattacielo situato in \"8-16 Canada Square\" a Londra, Inghilterra, nel complesso di Canary Wharf. L'edificio \u00e8 nato per ospitare la sede centrale dell'HSBC. La costruzione ha avuto inizio nel 1999 ed \u00e8 terminata nel 2002; vi lavorano circa ottomila dipendenti.\nNell'aprile 2007 \u00e8 stato acquistato da una compagnia spagnola, la Metrovacesa, per oltre un miliardo di sterline; tuttavia nel 2008 la propriet\u00e0 dell'edificio \u00e8 tornata all'HSBC Group.\nProposta.\nNel 1993, con il trasferimento della sede centrale del Gruppo HSBC da Hong Kong a Londra, la compagnia decise di costruire un proprio edificio in modo da radunare migliaia di dipendenti in un unico luogo, evitando cos\u00ec la locazione di immobili in tutta la citt\u00e0. Tra il 1995 e il 1997 furono considerati diversi progetti, tra cui l'idea di riprodurre l'edificio che ospitava la sede dello stesso gruppo a Hong Kong. Alla fine il progetto fu affidato a Norman Foster, gi\u00e0 architetto della precedente sede della compagnia.\nCostruzione.\nLa costruzione della Torre cominci\u00f2 nel gennaio del 1999 mentre il primo grande passo si \u00e8 avuto con l'installazione di quasi 5.000 pannelli in vetro durante l'estate dell'anno seguente.\nI principali materiali impiegati:\nIncidente.\nIl 21 maggio del 2000, mentre erano in corso i lavori, una gru di sollevamento \u00e8 caduta uccidendo tre operai, deceduti sul colpo a causa dell'impatto scaturito da un'altezza di approssimativamente 140 metri (450 ft).\nCompletamento.\nIl 7 marzo 2001, con il sollevamento e l'installazione dell'ultima trave, si \u00e8 tenuta una cerimonia per festeggiare la conclusione dei lavori di costruzione e a tale evento hanno partecipato giornalisti, bancari, appaltatori e le famiglie degli operai. L'apertura ufficiale dell'edificio risale al 2 aprile 2003 ma alcuni dipendenti hanno cominciato a lavorarvi nel settembre del 2002.\nCosto finanziario e problemi.\nSe cominciamo a contare a partire dalla sua apertura al pubblico nell'aprile del 2003, ci sono voluti soltanto 4 anni perch\u00e9 venissero a galla le difficolt\u00e0 nella gestione dell'edificio e i costi di mantenimento dello stesso e dei dipendenti. Nel 2007, la HSBC Tower \u00e8 stata venduta ad una societ\u00e0 immobiliare spagnola dal nome Metrovacesa, al prezzo record di 1 miliardo di sterline, un vero e proprio primato per la Gran Bretagna. Il 5 dicembre 2008, la HSBC Holdings ri-acquisit\u00f2 la propriet\u00e0 del palazzo, dichiarando che l'accordo aveva portato ad un utile di \u00a3 250.000.000 (368 milioni di dollari), nella seconda met\u00e0 dell'anno. Tuttavia, il 13 novembre 2009, la HSBC ha di nuovo venduto l'edificio, questa volta al Servizio Pensione Nazionale di Corea ('NPS') per \u00a3 772.500.000. L'azienda ha dichiarato una plusvalenza di circa \u00a3 350.000.000 risultante dall'operazione, ultimata poco prima della fine del 2009. Si ignora se la HSBC tenter\u00e0 di assumere la propriet\u00e0 della costruzione di nuovo in futuro ma l'edificio \u00e8 completamente occupato e continua a servire come sede principale della societ\u00e0.\nEdifici nei paraggi.\nNelle vicinanze della HSBC Tower si trova la torre One Canada Square (nota anche come Canary Wharf Tower) e il Citigroup Centre.\nTrasporto.\nLa stazione della metropolitana pi\u00f9 vicina alla Torre \u00e8 quella di Canary Wharf, in contatto con la pi\u00f9 recente linea Jubilee, raggiungibile mediante il collegamento con la DLR. Fino a poco tempo fa si poteva raggiungere il posto con un autobus che partiva direttamente dal London City Airport."}
{"id": "2472076", "revid": "155634", "url": "https://it.wikipedia.org/wiki?curid=2472076", "title": "Palazzo Brandolin Rota", "text": "Palazzo Brandolin Rota \u00e8 un palazzo di Venezia, situato nel sestiere di Dorsoduro e affacciato sul Canal Grande, tra le Gallerie dell'Accademia e Palazzo Contarini Polignac.\nStoria.\nPalazzo Rota fu costruito nel XVII secolo, di soli due piani; a met\u00e0 del Settecento, secolo nel quale la struttura fu portata alle dimensioni odierne, fu acquisito nella seconda met\u00e0 dell 1800 dal nobile Franz Edler von Hruschka.\nAttualmente \u00e8 di propriet\u00e0 dalla famiglia Brandolini Rota.\nNel XIX secolo fu adattato per ospitare l'hotel Universo, e per breve tempo divenne la dimora della famosa soprano Toti Dal Monte. In tempi pi\u00f9 recenti, il palazzo ha ospitato il Circolo Societ\u00e0 dell'Unione, fra gli ultimi club per gentiluomini in Italia.\nAttualmente il palazzo \u00e8 tornato ad essere una casa privata.\nArchitettura.\nPalazzo Brandolin Rota \u00e8 un edificio di tre piani, con mezzanino tra piano terra e primo piano nobile. La facciata sul canale si presenta semplice, con al centro il portale a tutto sesto sull'acqua. I due piani nobili, di epoca diversa, ma sostanzialmente uguali, hanno ciascuno nove aperture a tutto sesto, con le cinque centrali unite a formare una pentafora; va segnalata la presenza di balaustre che interessano tutte le aperture del primo piano nobile e del secondo solo la pentafora, in corrispondenza della quale il palazzo presenta una parte di facciata sopraelevata e timpanata, con due monofore quadrate."}
{"id": "2472082", "revid": "112178183", "url": "https://it.wikipedia.org/wiki?curid=2472082", "title": "Monte Igno", "text": "Il monte Igno \u00e8 un rilievo dell'Appennino umbro-marchigiano, situato nel comune di Sefro non lontano dal confine con l'Umbria. Domina la campagna camerte, ma trovandosi a nord del Chienti non appartiene alla sottocatena dei Sibillini, che iniziano appunto a sud del suddetto corso d'acqua.\nIl dislivello di 750\u00a0m tra le pendici ove \u00e8 situata la frazione di Gelagna Alta e la sommit\u00e0 offre una variet\u00e0 di vegetazione e paesaggio ampia e interessante.\nNelle giornate di anticiclone dalla sua sommit\u00e0 verso nord lo sguardo spazia sulle valli dei fiumi Esino e Potenza, arrivando a scorgere il Monte San Vicino, mentre verso sud, oltre la Valdichienti, sono distinguibili i monti Sibillini, che non sono molto distanti. Verso occidente si possono ammirare gli altopiani di Colfiorito e nelle giornate limpide il monte Subasio. Volgendo lo sguardo ad est, si scorge buona parte dell'Adriatico centrale."}
{"id": "2472083", "revid": "838137", "url": "https://it.wikipedia.org/wiki?curid=2472083", "title": "Partito Pirata (Germania)", "text": "Il Partito Pirata (in tedesco \"Piratenpartei\") \u00e8 un partito politico tedesco, attivo dal 2006 e fondato sul modello del Partito Pirata svedese.\nStoria.\nIl partito \u00e8 stato fondato il 10 settembre 2006. Il 29 luglio 2009 il partito conta 5.118 iscritti. Alle elezioni europee del 2009 il partito ha ricevuto 229.117 voti, raggiungendo lo 0,9 % delle preferenze ma non riuscendo a superare la soglia di sbarramento (5%) utile per un seggio.\nIl 4 luglio 2009 Jens Seipenbusch diventa leader del partito, dopo esserne stato gi\u00e0 a capo dal 2007 al 2008. Gli altri leader del partito sono stati Dirk Hillbrecht, Marina Weisband e Christof Leng.\nA febbraio 2009 Jens Knoblich, portavoce del paese di Hohenstein e consigliere comunale di Strausberg, aderisce al partito. A giugno 2009, il deputato del Bundestag J\u00f6rg Tauss, proveniente dal SPD, ha aderito al Partito Pirata, diventando l'unico rappresentante del partito in Parlamento.\nNelle elezioni federali del 2009 ha ottenuto il 2,0% dei voti, primo partito fra quelli che non hanno superato la soglia di sbarramento.\nNelle elezioni statali di Berlino del 2011, supera per la prima volta la soglia del 5% e ottiene 15 seggi sui 141 (9%) disponibili.\nIl partito supera nuovamente la soglia del 5% nelle elezioni statali successive, questa volta nel Saarland, nel 2012. Ottiene qui 7,4% dei voti, garantendosi cos\u00ec 4 dei 51 seggi.\nIl 28 aprile 2012 Bernd Schl\u00f6mer viene eletto leader del partito in successione a Sebastian Nerz.\nNel mese di maggio 2012 il partito raggiunge l'8.3% nelle elezioni statali della regione Schleswig-Holstein e il 7,5% in Nord Reno Vestfalia arrivando ad avere rappresentanti eletti nei parlamenti di quattro stati federali.\nAlle elezioni federali del 2013 il Partito Pirata raccoglie il 2,2% dei voti, rimanendo ancora fuori dal Parlamento federale.\nAlle elezioni europee del 2014 il Partito Pirata raccoglie l'1,4% dei voti, portando Julia Reda nel Parlamento europeo.\nIdeologia.\nIl partito si oppone allo smantellamento dei diritti civili in telefonia e Internet, in particolare la data retention, la censura di Internet (cosiddetta \"Zugangserschwerungsgesetz\"), monopoli artificiali e varie misure di sorveglianza dei cittadini.\nIl partito \u00e8 favorevole ad una maggiore trasparenza dell'apparato politico, al diritto civile ad un trattamento dei dati personali sicuro e controllabile, ad una riforma dei diritti d'autore, dell'educazione, dei brevetti genetici ed informatici e della societ\u00e0 per i diritti di riproduzione meccanica e l'esibizione musicale.\nIn particolare il partito propone di implementare il sistema politico in open source e di provvedere a delle API per permettere ad ispezionare e controllare l'efficienza del governo con mezzi informatici alla mano dei cittadini.\nPolitica sociale.\nScopi primari.\nFra gli obiettivi di fondo in campo sociale del partito pirata tedesco vi \u00e8 il \"diritto di sussistenza e di inclusione sociale\" (come esemplificato nella sezione \"Recht auf sichere Existenz und gesellschaftliche Teilhabe\" del programma del partito) nella quale si legge \"Non promuoviamo ricchezza, ma lotta alla povert\u00e0\".\nReddito di cittadinanza.\nNel settembre 2011 la Piratenpartei ha superato la barriera del 5% alle elezioni del Land di Berlino conquistando per la prima volta seggi a livello di Land, dopo che la proposta di un \"reddito di cittadinanza\" affermata nel programma ufficiale del partito ha avuto eco nei media tedeschi sia durante la campagna elettorale, che dopo le elezioni.\nL'ipotesi di un nesso causale fra i due fatti \u00e8 suggerita anche dall'altro evento clamoroso della stessa tornata elettorale: il crollo verticale dei liberali della FDP molto al di sotto della barriera del 5% e la loro conseguente scomparsa da tutti i parlamenti di Berlino.\nNel partito pirata tedesco si \u00e8 formata l'opinione secondo la quale l'obiettivo della lotta alla povert\u00e0 si possa ottenere attraverso un reddito da corrispondere a tutti gli aventi cittadinanza, senza chiedere lavoro in cambio (\"bedingungslos\") e di entit\u00e0 sufficiente ad una dignitosa sussistenza. Tale posizione \u00e8 sostenuta senza mezzi termini sul sito del partito, nonch\u00e9 ufficializzata nella sezione \"Recht auf sichere Existenz und gesellschaftliche Teilhabe\" del programma del partito, in cui si legge:\nCritiche.\nNonostante il partito pirata tedesco abbia maggiori affinit\u00e0 ideologiche con i verdi e con i \"rossi\" della Linke\n, i Piraten sottraggono voti anche a partiti di centro o destra compresa la NPD, partito considerato indecente e neonazista dai concorrenti. Al 2011 infatti figurano fra i Piraten alcuni ex membri della NPD, cosa che ha causato aspre discussioni interne al partito.\nNel suo periodo come leader del partito, Sebastian Nerz si \u00e8 opposto ad un rifiuto generalizzato sostenendo che una societ\u00e0 democratica deve saper perdonare errori passati; chi invece si oppone fa leva sul fatto che molti di coloro che provengono dall'NPD non hanno pubblicamente dichiarato l'abbandono delle precedenti ideologie.\nUna critica, ricorrente con asprezza sia all'interno del partito che in media influenti e che nella dinamica elettorale germanica potrebbe costare voti al partito, \u00e8 la constatazione della percentuale insolitamente bassa di quadri e leader femminili e la conseguente richiesta di \"quote rosa\"; la risposta di Sebastian Nerz, al riguardo, \u00e8 negativa poich\u00e9, secondo lui, le quote rosa possono essere utili come misura temporanea per sbloccare organizzazioni dove la maggioranza maschile frena la ascesa di donne a posizioni di responsabilit\u00e0 ed il partito pirata tedesco non rientra in questi casi.\nSezione giovanile.\nIl Piratenpartei ha una sezione giovanile attiva, chiamata \"Junge Piraten\", abbreviata in \"JuPis\". L'organizzazione \u00e8 stata fondata a Wiesbaden il 18 aprile 2009, quando il primo board \u00e8 stato eletto. Il primo leader dei Giovani Pirati \u00e8 l'allora quindicenne Carmelito Bauer."}
{"id": "2472085", "revid": "1272592", "url": "https://it.wikipedia.org/wiki?curid=2472085", "title": "San Carlos (Uruguay)", "text": "San Carlos \u00e8 una cittadina uruguaiana situata nel Dipartimento di Maldonado.\nGeografia.\nSan Carlos \u00e8 situata nell'Uruguay sud-orientale, a 15 km a nord dal capoluogo dipartimentale Maldonado.\nStoria.\nFondata nel 1763 dal generale spagnolo Pedro de Cevallos (futuro Vicer\u00e9 del R\u00edo de la Plata dal 1777 al 1778) per arginare una possibile espansione coloniale portoghese dal Brasile verso sud, il nome \u00e8 dedicato all'allora re di Spagna Carlo III."}
{"id": "2472088", "revid": "339392", "url": "https://it.wikipedia.org/wiki?curid=2472088", "title": "Piratenpartei Deutschland", "text": ""}
{"id": "2472090", "revid": "834", "url": "https://it.wikipedia.org/wiki?curid=2472090", "title": "The Big Time", "text": ""}
{"id": "2472091", "revid": "56615973", "url": "https://it.wikipedia.org/wiki?curid=2472091", "title": "PIRATEN", "text": ""}
{"id": "2472101", "revid": "1543377", "url": "https://it.wikipedia.org/wiki?curid=2472101", "title": "Southeastern Film Critics Association Awards 1994", "text": "La 2\u00aa edizione dei Southeastern Film Critics Association Awards si \u00e8 tenuta nel gennaio 1994."}
{"id": "2472103", "revid": "76963", "url": "https://it.wikipedia.org/wiki?curid=2472103", "title": "Alexander Ludwig", "text": "Biografia.\nAlex Ludwig nasce a Vancouver, in Canada nel 1992. Ha una sorella e un fratello di nome Natalie e Nicholas e una sorella pi\u00f9 piccola di nome Sophia. Sua madre Sharlene in precedenza svolgeva la professione di attrice mentre suo padre \u00e8 un uomo d'affari e co-presidente del consiglio di amministrazione della Lions Gate Entertainment.\nSin da bambino nutr\u00ec l'interesse per la recitazione, affermando in un'intervista: \"Ho una grande immaginazione, adoro esibirmi\". Ludwig si perfezion\u00f2 all'University of Southern California. \nCarriera.\nA otto anni Alex ottenne il suo primo ruolo nel cinema. Nel 2007 prese parte alle riprese del film \"Il risveglio delle tenebre\" mentre nel 2009 partecip\u00f2 a \"Corsa a Witch Mountain;\" nel 2012 recit\u00f2 in \"Hunger Games\". Nel 2014 interpret\u00f2 Bjorn, il figlio di Ragnar Lothbrok nella serie televisiva \"Vikings\" di History Channel.\nVita privata.\nVive a Los Angeles e nel 2021 si \u00e8 sposato con Lauren Dear.\nDoppiatori italiani.\nNelle versioni in italiano delle opere in cui ha recitato, Alexander Ludwig \u00e8 stato doppiato da:"}
{"id": "2472104", "revid": "62004", "url": "https://it.wikipedia.org/wiki?curid=2472104", "title": "Liberty Classic", "text": "La Liberty Classic era una corsa in linea femminile di ciclismo su strada, svoltasi a Filadelfia, negli Stati Uniti, con cadenza annuale dal 1994 al 2012.\nStoria.\nNata nel 1994 come \"CoreStates Liberty Classic\", nel 1999 cambi\u00f2 nome in \"First Union Liberty Classic\", e dal 2003 assunse la denominazione \"Liberty Classic\". Si correva nello stesso giorno della Philadelphia International Championship maschile. Dal 1998 al 2001 fu inclusa nel calendario della Coppa del mondo femminile, mentre dal 2002 al 2012 fece parte del Calendario internazionale UCI come prova di classe 1.1.\nPlurivincitrice fu negli anni la tedesca Petra Rossner, con sette successi tra il 1996 e il 2004, di cui cinque consecutivi; la connazionale Ina-Yoko Teutenberg ottenne invece cinque vittorie tra il 2005 e il 2012.\nL'ultima edizione della prova fu nel 2012; nel 2013 gli organizzatori annunciarono infatti l'annullamento della corsa. Una nuova gara femminile per Elite, denominata Philadelphia Cycling Classic, sar\u00e0 organizzata sempre a Filadelfia dal 2013 al 2016.\nPercorso.\nIl percorso era normalmente composto da quattro giri su un circuito, similare a quello della gara maschile, che si estendeva attraverso la citt\u00e0 di Filadelfia e che si caratterizzava per l'ascesa sul \"muro\" di Manayunk.\nAlbo d'oro.\n\"Aggiornato all'edizione 2012.\""}
{"id": "2472105", "revid": "486946", "url": "https://it.wikipedia.org/wiki?curid=2472105", "title": "Excelsior Mouscron", "text": ""}
{"id": "2472106", "revid": "297745", "url": "https://it.wikipedia.org/wiki?curid=2472106", "title": "Castello di Pievefavera", "text": ""}
{"id": "2472109", "revid": "297745", "url": "https://it.wikipedia.org/wiki?curid=2472109", "title": "Castello di Vestignano", "text": ""}
{"id": "2472112", "revid": "297745", "url": "https://it.wikipedia.org/wiki?curid=2472112", "title": "Castello di Croce", "text": ""}
{"id": "2472119", "revid": "125843214", "url": "https://it.wikipedia.org/wiki?curid=2472119", "title": "Hellraiser (film)", "text": "Hellraiser \u00e8 un film del 1987 diretto da Clive Barker.\nIl film \u00e8 tratto dal breve romanzo dell'orrore \"Schiavi dell'inferno\" dello stesso Barker che ha scritto anche la sceneggiatura. Primo film della saga di \"Hellraiser\", composta da nove sequel.\nPer l'home video il film \u00e8 stato distribuito col titolo Hellraiser - Non ci sono limiti.\nTrama.\nLarry e la seconda moglie Julia decidono di trasferirsi in una villetta, abbandonata da anni, alla periferia di Londra. La casa \u00e8 stata teatro di una torbida relazione tra Julia e il cognato Frank, i cui resti si trovano ancora nel luogo. Durante il trasloco Larry si ferisce a una mano e il sangue caduto a terra fa s\u00ec che Frank, in realt\u00e0 imprigionato in una mostruosa condizione di disfacimento fisico causato dall'apertura di una misteriosa scatola, torni in vita. Julia, sentendo degli strani rumori provenienti da una camera, va a controllare e scopre che il suo ex amante \u00e8 ancora vivo seppur in condizioni fisiche disastrose.\nPer tornare alla sua condizione normale ha bisogno di sangue e Julia decide di aiutarlo fornendogli delle vittime. Larry si accorge che c'\u00e8 qualcosa di strano nel comportamento della moglie e ne parla con la figlia, Kirsty, alla quale chiede di fare compagnia a sua moglie mentre lui \u00e8 al lavoro. La ragazza il giorno seguente si reca nella villetta e vede Julia entrare nell'abitazione con uno sconosciuto. Insospettita entra in casa e scopre il terribile segreto. Frank non pu\u00f2 permettere che si venga a sapere della sua condizione e tenta invano di uccidere la ragazza che scappando entra in possesso della misteriosa scatola.\nKirsty, in stato di shock, viene ricoverata in ospedale, dove grazie al Cubo di Lemarchand scopre l'esistenza di un'altra angosciante dimensione, \"richiamando\" cos\u00ec i Cenobiti (nel doppiaggio italiano del film chiamati Supplizianti). Per sfuggire alle loro torture la giovane fa un patto con i Supplizianti, portandoli da Frank. Arrivata a casa la ragazza scopre la relazione tra lo zio (che ha preso possesso della pelle di Larry) e Julia. Frank tenta di uccidere la nipote con un coltello, colpendo per\u00f2 Julia per errore. Decide poi di assorbirla, dimostrando una totale assenza di compassione per la ormai ex amante.\nL'uomo viene poi fatto vittima dei Supplizianti che poi cercano di attaccare Kirsty, infrangendo il patto tra loro e la giovane. Kirsty riesce a salvarsi con l'aiuto del fidanzato, la casa crolla travolgendo uno dei Cenobiti, mentre gli altri vengono \"risucchiati\" nella loro dimensione. Infine, Kirsty e l'amico che l'ha aiutata tentano di eliminare il Cubo bruciandolo, ma un misterioso barbone, che gi\u00e0 aveva importunato la ragazza precedentemente, recupera la scatola e, trasformandosi in un demone, vola via.\nProduzione.\nScontento del film basato su \"Rawhead Rex\" e altri ispirati ai suoi racconti, Clive Barker decise di adattare il suo romanzo pi\u00f9 recente \"The Hellbound Heart\" per il grande schermo. Assemblando, citando testualmente l'autore, una collezione \"primitiva\" di appunti e disegni che indicavano come il film avrebbe dovuto essere, Barker entr\u00f2 in contatto con il produttore britannico Christopher Figg che gli assicur\u00f2 un contratto con la New World Pictures. Il film fu filmato in una casa vera e con un budget piuttosto limitato, che costrinse Barker a essere il pi\u00f9 creativo possibile. In casa c'era spesso lo spazio per una sola telecamera, il che spiega perch\u00e9 molte delle inquadrature sono fatte da un solo angolo. In particolare, i movimenti verticali della telecamera erano gli unici possibili per gli operatori, costringendoli a ripetuti zoom. Soltanto una stanza nella casa, l'attico, \u00e8 stata ricostruita su un set, bench\u00e9 il suo utilizzo fu limitato alle scene con effetti speciali.\nLa New Line contribu\u00ec fornendo altri fondi per rigirare la scena della rinascita di Frank. La prima scena girata prevedeva un cadavere essiccato emergere dalla parete, ma Barker e il direttore degli effetti speciali Bob Keen, trovarono il risultato piuttosto insoddisfacente. Tuttavia anche la nuova scena girata, molto pi\u00f9 complessa e \"ricca\" fu ritenuta di scarsa qualit\u00e0 da molti spettatori del film. Clive Barker spieg\u00f2 che, considerando il budget molto ridotto, i mezzi a disposizione e la quantit\u00e0 di alcol consumata durante le riprese, l'effetto speciale era riuscito abbastanza bene.\nColonna sonora.\nOriginariamente venne autorizzata una colonna sonora per \"Hellraiser\" dalla band Coil. La musica che loro avevano fornito venne rifiutata, e Christopher Young provvide a una composizione orchestrale pi\u00f9 tradizionale per il film completato. Lo score dei Coil, descritto positivamente da Barker stesso come \"da far torcere le budella\", venne pubblicato in un album isolato chiamato \"The Unreleased Themes for Hellraiser\" e come parte della compilation \"Unnatural History II\".\nTracce.\nLa colonna sonora \u00e8 stata scritta da Christopher Young:\nDistribuzione.\nIl titolo indicato sulla locandina italiana del film era \"Hellraiser - Non ci sono limiti\".\nAccoglienza.\nNella sua prima settimana di proiezioni il film ha incassato un totale di 4.453.232 dollari, diventando il terzo pi\u00f9 visto del weekend, dietro \"Attrazione fatale\" ed \"Ehi... ci stai?\". In totale il film ha incassato 14.564.027 dollari nei soli Stati Uniti, a fronte di un costo stimato intorno a un milione di dollari."}
{"id": "2472120", "revid": "1993454", "url": "https://it.wikipedia.org/wiki?curid=2472120", "title": "Demona", "text": "D\u00e8mona (in originale \"Demona\"), \u00e8 un personaggio della serie televisiva a cartoni animati Gargoyles realizzata dalla Disney e andata in onda dal 1994 al 1997.\nIn italiano \u00e8 doppiato da Emanuela Rossi.\nCaratteristiche del personaggio.\nAssieme a David Xanatos, l'antagonista principale della serie \u00e8 contraddistinta da un odio profondo per la razza umana che la porter\u00e0 a bramarne la distruzione. D\u00e8mona prova questo odio fin da giovane, seppur in forma minore, ha sempre considerato gli umani come gli usurpatori; la Scozia era dei gargoyle, i quali vivevano liberi prima che gli umani vi costruissero i loro castelli e vi si insediassero. La gargoyle non ha mai visto di buon occhio il fatto che i suoi antenati si fossero sottomessi a tale assedio invece di respingerlo, e perci\u00f2 non le \u00e8 mai andata a genio l'alleanza tra umani e gargoyle secondo la quale le creature devono aiutarli a difendere i loro castelli. Tuttavia sotto il regno di Malcolm (amico dei gargoyle) adempir\u00e0 al suo compito senza problemi e quasi inizier\u00e0 a piacergli, ma alla morte di questo salir\u00e0 al potere la di lui figlia Catherine, la quale smorfiosa e razzista, tratter\u00e0 sempre con disprezzo le creature nonostante il loro aiuto. Non potendone pi\u00f9 dei soprusi degli umani organizzer\u00e0 con il capo delle guardie il famoso piano che dar\u00e0 inizio alle vicende narrate; sar\u00e0 il fallimento del suo piano, la morte del suo amato e lo sterminio del suo clan a indurirle definitivamente il cuore nei confronti degli umani.\nIn seguito vivendo per secoli i suoi sentimenti di disprezzo cresceranno osservando come gli uomini hanno rovinato il mondo.\nIn giovent\u00f9 era dolce, sensibile gentile e dai nobili valori morali, seppur avversa agli umani. Furono queste qualit\u00e0 che fecero s\u00ec che Golia se ne innamorasse; tuttavia dopo lo sterminio del suo clan il suo cuore si indur\u00ec e divenne pi\u00f9 fredda e spietata; pur mantenendo le qualit\u00e0 avute in giovent\u00f9, tuttavia forgiata e consumata dalle esperienze avute negli anni tende ora a non mostrare le sue fragilit\u00e0 interiori poich\u00e9 a suo modo di pensare, l'unico modo per sopravvivere \u00e8 mostrarsi sempre pi\u00f9 forte di chiunque altro.\nDagli anni D\u00e8mona ha imparato a tradire, mentire e complottare, e non si accorge che il suo comportamento verso gli umani rassomiglia sempre di pi\u00f9 a quello che loro avevano verso i gargoyle.\nOgni tanto per\u00f2, D\u00e8mona mostra ancora i suoi vecchi modi confortevoli e apprensivi, sebbene spesso siano solo un modo per ingannare il nemico.\nD\u00e8mona \u00e8 anche molto orgogliosa e leale in battaglia, non usa mai trucchi quando si tratta di combattere ed \u00e8 convinta che una vittoria sul campo ottenuta imbrogliando non sia davvero tale.\nIn passato l'amore provato per Golia era un sentimento sincero e passionale (forse una delle relazioni pi\u00f9 tenere viste in tutta la serie), Il guerriero fu il primo amore della gargoyle nonch\u00e9 l'unico vero. Nonostante la gargoyle non capisse la pazienza di questi verso gli umani, era un altro motivo per cui lo amava. Si pu\u00f2 vedere dalla sua disperazione nel vederlo pietrificato durante la notte. Nonostante i due siano ora nemici spesso la gargoyle dimostra di nutrire ancora dei sentimenti per Golia e viceversa; tuttavia entrambi negano l'evidenza.\nIl vero motivo del suo odio verso Elisa Maza, come fatto notare da Puck, non \u00e8 la sola appartenenza alla razza umana, ma la gelosia provata per il rapporto della donna con Golia.\nLe due hanno un rapporto di rivalit\u00e0 e di odio reciproco che sfocia spesso in zuffe, e nonostante in teoria D\u00e8mona sia fisicamente superiore ad Elisa, ogni qualvolta si affrontano si trovano a combattere ad armi pari, o per via dell'incantesimo che tramuta D\u00e8mona in umana, o per quello che tramuta brevemente Elisa in gargoyle. Nel quinto episodio della seconda serie \"lo specchio\" la stessa D\u00e8mona afferma esasperata \"cosa devo fare per distruggerti!?\" rivolta ad Elisa.\nD\u00e8mona ha molto rispetto per il suo vecchio maestro Hudson, sebbene ufficialmente non sia chiaro se questi l'abbia o meno addestrata, tuttavia alcuni dettagli fanno supporre che sia cos\u00ec; (Hudson le si rivolge come \"ragazza mia\", l'unico altro che chiama \"ragazzo mio\" \u00e8 il suo allievo Golia). D\u00e8mona non mostra mai esplicitamente il rispetto o la gratitudine per il vecchio gargoyle e spesso lo definisce come un \"vecchio pazzo\" ma gli si appella come \"vecchio soldato\", dimostrando di nutrire molta stima per le abilit\u00e0 militari di lui.\nEra estremamente ben voluta dagli altri membri del clan come Broadway, Brooklyn, Lexington e perfino il cane Bronx. Tuttavia ora che sono nemici i loro rapporti si sono deteriorati, soprattutto quello con Brooklyn, che rifiuta categoricamente ogni altra collaborazione con lei.\nIn passato aveva una grande stima per Macbeth, ricambiata al punto che i due hanno unito le loro vite; tuttavia ora il loro rapporto \u00e8 di puro odio ed assoluto disprezzo; tanto che l'uomo indosser\u00e0 perfino la maschera del cacciatore per cercare di ucciderla. Nonostante la morte dell'uno sia anche la morte dell'altro i due si dimostrano spesso disposti ad uccidersi a vicenda.\nRispetta anche Xanatos, sebbene il loro rapporto sia pi\u00f9 simile ad una sopportazione reciproca.\nIl rapporto con la figlia Angela \u00e8 complicato e burrascoso, la fanciulla non appoggia i comportamenti criminali della madre, la quale non vede di buon occhio ci\u00f2 che Golia ha insegnato alla figlia ed il rispetto che questa ha per gli umani, tuttavia non c'\u00e8 persona al mondo che ami pi\u00f9 di sua figlia e ci\u00f2 \u00e8 ben visibile nonostante a volte faccia fatica a manifestarlo. Per questa ragione Angela ha sempre perdonato la madre nonostante tutte le delusioni che le ha provocato.\nInoltre la ragazza ha preso molte pi\u00f9 caratteristiche fisiche dalla madre che dal padre, ed \u00e8 molto simile a D\u00e8mona quando era giovane; questo fa s\u00ec che le due condividano una non indiscreta somiglianza.\nFisicamente D\u00e8mona \u00e8 alta, slanciata, atletica, sensuale e affascinante; ha una gran massa di capelli rossi, mossi e arruffati ed un paio di attraenti occhi scuri dallo sguardo diabolico e penetrante ma in grado di trasmettere anche dolcezza e tenerezza. Il suo viso ovale \u00e8 delineato da due labbra carnose ed invitanti ed un piccolo nasino all'ins\u00f9, nonostante i tratti dolci la sua espressione riesce anche ad essere infida severa ed inquietante.\nD\u00e8mona \u00e8 stata disegnata non per rassomigliare ad un demone come quasi tutti gli altri gargoyle: il suo modo di muoversi, la teatralit\u00e0 delle sue apparizioni, la violenza fredda ed impassibile mostrata in battaglia e il sinistro modo in cui scompare nell'ombra infatti la fanno essere molto pi\u00f9 simile ad una vampira da pellicola horror; porta un anello alla caviglia destra ed un bracciale al braccio sinistro, \u00e8 vestita con della semplice tela che copre le zone \"erogene\", porta sempre un diadema dorato in fronte ma nei rari momenti in cui la si \u00e8 vista senza si \u00e8 potuto vedere che ha due piccole corna sui lati della fronte identiche a quelle della figlia. La pigmentazione della sua pelle \u00e8 azzurra e come tutte le gargoyle femmine la luminescenza dei suoi occhi \u00e8 rossa.\nBiografia del personaggio.\nInfanzia.\nNasce in Scozia nel clan di gargoyle del castello Wywern all'incirca nel 938 d.C.\nFin da cucciola si dimostr\u00f2 molto pi\u00f9 forte, abile ed intelligente di tutti gli altri gargoyle del clan, inclusi i maschi e questo la rese gi\u00e0 da giovanissima molto stimata dai suoi simili, e maltrattata dagli uomini; soprattutto a causa della luce rossa emessa dai suoi occhi, che la rendeva ancora pi\u00f9 spaventosa di un normale gargoyle agli occhi degli umani. Suo mentore e protettore dalle loro angherie fu il capoclan (il futuro Hudson) che prese sotto la sua ala la bambina e ne fu maestro (sebbene ci\u00f2 non sia del tutto certo).\nCrescendo divenne una gargoyle molto attraente, forte e sicura di s\u00e9 e gli umani smisero di infastidirla e cominciarono seriamente a temerla; nonostante la sua infanzia la spingesse a non farsi mai mettere i piedi in testa da nessuno, serv\u00ec con onore le cause del suo clan e difese il castello Wyvern.\nLa fanciulla seppur fredda con gli uomini non era affatto cos\u00ec con i suoi simili ma, anzi si comportava con estrema dolcezza e generosit\u00e0 ed era molto ben voluta nel clan.\nPi\u00f9 o meno in questo periodo conobbe Golia; l'unico gargoyle in grado di tenerle testa e l'unico nel clan a possedere un nome (\u00e8 anche possibile che i due siano cresciuti insieme e siano stati addestrati entrambi da Hudson) Il rapporto tra i due si evolse in fretta dall'amicizia all'amore, fino a divenire \"compagni per la vita\" (l'equivalente di un matrimonio per i gargoyle).\nQuando nel 984 d.C., il vecchio capoclan si ritir\u00f2 in pensione, design\u00f2 Golia come suo successore e questi a sua volta elesse la sua compagna come sua seconda in comando, in quanto guerriera migliore del clan dopo di lui.\nDecimo secolo.\nPi\u00f9 o meno intorno al 986-987 d.C., il principe Malcolm (l'unico amico dei gargoyle all'interno del castello assieme al capo delle guardie) mor\u00ec, ed il suo posto sul trono lo prese la spocchiosa principessa Catherine, la quale trattava le creature con disprezzo nonostante il loro prezioso e continuo aiuto; in questo periodo, proprio a causa dell'atteggiamento degli umani, la gargoyle inizi\u00f2 a maturare il suo rapporto di rabbia in odio e diverr\u00e0 via via pi\u00f9 aggressiva con gli umani; senza per\u00f2 aggredire fisicamente mai nessuno e mantenendo sempre un certo controllo.\nPer breve tempo lavor\u00f2 come apprendista per l'Arcimago; poich\u00e9 affascinata dalla magia, ma l'uomo la trattava come un animale e lei, senza mai reagire sub\u00ec tutti i suoi colpi finch\u00e9, non potendone pi\u00f9 lo abbandon\u00f2.\nPoco tempo dopo, dal suo amore per Golia, essa diede alla luce un uovo (da cui in futuro sarebbe nata Angela).\nNel 994 d.C., stanca del pregiudizio degli umani e desiderosa di riprendere in mano il castello per crescere sua figlia in un ambiente migliore, si alle\u00f2 con il capitano delle guardie e progett\u00f2 un'alleanza con i vichinghi, loro avrebbero permesso agli uomini di Hakon di invadere il castello e di rapire i suoi abitanti; in questo modo se ne sarebbero liberati. Era tuttavia necessario convincere Golia (non al corrente del piano) a portare tutti i gargoyle fuori dal castello in ricognizione la notte precedente l'attacco dei vichinghi; tuttavia il gargoyle insistette per andare da solo portando con s\u00e9 solo il suo vecchio maestro; a questo punto la gargoyle preoccupata si rivolse al capitano delle guardie, il quale le disse che era ancora tutto sotto controllo e che avrebbe difeso lui i gargoyle dai vichinghi.\nTuttavia Demona non si fid\u00f2 e quella notte, dopo la partenza di Golia e del vecchio capoclan usc\u00ec dal castello a sua volta e si instaur\u00f2 sulla spiaggia dove fu pietrificata dalla luce del sole, in questo modo sopravvisse all'attacco al castello lasciando per\u00f2 i suoi fratelli e sorelle di nido al loro destino, nonostante poco prima di partire pens\u00f2 di avvertire il resto del clan del suo piano, ma cambi\u00f2 idea temendo che avessero potuto sospettare di tradimento.\nQuando si svegli\u00f2 dal suo stato di pietrificazione e torn\u00f2 al castello scopr\u00ec che il suo clan era stato sterminato con l'eccezione di sei membri, i quali erano stati tramutati in pietra dal Magus; tra questi c'era il suo compagno: Golia; dopo aver lasciato un ultimo bacio sulle fredde labbra pietrificate del suo grande amore, in lacrime la gargoyle lasci\u00f2 il castello che le aveva fatto da casa, pervasa dall'ira e dalla sete di vendetta verso coloro che riteneva responsabili di tutti i suoi problemi: gli umani.\nLa gargoyle si trover\u00e0 sola ed infuriata con il mondo a fare la vita della vagabonda, un giorno viene trovata a rubare provviste in un granaio dal giovane stalliere Gillecomgain e in preda alla rabbia lo sfigura con i suoi artigli.\nDa allora il giovane diverr\u00e0 \"Il Cacciatore\" (il primo di una lunga serie), mercenario ed assassino, mosso soprattutto dal desiderio di vendetta verso \"il demone\" che l'ha sfigurato e il resto della sua specie.\nAttraverso il millennio.\nNel 1020, D\u00e8mona, si \u00e8 messa a capo di un gruppo di gargoyle sopravvissuti; gli ultimi della specie. I quali sono per\u00f2 tormentati dal Cacciatore, e sono continuamente costretti a fuggire ed a nascondersi in posti mai del tutto sicuri finch\u00e9 il loro nemico \u00e8 in giro. La gargoyle, impiega tutta la sua forza di volont\u00e0 per affrontare il nemico e guidare gli ultimi della sua specie, ma la caccia sfrenata e la vecchiaia che avanza la stanno progressivamente esasperando ed indebolendo.\nUna sera viene avvicinata dalle tre Strane Sorelle, le quali le rivelano che il Cacciatore ha una nuova preda al castello di Moray, le tre le consigliano di fare un'alleanza con gli umani abitanti il castello, ma essa parte in prossimit\u00e0 del castello al solo scopo di uccidere il Cacciatore, non essendo pi\u00f9 interessata a fare nessun patto con gli umani.\nArrivata sul posto vede il cacciatore uccidere il re di Scozia, padre del giovane Macbeth, il quale gli si erge contro con coraggio, solo l'intervento della gargoyle lo salva dalla morte; al momento di confrontarsi col suo nemico per\u00f2, dimostrando di non aver perso la sua bont\u00e0 d'animo nonostante tutto, preferisce correre in soccorso di Macbeth e della giovane Groudge, salvandoli dal baratro. In seguito per\u00f2, fugge senza farsi nemmeno ringraziare.\nNel 1032, continua a difendere gli ultimi sopravvissuti della sua specie dal potente nemico, il quale nel frattempo \u00e8 stato eletto Lord ed ha sposato Grouch contro la di lei volont\u00e0, con grande disappunto di Macbeth. Qui entrano in gioco nuovamente le Strane Sorelle, che rivelano alla gargoyle, la vera identit\u00e0 del Cacciatore, cercando nuovamente di convincerla ad allearsi con Macbeth di Moray (il quale nel frattempo ha scoperto Lord Gillecomgain essere non solo il ladro della sua amata, ma anche l'assassino di suo padre); ancora per nulla interessata ad allearsi con gli umani, l'azzurra creatura della notte rifiuta e si dirige verso il clan Moray con l'intento di abbattere il suo nemico, durante la battaglia, combattuta al fianco di Macbeth che ha il suo stesso obbiettivo, essa smaschera il Cacciatore e rivela di non ricordarsi di averlo sfigurato, in seguito cade dal parapetto del castello assieme a lui e, mentre Gillecomgain si sfracella al suolo, lei viene soccorsa da Macbeth, dopo averlo ringraziato per\u00f2, se ne andr\u00e0 senza allearsi con lui come consigliatole dalle tre.\nNel 1040, ormai vecchia e con i capelli ingrigiti, \u00e8 ancora tormentata da un secondo cacciatore che, stavolta non ha pi\u00f9 la forza di affrontare per via della vecchiaia; il nuovo cacciatore \u00e8 Duncan, re di Scozia, il quale ha iniziato una guerra con Macbeth temendo che questi voglia prendergli il trono.\nUna sera, mentre si trova nelle lande alla ricerca delle Strane Sorelle per chiedere il loro consiglio si imbatte in Macbeth, venuto in sua ricerca per chiedergli di allearsi nuovamente contro il loro futuro nemico, l'uomo le offre protezione per lei e per tutto il suo clan in cambio del loro aiuto in guerra; la gargoyle \u00e8 tentata ma ammette di non fidarsi; ed allora arrivano le tre Strane Sorelle, le quali chiedono ai due ci\u00f2 che sarebbero disposti a dare, il primo risponde \"tutto pur di proteggere la mia famiglia\" la seconda rivuole indietro la sua antica giovinezza per poter guidare il suo clan; le tre fanno dunque in modo che la giovinezza dell'uomo vada alla gargoyle e legano assieme le loro vite come segno del nuovo patto tra le due razze (nonostante loro non lo sappiano questo faceva parte di un piano precedentemente deciso dall'Arcimago con l'aiuto delle tre streghe).\nDopo di questo patto i due e i rispettivi eserciti coopereranno per sconfiggere il nuovo Cacciatore; durante una battaglia Macbeth osservando la violenza della gargoyle le dir\u00e0 \"tu combatti proprio come un Demone\", da l\u00ec deriva il nome D\u00e8mona (diavolessa). In seguito alla vittoria D\u00e8mona diverr\u00e0 la consigliera di Macbeth, ora re di Scozia. I due inoltre esilieranno a Londra il giovane Canmore, figlio di Duncan, che prima di andarsene raccoglier\u00e0 la maschera del padre.\nNegli anni i due divengono grandi amici e D\u00e8mona recupera la serenit\u00e0 perduta anni prima.\nNel 1057, Le truppe inglesi marciano verso la Scozia guidate da un terzo cacciatore (che altri non \u00e8 che Canmore) ma grazie all'unione di forze tra umani e gargoyle, verranno ripetutamente sconfitte. Tuttavia i consiglieri di Macbeth lo esorteranno pi\u00f9 volte a consegnare i gargoyle agli inglesi per raggiungere un accordo di pace. Sentito ci\u00f2 di nascosto, D\u00e8mona andr\u00e0 su tutte le furie e lo tradir\u00e0 alleandosi con gli inglesi e condannando il suo regno; durante la fuga dell'uomo poi, lo raggiunger\u00e0 rivelando i motivi del suo gesto; sopraggiunge Canmore, che uccide Macbeth davanti agli occhi della sposa Grudge condannando anche D\u00e8mona. Dopo che il cacciatore si \u00e8 allontanato per\u00f2, i due resuscitano e D\u00e8mona fugge via; le Strane Sorelle spiegano allora che nessuno dei due morir\u00e0 se non ucciso dall'altro. D\u00e8mona e Macbeth sono immortali.\nIn seguito D\u00e8mona scoprir\u00e0 che Canmore l'ha tradita ed ha ucciso gli ultimi membri della sua specie durante il giorno.\nLa gargoyle porter\u00e0 avanti la sua vendetta verso il terzo cacciatore e probabilmente fu il motivo della sua morte, dato che dopo di lui ne sorsero di nuovi, che, da allora porteranno cognome Canmore.\nNon si hanno molte notizie di ci\u00f2 che fece Demona durante i secoli che seguirono, ma \u00e8 molto probabile che abbia assistito a grandi eventi storici importanti, incluse molto probabilmente le due guerre mondiali; si sa che ha visto l'opera di William Shakespeare basata sulla storia di Macbeth giudicandola come una \"poetica punizione\". Nel corso dei secoli l'odi\u00f2 verso gli umani aument\u00f2 ulteriormente specialmente dopo essere stata testimone degli avvenimenti pi\u00f9 terribili della storia come, sicuramente, l'Olocausto, portando quindi avanti progetti di morte e distruzione verso tutta la razza degli umani e meditandone lo sterminio.\nNel frattempo era braccata sia da Macbeth che dai cacciatori: nel 1495, a Firenze si batt\u00e9 con un altro cacciatore che per la prima volta l'attacc\u00f2 con delle armi sofisticate e tecnologiche (simili alle macchine di Leonardo da Vinci) e per poco non la uccise; fortunatamente riusc\u00ec a fuggire nuotando.\nNel 1920, a Parigi in Francia, affront\u00f2 un altro Cacciatore per la prima volta, una donna: Fiona Canmore. Aiutata da \"la squadra di Atlantide\", ferm\u00f2 Demona che aveva intenzione di utilizzare \"il gargoyle in preghiera\" per dare vita alle statue di gargoyle di Notre Dame e sterminare gli abitanti di Parigi. Nello scontro la statuetta venne distrutta ma Demona riusc\u00ec a fuggire.\nNel 1980, incontr\u00f2 un nuovo cacciatore Charles Canmore nella medesima citt\u00e0 e lo uccise di fronte ai suoi tre figli; Jason, Robin e John. I quali le giurarono vendetta.\nPrima serie.\nNel 1994, D\u00e8mona viene avvicinata da un miliardario di nome David Xanatos, il quale avendo letto il Grimorum Arcanorum, conosce la sua storia e le rivela di essere interessato a risvegliare i suoi antichi compagni; dunque i due si mettono in societ\u00e0; Xanatos fa smontare pezzo per pezzo il vecchio castello Wyvern e lo fa portare a Manhattan sul suo grattacielo, in questo modo effettivamente Golia, Hudson, Broadway, Brooklyn, Lexington e il cane Bronx si risvegliano dal loro sonno millenario e lei si ricongiunge ai suoi vecchi compagni; manipoler\u00e0 dunque gli ultimi membri del suo clan assieme a Xanatos per svolgere sabotaggio industriale ai danni di numerose altre compagnie rivali.\nLei e Golia cercheranno di riallacciare la loro vecchia relazione, ma il gargoyle si rende conto del cambiamento della compagna, e questo li porter\u00e0 a diverse discussioni, finch\u00e9 il clan, cui Elisa Maza ha aperto gli occhi su Xanatos e le sue attivit\u00e0 criminali, si rifiuter\u00e0 di appoggiare la sua vendetta ed allora lei diverr\u00e0 loro nemica; nello scontro che segue con Golia, essa rivela quanto fatto anni prima al castello Wywern e di essere dunque la responsabile; il seguito per causa dell'intromissione di Elisa lei fa partire un raggio da un bazooka e fa crollare la torre su cui discutono, Golia riesce a recuperare Elisa ma D\u00e8mona precipita dal grattacielo.\nDa allora inizier\u00e0 ad odiare Elisa Maza pi\u00f9 di qualsiasi altro essere umano.\nSi scoprir\u00e0 in seguito essere sopravvissuta, ed utilizzer\u00e0 i poteri del Grimorum Arcanorum (sottratto con la complicit\u00e0 del raggirato Brooklyn) per controllare la mente di Golia; fortunatamente per il gargoyle, Brooklyn sottrarr\u00e0 il libro a D\u00e8mona e lo riporter\u00e0 alla normalit\u00e0.\nIn seguito si alleer\u00e0 nuovamente con Xanatos per riportare in vita Pietrafredda (un gargoyle perito nel massacro del castello Wywern), con un misto di magia e tecnologia, creando cos\u00ec un androide-gargoyle completamente (o quasi) al loro servizio, sfortunatamente nello scontro con il mostro, il clan di Manhattan far\u00e0 tornare la memoria a Pietrafredda rivelandole che il vero responsabile della loro catastrofe \u00e8 proprio D\u00e8mona; in questo modo il gargoyle le si erge contro. Fortunatamente riesce di nuovo a fuggire giurando vendetta.\nSeconda serie.\nNella seconda serie, D\u00e8mona ruber\u00e0 uno specchio da un museo, l'oggetto che in realt\u00e0 \u00e8 appartenente a Titania \u00e8 un potente mezzo magico con cui la gargoyle evoca l'elfo \"Puck\" e gli estorce diversi favori per distruggere l'umanit\u00e0; l'elfo tuttavia non pu\u00f2 esaudire un desiderio cos\u00ec grande ed allora D\u00e8mona le ordina di distruggere solo Elisa Maza; apostrofandola come \"quell'umana\"; Puck le far\u00e0 notare il suo odio innaturale per la donna chiedendole se ha detto \"Quell' umana\" o \"Quell' \"umana\"\"; vedendo la furia della gargoyle per\u00f2 obbedir\u00e0, ma a modo tutto suo e dunque Elisa viene tramutata in una gargoyle. L'elfo dice di aver eseguito l'ordine e D\u00e8mona, ignara di ci\u00f2 che dice gli chieder\u00e0 allora di fare lo stesso a tutti gli altri umani della citt\u00e0; con il risultato che tutti gli uomini, donne e bambini di Manhattan vengono mutati in gargoyle. Accortasene D\u00e8mona ordina di ritramutarli in umani, ed allora l'elfo trasforma Golia e il suo clan in umani; dopo lo scontro che ne segue tuttavia il clan di Manhattan ordina a Puck di rimettere tutto a posto e cos\u00ec viene fatto.\nInfine l'elfo sparisce con D\u00e8mona e, tornato alla casa di questa le chiede entusiasta cosa desidera fargli fare ora; la gargoyle furiosa lo caccia in malo modo e l'elfo per ripicca se ne andr\u00e0 esaudendo (per cos\u00ec dire) il suo pi\u00f9 grande desiderio: non essere di pietra durante il giorno.\nAl mattino Demona pu\u00f2 constatare di essere sveglia e non di pietra; soddisfatta si specchia e alla vista del suo riflesso inorridisce: l'incantesimo del folletto la rende umana durante il giorno e, dunque simile alle creature da lei disprezzate.\nD\u00e8mona verr\u00e0 invitata al matrimonio di Xanatos e Volpe; qui, sfruttando la Porta della Fenice, torner\u00e0 indietro nel tempo ed incontrer\u00e0 una se stessa pi\u00f9 giovane. Abbiamo cos\u00ec modo di scoprire che fu quest'incontro oltre che la supponenza di Catherine a far nascere in lei l'odio per gli umani.\nIn seguito raggirer\u00e0 Xanatos e si servir\u00e0 della sua rete per trasmettere un incantesimo in diretta televisiva e pietrificare tutti gli esseri umani della citt\u00e0; i suoi piani vengono per\u00f2 sventati dal clan di Manhattan, dallo stesso Xanatos e da Macbeth, tornato per vendicarsi; tuttavia riuscir\u00e0 a fuggire assieme all'uomo aiutata dalle Strane Sorelle.\nIn seguito sotto l'influenza magica delle tre cooperer\u00e0 con l'ex alleato per sottrarre il Grimorum, l'occhio di Odino e la Porta della Fenice dal rifugio dei gargoyle.\nSempre su controllo mentale obbedir\u00e0 agli ordini dell'Arcimago e delle Strane Sorelle combattendo Golia e gli altri gargoyle superstiti su Avalon\nInizialmente la sua nuova condizione di mezza-umana-mezza-gargoyle, sar\u00e0 solo motivo di noie ed imbarazzo ma poi, riuscir\u00e0 a comprenderne i vantaggi; difatti grazie a questa condizione, ai soldi racimolati nei secoli e all'alias di Dominique Destine; essa fonda una potente societ\u00e0 nota come Nightstone Unlimited diventando una potente donna d'affari.\nIn seguito incontrer\u00e0 a Parigi Ailog, clone di Golia, e si metteranno insieme; con il suo aiuto, riuscir\u00e0 ad avvicinarsi a Macbeth (che non ha idea si tratti di Demona) ed iniziare una relazione con lui, la quale la condurr\u00e0 all'altare; qui il piano era di far sparire Macbeth e tenerlo prigioniero per dare la notizia della sua morte e rubare la sua fortuna; qui viene rivelato che Ailog in realt\u00e0 voleva che i due si uccidessero entrambi al fine di entrare in possesso di tutto; quando i piani vengono nuovamente ostacolati da Golia; Ailog la porta via prima che possa scoprire il suo tradimento.\nDunque ancora in collaborazione con lui creer\u00e0 altri cloni del clan di Manhattan; e questa volta; grazie all'intervento di Golia e della riscoperta figlia Angela, scoprir\u00e0 il doppio gioco di Ailog e lo combatter\u00e0 rimanendo bloccata nell'incendio in cui si presume sia morta, assieme al clone.\nIn realt\u00e0 \u00e8 ovviamente sopravvissuta.\nServendosi dell'aiuto di Anton Sevarius creer\u00e0 un potentissimo virus capace di provocare l'estinzione dell'intera razza umana; i suoi piani vengono per\u00f2 infranti non solo da Golia e dal suo clan, ma anche dai Cacciatori; ovvero i tre bambini, figli di Charles Canmore, ora divenuti adulti; Demona con astuzia far\u00e0 s\u00ec che i suoi oppositori si scontrino tra di loro in modo da poter attuare il suo piano; tuttavia, fallir\u00e0 grazie a Golia che distrugger\u00e0 la statuetta del gargoyle in preghiera e le sottrarr\u00e0 il campione del virus. La gargoyle sar\u00e0 poi costretta alla fuga.\nThe Goliath Chronicles (Non canonica).\nNella terza stagione, quando l'esistenza dei gargoyle diviene di dominio pubblico e l'ex Cacciatore John Castaway creer\u00e0 il KKK anti-gargoyle, D\u00e8mona sar\u00e0 braccata come chiunque altro della sua specie; e dunque non avr\u00e0 il tempo di ordire altri piani contro il clan di Manhattan.\n\u00c8 probabile che D\u00e8mona sia riuscita a sfuggire ai cacciatori legalizzati grazie al suo alter ego Dominique Destine.\nNella terza serie la donna riallaccer\u00e0 i rapporti con la figlia Angela e le due si vedranno spesso di nascosto senza che il padre lo sappia, infine, quando lui lo scoprir\u00e0 disapprover\u00e0 tali incontri segreti; ma infine, i due genitori appianeranno le loro divergenze per il bene della loro figlia.\nD\u00e8mona si riveler\u00e0 ovviamente essere ancora una criminale, ma Angela, conscia dell'affetto che la madre nutre verso di lei, riuscir\u00e0 sempre a perdonarla.\nAlla fine della serie, gli umani accettano comunemente i gargoyle non come mostri ma come protettori della notte; e tutti i gargoyle del mondo tornano a vivere in pace con gli esseri umani.\nTuttavia non ci \u00e8 dato sapere se sia cos\u00ec anche per D\u00e8mona o come essa abbia reagito alla notizia.\nI fumetti prodotti dalla SLG.\nMentre infuria la battaglia tra il clan di Manhattan e il clan dei cloni nel grattacielo di Xanatos, Demona ritorna alla chiesa di San Damiano, dove si era tenuto alla fine della seconda serie lo scontro finale tra il clan di Manhattan e i cacciatori di gargoyle, per recuperare un cristallo che era racchiuso nella statuetta del gargoyle in preghiera, e che Golia ha distrutto rovinando il piano di distruzione dell'umanit\u00e0.\n\u00c8 evidente che Demona sta architettando un piano migliore per sterminare gli umani una volta per tutte.\nNel frattempo in \"Gargoyles Clan Building Volume 2\", viene narrato cosa lei fece durante i tre episodi di \"Avalon\". Innanzitutto Brooklyn, a causa del portale della Fenice \u00e8 stato catapultato nel 997 d.C., due anni dopo il massacro dei gargoyle al castello Wyvern. Il giovane gargoyle incontra Mary e Finella, che lo informano della guerra scoppiata tra Kenneth III, il cugino della principessa Kathrine, e Costantine, che ha ucciso il precedente re, Kenneth I usurpandone il trono. Intanto si allea, a malincuore, con Demona che nel frattempo \u00e8 a capo dell'ultimo clan dei gargoyle in Scozia, contro Gillcomgain, il primo cacciatore di gargoyle.\nNel frattempo \u00e8 in corso una furiosa guerra civile tra Kenneth III, cugino della principessa Catherine, e Costantine che ha ucciso il precedente re usurpandone il trono. Brooklyn convince Demona a guidare il clan contro Costantine, dato che aiuta Gillcomgain per la contesa del trono e in cambio \u00e8 aiutato nella caccia a i gargoyle. In una sola notte si consuma una sanguinosa battaglia che vedr\u00e0 alla fine la sconfitta e la morte di Costantine per mano di Kenneth III grazie anche ai gargoyle.\nPoco tempo dopo Brooklyn insieme a Mary e Finella in possesso del Grimorum Arcanorum, se ne andranno in un altro tempo grazie al portale della Fenice.\nIn futuro Demona prover\u00e0 a convincere Fuocofreddo, dato che in giovent\u00f9 erano molto amiche, ad unirsi a lei ma rifiuter\u00e0. Cos\u00ec anche colei che era la sua migliore amica diventer\u00e0 una dei suoi tanti nemici.\nPoteri e abilit\u00e0.\nDa gargoyle:\nD\u00e8mona dispone di forza, resistenza e agilit\u00e0 sovrumane come tutti gli esponenti della sua specie; \u00e8 in grado di sfondare una porta di metallo a spallate, abbattere un muro di pietra a pugni, perforare l'acciaio con gli artigli e scaraventare un essere umano a centinaia di metri di distanza, pu\u00f2 pareggiare la velocit\u00e0 di un felino in un percorso rettilineo e per abbatterla ci vogliono come minimo quattro uomini armati. \u00c8 estremamente resistente ai sedativi e al dolore ed \u00e8 capace di affrontare anche pi\u00f9 avversari alla volta con una destrezza incredibile.\nD\u00e8mona possiede due grandi ali simili a quelle dei pipistrelli, la cui apertura \u00e8 perfino maggiore a quella di un'aquila reale; il che non vuol dire che possa volare, anzi, la sua specie non pu\u00f2 \"volare\" come lo intendono gli umani ma possono solo planare sulle correnti d'aria, soprattutto se ascensionali.\nCi\u00f2 nonostante non si fanno trasportare dal vento, ma una volta sospesi possono direzionare il loro andamento spostando il loro baricentro o sbattendo le ali.\nGrazie al patto stipulato con Macbeth usando la magia delle Strane Sorelle, D\u00e8mona \u00e8 virtualmente immortale; le tre streghe spiegano che \"se uno dei due muore anche l'altro muore...ma se uno dei due vive anche l'altro vive\" quindi i due non possono essere uccisi da un estraneo ma soltanto vicendevolmente, poich\u00e9 se a ucciderli \u00e8 un'altra persona essi ritornerebbero in vita in quanto al momento della morte dell'uno l'altro era vivo; invece se si uccidono a vicenda sono definitivamente morti.\nIl loro legame impone che il dolore sia condiviso, ma solo se si trovano molto vicini tra loro: ad esempio se si trovano nella stessa stanza e Macbeth viene colpito o ferito, D\u00e8mona sente il suo stesso dolore, nello stesso punto e con la medesima intensit\u00e0 e viceversa se a essere colpita o ferita \u00e8 lei.\nD\u00e8mona, tramite gli insegnamenti elargiti dall'Arcimago mentre era sua apprendista ha una discreta, per quanto esigua conoscenza della magia e parecchio spesso usa delle formule magiche e dei potenti incantesimi, ma sempre con l'ausilio del Grimorum o di un qualche altro libro o strumento magico.\nD\u00e8mona conosce un numero illimitato di lingue straniere e, grazie alla sua longevit\u00e0 possiede una cultura ed una conoscenza pressoch\u00e9 illimitate, ad esempio sa leggere caratteri di lingue morte; ha le nozioni di base necessarie per effettuare una clonazione (umana o gargoyle), comprende con facilit\u00e0 la costituzione di qualunque sostanza chimica ed \u00e8 esperta di computer ed Hackering, sa guidare qualunque tipo di vettura ed \u00e8 capace di usare qualunque tipo di arma balistica, che sia da taglio, da fuoco o a laser con estrema facilit\u00e0.\nDa umana:\nDi norma durante il giorno il corpo dei gargoyle \u00e8 pietrificato e si trovano in uno stato simile al sonno per un umano; D\u00e8mona tuttavia, pu\u00f2 arginare questo limite grazie ad un sortilegio fatto dall'elfo Puck; il quale durante il giorno la tramuta non in pietra ma in una donna umana.\nTuttavia D\u00e8mona non perde nessuno dei vantaggi della pietrificazione; infatti la mutazione da gargoyle a umana e da umana a gargoyle le consente ugualmente di riprendersi da ferite e stordimenti; indipendentemente dalle condizioni in cui la gargoyle versa all'alba, sorto il sole \u00e8 perfettamente ristorata; cos\u00ec come qualunque sia il suo stato al tramonto, calata la notte sar\u00e0 nuovamente in perfetta forma fisica. Tale processo le permette inoltre (similmente alla pietrificazione per i suoi simili) di fare a meno dell'immenso approccio calorico necessario per il sostentamento della specie (all'incirca tre mucche al giorno secondo Sevarius). Dunque per vivere non avrebbe bisogno ne di mangiare ne di bere. Il che per\u00f2 non vuol dire che non le piaccia farlo comunque. Inoltre D\u00e8mona non necessita di dormire; difatti la si vede attiva sia di giorno che di notte; e il tutto senza mostrare mai il minimo segno di stanchezza.\nLa trasformazione da gargoyle a umana (o viceversa) \u00e8 estremamente breve ma allo stesso tempo dolorosa; tanto che non pu\u00f2 fare a meno di contorcersi e rannicchiarsi durante il processo.\nTramutata D\u00e8mona diviene una giovane e bellissima donna di razza caucasica; tutti i suoi tratti somatici sono uguali ed il suo viso \u00e8 riconoscibilissimo; mantiene perfino i capelli rossi ma perde le ali, la coda, le corna, le orecchie appuntite e le zanne; diviene pi\u00f9 bassa e meno muscolosa e guadagna cinque dita sia alle mani che ai piedi. In questa forma il suo aspetto non riesce pi\u00f9 ad essere n\u00e9 inquietante n\u00e9 minaccioso, ma soltanto dolce ed anche un po' infantile, sebbene mantenga ancora una vena di severit\u00e0; massa muscolare a parte D\u00e8mona e Dominique hanno lo stesso fisico e, sovrapponendo due loro immagini (come fatto dai Cacciatori) si pu\u00f2 capire ad occhio nudo trattarsi della stessa persona.\nLa mutazione trasforma completamente D\u00e8mona in un essere umano, e quindi la lascia sprovvista di tutti i suoi poteri; durante la fase diurna quindi, essa condivide i limiti e le debolezze di una comune umana ed \u00e8 completamente indifesa e vulnerabile alle armi della morte.\nLe restano ovviamente tutte le sue conoscenze tecniche e magiche e la sua destrezza con le armi; ma la sua abilit\u00e0 di lotta \u00e8 fortemente ridotta dall'assenza della sua forza abituale per cui, pur restando un'abile combattente diviene troppo debole per poter affrontare pi\u00f9 di un avversario alla volta o un altro umano pi\u00f9 grosso di lei; e si trova in difficolt\u00e0 nel combattere con l'odiata Elisa Maza.\nLa trasformazione sembra influenzare anche la sua psicologia; difatti durante le prime mutazioni, D\u00e8mona era completamente priva di pudore come tipico della sua razza e non si faceva problemi a camminare per strada seminuda; tuttavia a lungo andare incomincer\u00e0 a provare vergogna ed utilizzer\u00e0 borsette, vestiti e scarpe.\nDa notare inoltre come sia serena e rilassata durante il giorno e divenga pi\u00f9 aggressiva al tramonto.\nOgni tanto a fatica riesce anche in forma umana ad illuminarsi gli occhi nel modo tipico della sua specie, e quando si arrabbia a differenza degli altri gargoyle i suoi occhi hanno una fosforescenza rossa e non bianca; caratteristica peculiare del suo DNA."}
{"id": "2472122", "revid": "709565", "url": "https://it.wikipedia.org/wiki?curid=2472122", "title": "Ruggero Bagialemani", "text": "Carriera.\nGiocatore.\nClub.\nBagialemani ha compiuto tutta la trafila delle giovanili con il Nettuno Baseball, dal 1970 al 1981.\nA livello giovanile ha vinto sette campionati italiani di categoria, di cui tre con la categoria Ragazzi (1970, 1972, 1974), uno con la categoria Allievi (1976) e altri tre con la categoria De Martino, ovvero la Juniores (1978, 1979, 1981).\nIl 22 aprile 1978 ha esordito in Serie A a soli 15 anni, in occasione di una partita tra Nettuno e Novara. Per tutta la sua carriera da giocatore ha militato nel Nettuno Baseball Club, disputando 22 stagioni consecutive (dal 1978 al 1999). Al termine dell'ultima partita del campionato 1999, la decisiva gara 7 persa contro Rimini, Bagialemani ha rimediato una squalifica di tre anni (poi ridotta a due e mezzo) per aver aggredito l'arbitro di casa base Franceschetti, a conferma del forte temperamento che lo contraddistingueva.\nNel 2002, a tre anni di distanza dalla sua ultima partita da giocatore, si \u00e8 ripresentato eccezionalmente nel box di battuta per un turno da pinch hitter nella trasferta di Modena, in quella che \u00e8 stata la presenza numero 1003 nel campionato italiano.\nIn oltre vent'anni da giocatore ha vinto, tra gli altri trofei, quattro scudetti e due Coppe dei Campioni. Ha avuto il record assoluto di sempre di battute valide con la stessa maglia, 1338 in 1003 partite disputate nel massimo campionato. La sua media vita \u00e8 di 339 con 863 punti battuti a casa e 98 fuoricampo. Detiene anche un singolare record, quello di aver messo a segno 7 battute valide in una sola partita, primato conseguito nel 1984 in uno storico derby vinto 44-0 contro l'Anzio. Nel corso della carriera \u00e8 stato premiato con il Guanto d'oro di miglior difensore in 14 occasioni, rispettivamente quattro nel ruolo di terza base (3B) e dieci in quello di interbase (SS).\nNel 2014 \u00e8 stato onorato con il ritiro del numero della sua maglia, la numero 20.\nNazionale.\nNazionale azzurro sin dalla giovent\u00f9, ha vinto trofei in tutte le categorie giovanili: due Europei con la categoria Cadetti (in Belgio nel 1977 e in Spagna nel 1979) pi\u00f9 uno con la Categoria Juniores (sempre in Belgio, nel 1980).\nIl debutto con la Nazionale maggiore \u00e8 avvenuto a 19 anni durante il campionato del mondo 1982 disputatosi in Corea del Sud. Quattro volte campione d'Europa, ha giocato in azzurro per 18 anni consecutivi, di cui 9 da capitano.\nHa partecipato anche a 3 Olimpiadi (Los Angeles 1984, Barcellona 1992 e Atlanta 1996), 5 Coppe Intercontinentali e ben 7 Mondiali, un altro suo primato personale.\n\u00c8 stato eletto miglior giocatore d'Europa nel 1989. Inoltre il 22 agosto 1990 ha rappresentato l'Italia insieme a Roberto Bianchi giocando da titolare la partita delle stelle, svoltasi ad Atlanta e vinta dal Resto del Mondo per 11 a 8 contro le Americhe.\nBagialemani detiene il primato di presenze nella Nazionale di baseball dell'Italia con 195 partite disputate, 209 battute valide e una media battuta vita di .310.\nAllenatore.\nDopo il ritiro dall'agonismo (interrotto brevemente dalla parentesi da giocatore del 2002), \u00e8 stato impegnato nelle vesti di direttore tecnico del Nettuno nel 2001, contribuendo a costruire la squadra che vince il diciassettesimo scudetto del club laziale. Tuttavia, il debutto come manager \u00e8 avvenuto nel 2002, per una prima parentesi durata sette anni fino alle dimissioni giunte al termine della stagione 2008. Dopo un anno di lontananza dal campo ha firmato per il 2010 un contratto triennale con i vecchi avversari del Bbc Grosseto, poi rescisso per tornare nel 2011 sulla panchina nettunese per altri tre campionati. Si ritira nel 2013 sfiorando Scudetto e Coppa Italia, dopo il ritiro, viene tolta la maglia numero 20 e consegnata a Ruggero per sempre, consegnando cos\u00ec la sua maglia alla Storia. \nNei dieci anni trascorsi alla guida del Nettuno ha vinto la Coppa dei Campioni 2008 e la Coppa Italia 2011.\nDal 2016 entra a far parte dello Staff Tecnico della Nazionale Tedesca come Vice Allenatore e Responsabile degli Interni di tutte le Nazionali"}
{"id": "2472124", "revid": "1442080", "url": "https://it.wikipedia.org/wiki?curid=2472124", "title": "Medibank International 2007 - Singolare maschile", "text": "Il singolare maschile del torneo di tennis Medibank International 2007, facente parte dell'ATP Tour, ha avuto come vincitore James Blake che ha battuto in finale Carlos Moy\u00e1 6-3, 5-7, 6-1."}
{"id": "2472132", "revid": "767487", "url": "https://it.wikipedia.org/wiki?curid=2472132", "title": "Magik Markers", "text": "I Magik Markers sono una noise rock band originaria di Hartford, Connecticut. I membri, Elisa Ambrogio, Pete Nolan e Lia Quimby hanno cominciato l'attivit\u00e0 nel loro scantinato nel 2001.\nDopo aver aperto i concerti per i Sonic Youth nel loro tour americano nel 2004, la band ha acquisito una certa notoriet\u00e0. La band \u00e8 conosciuta anche per la sua discografia molto corposa nonostante i pochi anni di attivit\u00e0 del gruppo, album pubblicati per diverse etichette, una tra queste \u00e8 l'Ecstatic Peace di Thurston Moore.\nLeah Quimby ha lasciato la band nel maggio 2006. Diverse persone hanno collaborato con loro successivamente prima di mantenere l'assetto come duo composto dai membri originali Pete ed Elisa.\nNel settembre 2007, la band ha pubblicato \"Boss\", prodotto da Lee Ranaldo. Questo album \u00e8 stato il pi\u00f9 complesso e strutturato che i Magik Markers abbiano mai concepito fino ad oggi.\nI Magik Markers hanno visitato gli Stati Uniti e l'Europa pi\u00f9 volte."}
{"id": "2472133", "revid": "1305772", "url": "https://it.wikipedia.org/wiki?curid=2472133", "title": "Acquasanta", "text": ""}
{"id": "2472134", "revid": "339392", "url": "https://it.wikipedia.org/wiki?curid=2472134", "title": "Mikhail Burtsev", "text": ""}
{"id": "2472137", "revid": "1305772", "url": "https://it.wikipedia.org/wiki?curid=2472137", "title": "Light at the End of the Tunnel", "text": "Light at the End of the Tunnel (\"luce alla fine del tunnel\" in lingua inglese) pu\u00f2 riferirsi a:"}
{"id": "2472143", "revid": "767487", "url": "https://it.wikipedia.org/wiki?curid=2472143", "title": "Bruno Pereirinha", "text": "Biografia.\nNato a Sintra, provincia di Lisbona, \u00e8 figlio dell'ex calciatore Joaquim Pereirinha, difensore degli anni settanta-ottanta.\nCaratteristiche tecniche.\nIl suo primo tecnico, Rui Dias, lo descrisse come \u00abun genio! Si tratta di un giocatore che ha un'accelerazione straordinaria. D\u00e0 il meglio di s\u00e9 come intermedio di centrocampo e come ala destra\u00bb. In patria veniva paragonato, per la sua duttilit\u00e0 tattica, al suo coetaneo e connazionale F\u00e1bio Coentr\u00e3o, agente sulla fascia mancina.\nCarriera.\nClub.\nSporting CP e i vari prestiti.\nPereirinha cresce calcisticamente nelle giovanili del Belenenses, dove rimane per due anni, al termine dei quali si trasferisce nell'Academy dello Sporting Lisbona, squadra con la quale esordisce nel grande calcio nel 2007 dopo aver giocato in prestito nell'Olivais e Moscavide. Il suo esordio nella Primeira Liga avviene il 13 gennaio 2007, disputando 20 minuti di gara nel pareggio esterno contro il Belenenses, squadra nella quale ha iniziato la sua carriera.\nIl 13 marzo 2008, nella gara di ritorno degli ottavi di finale di Coppa UEFA contro il Bolton Wanderers, Pereirinha ha segnato all'85' della partita la rete della vittoria che ha consentito allo Sporting di accedere ai quarti di finale. Il centrocampista portoghese aveva segnato anche nel turno precedente contro il .\nNelle annate seguenti viene impiegato con continuit\u00e0 ma spesso subentrando dalla panchina. Il 21 marzo 2009, nel derby di Lisbona di Ta\u00e7a da Liga contro il Benfica, valevole per l'assegnazione del torneo, segna il gol del vantaggio per lo Sporting, che viene ripreso dalle \"\u00c1guias\" e sconfitto poi ai calci di rigore.\nIl 22 giugno 2010 passa in prestito al Vit\u00f3ria Guimar\u00e3es e, dopo circa sei mesi, \u00e8 acquistato sempre con la formula del prestito dai greci del Kavala.\nNelle annate successive, una volta rientrato allo Sporting, accusa un infortunio al ginocchio, tant'\u00e8 che viene impiegato a partire dal 2012 esclusivamente con la squadra riserve del club lusitano.\nLazio.\nIl 30 gennaio 2013 viene tesserato dalla societ\u00e0 italiana della Lazio, che gli fa firmare un contratto triennale una volta che il calciatore portoghese si era svincolato dallo Sporting Lisbona. Il 3 febbraio seguente esordisce con la maglia \"biancoceleste\", sostituendo Cristian Brocchi al 71', nella sconfitta per 3-2 contro il Genoa.\nIl 26 maggio 2013 vince la Coppa Italia battendo in finale la Roma per 1-0.\nIl 20 maggio 2015 perde la finale di Coppa Italia: la Lazio viene battuta dalla Juventus per 2-1 dopo i tempi supplementari.\nIl 15 luglio 2015, dopo 2 stagioni e mezzo, rescinde il proprio contratto che lo legava alla societ\u00e0 romana; il centrocampista lascia la Lazio con un totale di 27 presenze.\nAtl\u00e9tico Paranaense.\nDopo aver rescisso con la societ\u00e0 italiana della Lazio, vola in Brasile per firmare con l'Atl\u00e9tico Paranaense. Fa il suo esordio, con la nuova maglia, il 25 luglio 2015 subentrando a Eduardo, a 15 minuti dalla fine, nella partita vinta, per 1-2, contro l'Ava\u00ed. Il 15 ottobre successivo mette a segno il suo primo gol in terra brasiliana, in occasione della partita casalinga pareggiata, per 2-2, contro il Cruzeiro; non andava in gol dal 18 dicembre 2010 quando vestiva la maglia del Vit\u00f3ria Guimar\u00e3es. Conclude la sua prima stagione in Brasile con 11 presenze e 1 rete.\nNazionale.\nPereirinha ha fatto parte delle nazionali giovanili portoghesi, dall'Under-19 fino all'Under-21 passando per l'Under-20, con la quale nel 2007 partecipa al Campionato mondiale Under-20 svoltosi in Canada.\nNel 2009, in occasione del \"XIII Torneio Internacional da Madeira\", durante la partita contro il Capo Verde, viene scelto dall'allenatore Carlos Queiroz per battere il calcio di rigore: Bruno decide di battere il tiro dagli undici metri passando il pallone a un compagno di squadra che dovrebbe calciare in porta senza essere disturbato da nessuno, fallendo nel loro intento poich\u00e9 un difensore avversario intu\u00ec tutto e anticip\u00f2 Rui Pedro spazzando via la palla. Vista la situazione, l'allenatore Queiroz sospese entrambi i giocatori dal torneo.\nStatistiche.\nPresenze e reti nei club.\n\"Statistiche aggiornate al 5 maggio 2019.\""}
{"id": "2472150", "revid": "1305772", "url": "https://it.wikipedia.org/wiki?curid=2472150", "title": "Greatest and Latest", "text": ""}
{"id": "2472153", "revid": "834", "url": "https://it.wikipedia.org/wiki?curid=2472153", "title": "Greatest &amp; Latest", "text": ""}
{"id": "2472157", "revid": "827882", "url": "https://it.wikipedia.org/wiki?curid=2472157", "title": "Warrant (disambigua)", "text": ""}
{"id": "2472162", "revid": "767487", "url": "https://it.wikipedia.org/wiki?curid=2472162", "title": "Game 6", "text": "Game 6 \u00e8 un film del 2005 scritto dallo scrittore Don DeLillo e diretto da Michael Hoffman.\nLa pellicola \u00e8 uscita nelle sale cinematografiche degli Stati Uniti il 10 marzo 2006 e in anteprima al Sundance Film Festival nel 2005.\nTrama.\nNicky Rogan \u00e8 un commediografo di periferia e, se la sua vita sul palcoscenico va benissimo grazie alle sue opere di successo, non accade altrettanto nella vita privata: \u00e8 in crisi con la moglie che gli chiede il divorzio e ha problemi col suo attore protagonista che non riesce a imparare le battute del copione.\nOltre alla passione per il teatro e la scrittura, Nicky \u00e8 un fan sfegatato dei Red Sox, la sua squadra del cuore che deve giocare la partita pi\u00f9 importante proprio la sera in cui va in scena la prima della sua commedia.\nEdizione italiana.\nIl doppiaggio in lingua italiana \u00e8 stato curato da Piero Tiberi."}
{"id": "2472169", "revid": "138365", "url": "https://it.wikipedia.org/wiki?curid=2472169", "title": "Yakuza Demon", "text": ""}
{"id": "2472171", "revid": "198277", "url": "https://it.wikipedia.org/wiki?curid=2472171", "title": "Ljubo Ganev", "text": "Carriera.\nLa carriera di Ganev inizia nella squadra della capitale bulgara, il , dove milita dal 1985 al 1990 vincendo cinque titoli e tre coppe nazionali.\nArriva in Italia nel 1990, acquistato dal che per il successivo biennio lo cede in prestito a formazioni minori della massima serie, dapprima all' nella stagione seguente e poi alla nell'annata 1991-92, contribuendo in quest'ultimo caso a fare della formazione spoletina la rivelazione del campionato. Nel 1992 approda finalmente in pianta stabile a Cuneo dove rimane fino alla stagione 1994-95, in cui raggiunge le semifinali scudetto, prima di passare allo .\nNell'annata 1996-97 ha una breve esperienza nel campionato greco con , per poi tornare in Italia e giocare nella , dove vince il campionato di Serie A2 1997-98, e infine chiudere la carriera nelle file del , sempre in seconda serie."}
{"id": "2472172", "revid": "1442080", "url": "https://it.wikipedia.org/wiki?curid=2472172", "title": "Heavy Weather (disambigua)", "text": ""}
{"id": "2472174", "revid": "184925", "url": "https://it.wikipedia.org/wiki?curid=2472174", "title": "Ljubomir Ganev", "text": ""}
{"id": "2472185", "revid": "110157", "url": "https://it.wikipedia.org/wiki?curid=2472185", "title": "Vajszl\u00f3", "text": "Vajszl\u00f3 \u00e8 un comune dell'Ungheria di 1.827 abitanti (dati 2008) situato nella provincia di Baranya, regione Transdanubio Meridionale"}
{"id": "2472188", "revid": "287204", "url": "https://it.wikipedia.org/wiki?curid=2472188", "title": "Pala di Fiesole", "text": "La Pala di Fiesole (\"Madonna in trono col Bambino, angeli e santi\") \u00e8 un'opera di Beato Angelico e Lorenzo di Credi. Conservata nella chiesa originale per cui fu dipinta, San Domenico a Fiesole, \u00e8 una tempera su tavola databile al 1424-1425, con la ridipintura dello sfondo nel 1501.\nStoria.\nLa pala \u00e8 una delle pi\u00f9 antiche opere dell'Angelico che ci siano pervenute. Destinata originariamente all'altare maggiore della chiesa del convento, venne in seguito spostata su un altare laterale dove si trova tutt'oggi. Nel 1501 Lorenzo di Credi ridipinse lo sfondo, che era probabilmente dorato, creando una veduta pi\u00f9 moderna, con un trono decorato da baldacchino e finti rilievi classicheggianti e due scorci paesaggistici racchiusi da pilastri. In quell'occasione vennero anche eliminate le tracce delle cuspidi goticheggianti in voga all'epoca della creazione dell'opera.\nDescrizione.\nSi tratta di una \"Maest\u00e0\", cio\u00e8 una Madonna in trono allora molto in voga nell'arte fiorentina. Attorno al gruppo sacro centrale si trovano otto angeli adoranti disposti a emiciclo, di dimensioni gerarchicamente pi\u00f9 piccole. Ai lati si trovano i santi Tommaso d'Aquino, Barnaba, Domenico e Pietro Martire. Si tratta di tre santi dell'Ordine domenicano e del patrono di Barnaba degli Agli, il generoso patrono che don\u00f2 seimila fiorini ai Domenicani osservanti per ricostruire ed ampliare il convento di San Domenico di Fiesole. I due santi centrali sono leggermente rivolti verso la Vergine.\nIl Bambino nudo \u00e8 raffigurato nell'atto di sporgere la mano verso due fiori che la madre tiene in mano: una rosa bianca, simbolo di purezza, e una rosa rossa, prefigurazione della Passione legata all'eucaristia (la tavola era dopotutto destinata all'altare maggiore della chiesa, dove si celebra tale sacramento).\nStile.\nLo schema del dipinto ricorda il Trittico di San Giovenale di Masaccio (1422), con il trono posto su un gradino davanti al quale stanno due angeli inginocchiati, raffigurati quasi a \"profil perdu\". Lo schema degli angeli ricorda da vicino anche il cartone per la vetrata con l'\"Assunzione della Vergine\" di Lorenzo Ghiberti nella facciata Duomo di Firenze (1404-1405).\nSi tratta inoltre di uno dei pi\u00f9 antichi esempi conosciuti di polittico dove le figure sono disposte in un unico piano, senza ricorrere a scomparti.\nDi solito la pala viene collocata prima del \"Trittico di san Pietro Martire\" (documentato al 1428), almeno di due tre anni, per la rappresentazione dello spazio meno evoluta: il pavimento a piastrelle si trova in altri dipinti fiorentini coevi, come il trittico di anonimo fiorentino del 1419 (pannello centrale a Cleveland) e una pala d'altare dello stesso artista con San Gimignano in trono (San Gimignano). Inoltre la disposizione dei santi \u00e8 pi\u00f9 semplice, con un allineamento in fila, invece di un emiciclo suggerito.\nLa testa della Vergine \u00e8 pi\u00f9 sottile ed elegante, con un movimento delle linee del manto pi\u00f9 energico, legato quindi alla tradizione del gotico internazionale, come la \"Madonna col Bambino\" di Masolino nel \"Trittico Carnesecchi\" (1423-1425). L'opera di Beato Angelico \u00e8 comunque molto pi\u00f9 composta e controllata di quella di Masolino.\nL'impostazione del bambino con le gote gonfie tradisce un'ispirazione dal \"polittico Quaratesi\" di Gentile da Fabriano.\nI santi invece, con la loro veduta frontale e la ricerca di una dignit\u00e0 morale individuale, mostrano invece un'influenza di Masaccio.\nPredella e altri scomparti.\nLa predella della pala si trova oggi alla National Gallery di Londra, con il \"Cristo risorto adorato da santi, profeti e membri dell'Ordine domenicano\" (cinque pannelli). Qui \u00e8 conservato anche un tondo, che doveva trovarsi nella cimasa, con \"San Romolo\".\nInoltre i pilastrini laterali erano decorati da dieci piccoli pannelli con figure di santi e beati, delle quali se ne conoscono solo quattro: due al Museo Cond\u00e9 di Chantilly e due in una collezione privata.\nPredella della \"Pala di Fiesole\""}
{"id": "2472189", "revid": "62004", "url": "https://it.wikipedia.org/wiki?curid=2472189", "title": "Valentin Chernikov", "text": ""}
{"id": "2472190", "revid": "110157", "url": "https://it.wikipedia.org/wiki?curid=2472190", "title": "\u00dajpetre", "text": "\u00dajpetre \u00e8 un comune dell'Ungheria di 1.118 abitanti (dati 2008) situato nella provincia di Baranya, regione Transdanubio Meridionale"}
{"id": "2472193", "revid": "834", "url": "https://it.wikipedia.org/wiki?curid=2472193", "title": "Greatest Hits Volume II", "text": ""}
{"id": "2472195", "revid": "110157", "url": "https://it.wikipedia.org/wiki?curid=2472195", "title": "Udvar", "text": "Udvar \u00e8 un comune dell'Ungheria di 159 abitanti (dati 2008) situato nella provincia di Baranya, regione Transdanubio Meridionale"}
{"id": "2472200", "revid": "729019", "url": "https://it.wikipedia.org/wiki?curid=2472200", "title": "T\u00farony", "text": "T\u00farony \u00e8 un comune dell'Ungheria di 252 abitanti (dati 2008) situato nella provincia di Baranya, regione Transdanubio Meridionale"}
{"id": "2472201", "revid": "316995", "url": "https://it.wikipedia.org/wiki?curid=2472201", "title": "Carburanti", "text": ""}
{"id": "2472202", "revid": "110157", "url": "https://it.wikipedia.org/wiki?curid=2472202", "title": "T\u00f6tt\u00f6s", "text": "T\u00f6tt\u00f6s \u00e8 un comune dell'Ungheria di 578 abitanti (dati 2008) situato nella provincia di Baranya, regione Transdanubio Meridionale"}
{"id": "2472203", "revid": "62004", "url": "https://it.wikipedia.org/wiki?curid=2472203", "title": "Edgar Manucharyan", "text": ""}
{"id": "2472205", "revid": "729019", "url": "https://it.wikipedia.org/wiki?curid=2472205", "title": "T\u00f3tszentgy\u00f6rgy", "text": "T\u00f3tszentgy\u00f6rgy \u00e8 un comune dell'Ungheria di 182 abitanti (dati 2008) situato nella provincia di Baranya, regione Transdanubio Meridionale"}
{"id": "2472209", "revid": "110157", "url": "https://it.wikipedia.org/wiki?curid=2472209", "title": "Torm\u00e1s", "text": "Torm\u00e1s \u00e8 un comune dell'Ungheria di 306 abitanti (dati 2008) situato nella provincia di Baranya, regione Transdanubio Meridionale"}
{"id": "2472210", "revid": "697352", "url": "https://it.wikipedia.org/wiki?curid=2472210", "title": "Fat (EP)", "text": ""}
{"id": "2472213", "revid": "110157", "url": "https://it.wikipedia.org/wiki?curid=2472213", "title": "T\u00f3f\u0171 (Ungheria)", "text": "T\u00f3f\u0171 \u00e8 un comune dell'Ungheria di 127 abitanti (dati 2001) situato nella provincia di Baranya, regione Transdanubio Meridionale"}
{"id": "2472219", "revid": "287204", "url": "https://it.wikipedia.org/wiki?curid=2472219", "title": "Jundia\u00ed do Sul", "text": "Jundia\u00ed do Sul \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Jacarezinho."}
{"id": "2472220", "revid": "729019", "url": "https://it.wikipedia.org/wiki?curid=2472220", "title": "T\u00e9seny", "text": "T\u00e9seny \u00e8 un comune dell'Ungheria di 345 abitanti (dati 2008) situato nella provincia di Baranya, regione Transdanubio Meridionale"}
{"id": "2472221", "revid": "21880", "url": "https://it.wikipedia.org/wiki?curid=2472221", "title": "Giuggiole", "text": ""}
{"id": "2472222", "revid": "62004", "url": "https://it.wikipedia.org/wiki?curid=2472222", "title": "Khoren Oganesjan", "text": ""}
{"id": "2472223", "revid": "834", "url": "https://it.wikipedia.org/wiki?curid=2472223", "title": "EBay (brano musicale)", "text": ""}
{"id": "2472225", "revid": "599013", "url": "https://it.wikipedia.org/wiki?curid=2472225", "title": "Alex Tachie-Mensah", "text": "Carriera.\n\u00c8 stato convocato ai mondiali 2006 con la nazionale ghanese."}
{"id": "2472227", "revid": "287204", "url": "https://it.wikipedia.org/wiki?curid=2472227", "title": "Ribeir\u00e3o Claro", "text": "Ribeir\u00e3o Claro \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Jacarezinho."}
{"id": "2472229", "revid": "337866", "url": "https://it.wikipedia.org/wiki?curid=2472229", "title": "Golfo di Biafra", "text": ""}
{"id": "2472230", "revid": "599013", "url": "https://it.wikipedia.org/wiki?curid=2472230", "title": "International Formula 3000 2004", "text": "La stagione 2004 del campionato FIA Formula 3000 International fu corso in 10 gare disputate tra il 24 aprile e l'11 settembre. Furono assegnati due titoli: uno per i piloti e uno per i \"team\". Questo fu l'ultimo campionato di Formula 3000 Internazionale, prima che la categoria venisse soppiantata dalla GP2 Series.\nRisultati e classifiche.\nRisultati completi.\nR14=ritirato ma classificato R=ritirato NS=non parte NT=senza tempo in qualifica"}
{"id": "2472235", "revid": "587728", "url": "https://it.wikipedia.org/wiki?curid=2472235", "title": "Product placement", "text": ""}
{"id": "2472238", "revid": "6923", "url": "https://it.wikipedia.org/wiki?curid=2472238", "title": "Campionati europei a squadre di atletica leggera", "text": "I Campionati europei a squadre di atletica leggera (nome ufficiale in inglese \"European Athletics Team Championships\") sono una competizione riservata alle squadre nazionali che si svolge a cadenza biennale in Europa. La prima edizione si \u00e8 tenuta il 20 e 21 giugno 2009 a Leiria in Portogallo.\nLa competizione ha sostituito la Coppa Europa di atletica leggera, manifestazione fondata nel 1965. A differenza della vecchia Coppa Europa, per la quale si disputava un'edizione maschile e una femminile, i campionati europei a squadre prevedono un'unica competizione con un solo vincitore.\nStruttura.\nSi tratta di una manifestazione continentale di atletica leggera per squadre nazionali che raggruppa tutti i paesi europei (con federazioni membri della European Athletic Association).\nLa struttura della manifestazione, ereditata per certi aspetti dalla vecchia Coppa Europa ha tuttavia subito diverse modifiche rispetto alla formula proposta da quest'ultima competizione. Le maggiori novit\u00e0 consistono nell'attribuzione di un trofeo unico (non pi\u00f9 quindi uno maschile e uno femminile), nell'allargamento della competizione a 12 nazionali (con tre retrocessioni in \"First League\") e la creazione di un vero e proprio ranking delle nazioni europee. Inoltre sono introdotte delle innovazioni (tipo eliminazioni) in alcune singole gare.\nLa classifica per determinare la qualificazione alla prima edizione del 2009 \u00e8 stata stilata combinando i risultati sia maschili che femminili dell'ultima edizione di Coppa Europa (2008). Dato che i paesi partecipanti sono 46, sono stati assegnati 46 punti al vincitore, 45 al secondo e cos\u00ec via.\nRegolamento.\nResta il regolamento del 2009, ma viene annullata l'eliminazione progressiva nelle gare di corsa e nei concorsi tutti hanno a disposizione almeno 3 tentativi, mentre viene confermato che solo i primi 4 hanno a disposizione un 4\u00ba tentativo. Nel 2021 si ritorna alla formula ad 8 squadre.\nPiazzamenti per nazione.\nDi seguito sono elencati i piazzamenti ottenuti dalle varie nazioni in Super League:\nRecord.\nMaschili.\n\"Statistiche aggiornate a Chorz\u00f3w 2021.\"\nFemminili.\n\"Statistiche aggiornate a Chorz\u00f3w 2021.\""}
{"id": "2472240", "revid": "767487", "url": "https://it.wikipedia.org/wiki?curid=2472240", "title": "Habib Mohamed", "text": "Carriera.\nClub.\nHa cominciato la sua carriera nel 2006 giocando per i King Faisal Babes a Kumasi. Pass\u00f2 quindi al .\nIl 6 gennaio 2007, i club rumeni del Dinamo Bucurest e Rapid Bucurest erano apparentemente interessati al giocatore, i cui diritti appartenevano al club ghanese King Faisal.\nMa il 25 giugno 2007 la BBC e i media turchi annunciarono che il ventitreenne difensore era stato ceduto al club turco dell'Ankarag\u00fcc\u00fc, firmando un contratto di due anni. Rimase solo 6 mesi in Turchia prima di essere ceduto in prestito all'Asante Kotoko. Il 4 gennaio 2008 pass\u00f2 all'All Stars F.C. a titolo definitivo, quindi pass\u00f2 in maggio al Great Olympics e cinque mesi pi\u00f9 tardi all'Ashanti Gold SC.\nNazionale.\nEra considerato un membro fisso della Nazionale ghanese, che lo ha convocato ai Mondiali 2006, ma dopo la fine del torneo, in cui ha giocato da titolare due partite, non ha trovato pi\u00f9 spazio."}
{"id": "2472245", "revid": "599013", "url": "https://it.wikipedia.org/wiki?curid=2472245", "title": "Milo\u0161 Ninkovi\u0107", "text": ""}
{"id": "2472247", "revid": "48344", "url": "https://it.wikipedia.org/wiki?curid=2472247", "title": "Martino il giovane", "text": ""}
{"id": "2472248", "revid": "1516566", "url": "https://it.wikipedia.org/wiki?curid=2472248", "title": "Skeletons", "text": "Skeletons (\"scheletri\" in lingua inglese) pu\u00f2 riferirsi a:"}
{"id": "2472250", "revid": "80339", "url": "https://it.wikipedia.org/wiki?curid=2472250", "title": "Yarudey", "text": ""}
{"id": "2472251", "revid": "1522738", "url": "https://it.wikipedia.org/wiki?curid=2472251", "title": "Golfo del Biafra", "text": "Il golfo del Biafra o baia di Biafra o golfo di Bonny (in inglese: \"Bight of Bonny\" o \"Bight of Biafra\") \u00e8 una vasta insenatura dell'Oceano Atlantico in corrispondenza della costa dell'Africa Occidentale. Esso \u00e8 parte del pi\u00f9 ampio golfo di Guinea e si estende dal delta del fiume Niger fino al capo Lopez in Gabon.\nSul golfo si affacciano la Nigeria, il Camerun, la Guinea Equatoriale e il Gabon.\nNel golfo sfociano i fiumi Niger, Cross, Wouri, Calabar, Ndian, Sanaga, Nyong, Ntem, Mbia, Mbini, Muni e Komo.\nNel golfo sono presenti inoltre le isole: Bioko, Pr\u00edncipe; Ilh\u00e9u Bom Bom, Ilh\u00e9u Caro\u00e7o, Elobey Chico, Elobey Grande, Horacio\nA seguito degli eventi della guerra del Biafra nel 1972 il governo nigeriano lo ha rinominato golfo di Bonny."}
{"id": "2472253", "revid": "1543377", "url": "https://it.wikipedia.org/wiki?curid=2472253", "title": "Alain Geiger", "text": "Con 112 selezioni, \u00e8 il secondo giocatore con pi\u00f9 presenze con la Nazionale svizzera. Suo figlio Bastien \u00e8 anch'egli calciatore professionista.\nCarriera.\nGiocatore.\nClub.\nGeiger cominci\u00f2 la sua carriera nel 1977 nel . Gioc\u00f2 soltanto due match nella prima stagione ma dal 1978 fu un titolare indiscusso e vinse la Coppa di Svizzera nel 1980.\nNel 1981 pass\u00f2 al , uno dei pi\u00f9 importanti club svizzeri, e divent\u00f2 un giocatore impagabile sia per il club che per la nazionale. Aiut\u00f2 la squadra a vincere la coppa nazionale nel 1984, battendo il Lausanne Sports 1-0 [ai supplementari, e il titolo nel 1984-1985. Un rampante Neuchatel Xamax lo acquist\u00f2 nel 1986. Con il Neuchatel vinse due campionati in entrambe le stagioni in cui gioc\u00f2 per loro, nel 1986/87 e nel 1987/88.\nPass\u00f2 quindi al Saint-Etienne nell'estato 1988. Era un titolare indiscusso ma decise lo stesso di tornare in Svizzera, al Sion, nel 1990. Durante la sua seconda esperienza, divent\u00f2 capitano sia del club che della nazionale. Vinse il campionato per la quarta volta in carriera nel 1991-1992.\nNel 1995 Geiger pass\u00f2 al Grasshoppers, dove termin\u00f2 la sua carriera due anni dopo, totalizzando 496 presenze nel campionato svizzero con 38 gol.\nNazionale.\nGeiger fece il suo debutto con la Svizzera nella sconfitta 2-1 contro l'Nazionale di calcio dell'Inghilterra a Wembley il 19 novembre 1980, e raggiunse le 112 presenze (con 5 gol) con la nazionale rossocrociata fra il 1980 e il 1996, a cinque apparizioni dal recordman Heinz Hermann. La sua ultima partita fu il match contro l'Inghilterra nel pareggio 1-1 a Euro 1996, l'8 giugno.\nAllenatore.\nIl primo incarico di Geiger fu alla primavera del Grasshoppers nel 1997. Fece talmente bene che gli fu offerta la panchina del Neuchatel nel luglio 1998. Allo Xamax svilupp\u00f2 i talenti di Timoth\u00e9e Atouba, Papa Bouba Diop e Henri Camara, e aiut\u00f2 il club a evitare la retrocessione per due stagioni.\nGeiger lasci\u00f2 il club nel luglio 2002 per passare al , ma il club retrocesse in seconda divisione dopo una sola stagione e fu esonerato. Nel dicembre 2003 fu sorprendentemente nominato allenatore del Grasshoppers, ma in seguito agli scarsi risultati ottenuti fu licenziato ancora.\nSuccessivamente Geiger ebbe incarichi brevi ancora al Neuchatel, all'Aarau e al Lausanne Sports prima di guidare i marocchini dell'Olympique Safi nel 2006. Salv\u00f2 il club dalla retrocessione nel 2006/07, ma si dimise a fine stagione.\nNel giugno 2009 fu rimpiazzato alla guida del Neuchatel da Pierre-Andr\u00e9 Sch\u00fcrmann \nNel maggio 2018, firma un contratto con il Servette valido per due stagioni con un'altra in opzione in caso di promozione. Dopo aver vinto il campionato di Challenge League al termine della stagione 2018-19 ed aver permesso alla squadra ginevrina di qualificarsi in Europa League al termine di quella successiva, prolunga con il Servette fino al mese di giugno 2023."}
{"id": "2472254", "revid": "1904508", "url": "https://it.wikipedia.org/wiki?curid=2472254", "title": "Brancaleone Doria", "text": "Biografia.\nIl matrimonio con Eleonora d'Arborea.\nBrancaleone Doria era un figlio illegittimo, nato nel 1337 da una relazione di Brancaleone padre, figlio di Barnab\u00f2 Doria e di Eleonora Fieschi, con Giacomina, una concubina di casato sconosciuto. Pronipote di Branca Doria, rampollo della famiglia genovese, ottenne il 16 marzo 1357 da Pietro IV di Aragona le carte di legittimazione che gli conferirono le terre ed i castelli aviti della Sardegna settentrionale: la signoria di Castelgenovese (l'attuale Castelsardo), di Monteleone e di Castel Doria e delle incontrade di Nurcara, Cabuabbas, Anglona e Bisarcio.\nBrancaleone si alle\u00f2 politicamente con la famiglia dei Bas-Serra sposando prima della morte di Mariano IV d'Arborea, nel 1376, la figlia di lui, la celebre Eleonora (36 anni). Aveva gi\u00e0 avuto due figli illegittimi, Giannettino e Nicol\u00f2, da una donna rimasta anonima.\nLe residenze di Brancaleone furono tre: il castello di Chiaramonti (1357), la rocca dei Doria a Castelsardo (allora Castelgenovese) e Monteleone Rocca Doria. Dopo che, nel 1376, il trentanovenne Doria spos\u00f2 Eleonora d'Arborea (forse in San Pantaleo a Sorso), la coppia risiedette per sei anni (con una breve parentesi a Genova), fino al 1382, nella fortezza di Castelgenovese. Qui nacquero i loro due figli: Federico (1377) e Mariano (1379) che diventeranno giudici\nd'Arborea. In seguito alla morte di Eleonora e dei figli, Brancaleone si ritirer\u00e0 in questo castello, dove sar\u00e0 catturato dagli aragonesi o forse dal visconte di Narbona.\nIl Doria dimor\u00f2 anche nel borgo-castello di Monteleone Rocca Doria - 13\u00a0km\u00b2, 100 abitanti -, situato nell'entroterra di Alghero. Il conte di Monteleone vi convocava frequenti riunioni con i suoi uomini pi\u00f9 fidati per pianificare l'attivit\u00e0 militare. Il borgo era un libero Comune capoluogo del Cabuabbas, con leggi, statuto e moneta propri. Ritornato dalla prigionia spagnola, Brancaleone visse brevemente con Eleonora anche nel palazzo giudicale di Oristano o nella residenza estiva di Monreale.\nCon l'assassinio nel 1383 di Ugone III, figlio di Mariano IV e fratello di Eleonora, insieme alla figlia ed erede Benedetta, succedette, al trono del giudicato di Arborea il figlio Federico.\nBrancaleone Doria era andato a Barcellona, in qualit\u00e0 di consorte della reggente, per intavolare delle trattative di pace, ma dopo aver resistito a un tentativo di corruzione (gli fu attribuito il titolo di conte di Monteleone, , fu arrestato e condotto in prigionia a Cagliari.\nLa reggenza di Eleonora.\nEleonora resse il giudicato in nome del figlio Federico, e dopo la morte di questi ancora in giovane et\u00e0, in nome del secondogenito Mariano.\nIl 24 gennaio 1388, dopo lunghe trattative fu firmata una pace tra catalano-aragonesi ed Arborea. Secondo gli accordi erano restituiti alla Corona Aragonese \u201ccitt\u00e0, ville e luoghi occupati dai precedenti giudici di Arborea\u201d. Brancaleone fu per\u00f2 liberato solo il 1\u00ba gennaio 1390.\nConvertitosi definitivamente agli Arborea il Doria riprese la guerra contro gli aragonesi; il primo aprile del 1391 marci\u00f2 contro Castel di Cagliari; il 16 agosto, col figlio Mariano al fianco, occup\u00f2 Sassari ed Osilo. In settembre conquist\u00f2 il castello della Fava, di Galtell\u00ec, di Bonveh\u00ec e di Pedreso, lasciando agli avversari solo Alghero e Longosardo. Il 3 ottobre entr\u00f2 a Villa di Chiesa. In una lettera scritta a Sanluri il 3 febbraio 1392 Brancaleone annunciava di aver ripreso tutti i territori posseduti nel 1388.\nEleonora, intanto, si dedicava all'aggiornamento della \"Carta de Logu\", scritta da Mariano IV e Ugone III: intorno al 1404 la carismatica giudicessa (che ancora mette in ombra la figura del consorte) mor\u00ec, forse di peste.\nBrancaleone commise l'errore di atteggiarsi a giudice, prosegu\u00ec da solo, e questo provoc\u00f2 dissapori col figlio Mariano.\nMorte di Mariano V e di Brancaleone.\nNel 1407, mentre assediava Castel di Castro, l'improvvisa morte del figlio Mariano V lo costrinse alla rinuncia ed al ritiro a Castelgenovese (probabilmente a causa di conflitti di successione con il nipote della cognata Beatrice, Guglielmo III di Narbona), dove fu catturato e ucciso dai catalano-aragonesi, prima della battaglia di Sanluri, nel gennaio 1409.\nLe cause e il luogo della morte del Doria non si conoscono; alcuni non escludono l'ipotesi dell'assassinio. L'unico autentico ritratto di Brancaleone Doria, unitamente a quelli di Eleonora e di Ugone III, si pu\u00f2 vedere nella chiesa di San Gavino Martire (San Gavino Monreale)."}
{"id": "2472257", "revid": "1149807", "url": "https://it.wikipedia.org/wiki?curid=2472257", "title": "VidZone", "text": "VidZone \u00e8 un servizio online di video musicali VOD, gestito dalla societ\u00e0 \"VidZone Digital Media\" con sede a Londra. Il servizio fornisce gratuitamente lo streaming di video musicali dal sito VidZone.tv, oltre alla distribuzione di musica attraverso una serie di reti di telefonia mobile in tutto il mondo. Il catalogo attuale comprende pi\u00f9 di 1.5 milioni di brani, 25\u00a0000 video musicali e 15\u00a0000 realtones, includendo il libero accesso ai cataloghi di Sony Music e EMI.\nIl servizio VidZone \u00e8 stato esteso alla console da gioco PlayStation 3 in alcuni territori PAL (Regno Unito, Francia, Germania, Svizzera, Italia, Spagna, Australia e Irlanda) l'11 giugno 2009, permettendo agli utenti di guardare i video musicali sulle loro PS3 o riproducendoli su PSP via \"Riproduzione remota\".\nAppena dopo sole 8 settimane dal lancio Vidzone \u00e8 stato scaricato un milione di volte e sono stati visti pi\u00f9 di 100 milioni di video, mentre all'interno dell'applicazione sono disponibili alcuni video esclusivi:\nIl 31 dicembre 2009 \u00e8 stato annunciato che VidZone \u00e8 diventata l'applicazione di video musicali pi\u00f9 diffusa al mondo, essendo stata scaricata 2.000.000 di volte e visualizzati 200.000.000 di video.\nIl 22 aprile 2010, \u00e8 stato annunciato il lancio di 'VidZone TV' per PS3, che include 100 \"canali\" di video musicali, dietro le quinte e scatti di concerti live. Il servizio VidZone attuale verr\u00e0 rinominato in 'VidZone On Demand'. Infine \u00e8 stato reso noto il raggiungimento di 3 milioni di utenti e la riproduzione di pi\u00f9 di 350 milioni di video.\nVidZone \u00e8 stato reso disponibile anche su PS4 dalla sua uscita.\nVersione 2.0.\nIl 9 novembre 2011, il servizio \u00e8 stato aggiornato alla versione \"2.0\", che aggiunge, oltre ad una totale rinnovazione grafica, una gestione migliore del PlayStation Network e degli Amici, la compatibilit\u00e0 a Facebook, sia per postare le canzoni che si stanno ascoltando, che per consigliare una canzone o un intero canale Vidzone, migliora anche il servizio in termini di velocit\u00e0, ora molto pi\u00f9 veloce grazie anche alla nuova divisione in \"Zone\"(Pop, Hip Hop, Party, Indie, Rock, Chill Out, Metal...), migliorata anche la sezione Ricerca, ora molto pi\u00f9 accessibile e veloce di prima, accessibile sia sul men\u00f9 principale, che ad ogni canzone e canale, ora permette di cercare anche tutte le canzoni o autori simili al brano che sta selezionando o ascoltando."}
{"id": "2472260", "revid": "1748167", "url": "https://it.wikipedia.org/wiki?curid=2472260", "title": "Melinda Dillon", "text": "Biografia.\nMelinda Rose Dillon ha lavorato in teatro, in televisione e al cinema.\n\u00c8 stata candidata due volte all'Oscar come migliore attrice non protagonista, per \"Incontri ravvicinati del terzo tipo\" (1977) di Steven Spielberg e \"Diritto di cronaca\" (1981) di Sydney Pollack, senza vincerlo. Si ricorda inoltre la sua partecipazione al film \"Magnolia\" (1999) di Paul Thomas Anderson.\nEx moglie dell'attore Richard Libertini, dal quale ha avuto un figlio."}
{"id": "2472265", "revid": "320578", "url": "https://it.wikipedia.org/wiki?curid=2472265", "title": "Fiamme Oro Padova", "text": ""}
{"id": "2472266", "revid": "73843", "url": "https://it.wikipedia.org/wiki?curid=2472266", "title": "Ike and Tina Turner", "text": ""}
{"id": "2472269", "revid": "697352", "url": "https://it.wikipedia.org/wiki?curid=2472269", "title": "El Porvenir", "text": ""}
{"id": "2472271", "revid": "729019", "url": "https://it.wikipedia.org/wiki?curid=2472271", "title": "Stazione di Villa Raverio", "text": "La stazione di Villa Raverio \u00e8 una fermata ferroviaria posta sulla linea Monza-Molteno-Lecco. Serve il centro abitato di Villa Raverio, frazione di Besana in Brianza.\nStoria.\nL'impianto fu aperto nel 1911, come la totalit\u00e0 della linea.\nInizialmente era una stazione con binario di raddoppio e scalo merci; nel 1987 venne declassata a fermata.\nStrutture e impianti.\nLo scalo \u00e8 situato in via Alessandro Volta di Besana Brianza. Dispone del solo binario di corsa e di un marciapiede per l'accesso dell'utenza.\nMovimento.\nLa stazione \u00e8 servita dai treni della linea S7 (Milano\u2013Monza\u2013Molteno\u2013Lecco), con frequenza semioraria."}
{"id": "2472273", "revid": "1543377", "url": "https://it.wikipedia.org/wiki?curid=2472273", "title": "Possessione (romanzo)", "text": "Possessione \u00e8 un romanzo di A. S. Byatt del 1990, vincitore del Booker Prize. Scritto in risposta a \"La donna del tenente francese\" di John Fowles, l'opera esplora l'interesse per tematiche postmoderne di questo e di altri romanzi, che spesso sono caratterizzati come metanarrazione storiografica, un genere che fonde elementi del romanzo storico e del metaromanzo. Il romanzo \u00e8 stato tradotto da Anna Nadotti e Fausto Galuzzi per Einaudi nel 1992.\nOrigine e caratteristiche.\nA.S. Byatt scrisse intenzionalmente il romanzo in risposta a \"La donna del tenente francese\" di John Fowles. Lisa Fletcher cita un brano di Byatt tratto da un saggio in \"On Histories and Stories\":\nIl romanzo segue due accademici moderni mentre seguono le tracce lasciate dalla storia d'amore, in precedenza sconosciuta, tra due famosi poeti immaginari, Randolph Henry Ash e Christabel LaMotte. \"Possessione\" \u00e8 ambientato in parte al giorno d'oggi e in parte nel periodo vittoriano; evidenzia le differenze tra le due epoche e satireggia alcuni aspetti della societ\u00e0 moderna, come il mondo accademico e i rituali di accoppiamento. La struttura del romanzo comprende passaggi in stili diversi, tra cui stralci di diario, lettere, poesie, e utilizza questi stili e altri congegni narrativi per esplorare l'interesse postmoderno per l'autorit\u00e0 delle narrazioni testuali. Il titolo \"Possessione\" sottolinea molti dei temi principali del romanzo: questioni di possesso e indipendenza tra amanti; la pratica di collezionare oggetti dotati di significato storico; e il senso di possesso che i biografi provano verso i loro soggetti.\nArgomento.\nL'argomento del romanzo \u00e8 la relazione tra due poeti vittoriani immaginari, Randolph Henry Ash (le cui vita e opere sono approssimativamente basate su quelle dei poeti Robert Browning o Alfred Tennyson; le opere di quest'ultimo sono maggiormente corrispondenti ai temi espressi da Ash, e inoltre Tennyson fu poeta laureato durante il regno della regina Vittoria) e Christabel LaMotte (basata su Christina Rossetti) che viene scoperta da due accademici della nostra epoca, Roland Michell e Maud Bailey. Seguendo una serie di indizi contenuti in lettere e diari, i due si adoperano per scoprire la verit\u00e0 sulla vicenda di Ash e LaMotte prima che vi riescano alcuni colleghi rivali. Il romanzo contiene, inseriti nella narrazione, numerosi testi (lettere, poesie e diari) di cui sono autori i personaggi principali, e in particolare \u00e8 arricchito dalla poesia attribuita agli immaginari Ash e LaMotte.\nRiassunto della trama.\nRoland Michell, giovane impacciato e oscuro studioso di letteratura, mentre fa ricerche nella London Library, scopre alcune bozze manoscritte di una lettera dell'eminente poeta vittoriano (immaginario) Randolph Henry Ash diretta a una donna, che lo inducono a sospettare che Ash, sposato, abbia avuto una relazione finora rimasta ignota. Roland, con un atto gravemente scorretto per uno studioso, asporta di nascosto i documenti e inizia a investigare. Individua la destinataria in Christabel LaMotte, una poetessa minore contemporanea di Ash, e contatta la dottoressa Maud Bailey, affermata studiosa di LaMotte e sua lontana parente. Spinta da senso di protezione verso LaMotte, Maud si lascia coinvolgere nel tentativo di Roland di dipanare il mistero. I due studiosi scoprono una corposa corrispondenza e le tracce di una storia d'amore tra i due poeti, con indizi di una vacanza trascorsa insieme durante la quale sospettano che la relazione sia stata consumata. Roland e Maud sono presi dall'ossessione di scoprire la verit\u00e0; allo stesso tempo le loro vite sentimentali, entrambe insoddisfacenti, si sviluppano e si intrecciano, riecheggiando quelle di Ash e LaMotte. Le storie delle due coppie sono raccontate in parallelo, e arricchite da lettere e poesie di entrambi i poeti immaginari.\nLa notizia della relazione tra Ash e LaMotte far\u00e0 scalpore e contribuir\u00e0 alla reputazione degli scopritori nel mondo accademico per l'importanza dei poeti coinvolti, e alcuni colleghi di Roland e Maud, spinti da vari motivi, entrano in gara con loro per scoprire la verit\u00e0. Si scopre che il matrimonio di Ash fu sterile e non consumato, ma che ciononostante egli continu\u00f2 ad amare la moglie Ellen e le rimase devoto. Ash e LaMotte ebbero una breve, appassionata relazione, che indusse al suicidio Blanche Glover, compagna (e forse amante) di LaMotte, e alla nascita in segreto di una figlia illegittima di LaMotte, rifugiatasi in Bretagna presso parenti. LaMotte consegn\u00f2 la bambina alla sorella perch\u00e9 la allevasse e la facesse passare come sua figlia.\nNel giorno in cui la Grande Tempesta del 1987 colpisce l'Inghilterra, tutti gli interessati (moderni) si ritrovano in una drammatica scena presso la tomba di Ash, dove alcuni documenti depostivi dalla moglie di Ash e ritenuti contenere la chiave del mistero vengono esumati. Leggendoli, Maud scopre che invece di essere imparentata con la sorella di LaMotte, come aveva sempre creduto, \u00e8 discendente diretta della figlia illegittima di Ash e LaMotte. Maud quindi \u00e8 l'erede della loro corrispondenza. Liberato dall'oscurit\u00e0 e da una relazione senza sbocchi, Roland pone rimedio al potenziale suicidio professionale dovuto al furto delle bozze e vede aprirsi una promettente carriera accademica. Maud, che ha trascorso la sua vita adulta in uno stato emotivamente inaccessibile, scopre il proprio lato umano e una possibile futura felicit\u00e0 insieme a Roland. La triste storia di Ash e LaMotte, divisi dai costumi del tempo e condannati al segreto e alla separazione, trova una sorta di risoluzione attraverso Roland e Maud, come in una commedia classica.\nTrasposizione cinematografica.\nIl romanzo \u00e8 stato trasposto nel film \"Possession - Una storia romantica\" del 2002 diretto da Neil LaBute."}
{"id": "2472275", "revid": "1310927", "url": "https://it.wikipedia.org/wiki?curid=2472275", "title": "Artak Oseyan", "text": ""}
{"id": "2472283", "revid": "1573940", "url": "https://it.wikipedia.org/wiki?curid=2472283", "title": "Busoga", "text": "Il regno di Busoga \u00e8 uno dei regni tradizionali dell'Uganda. Come gli altri regni tradizionali ugandesi, non \u00e8 un organo amministrativo ma una istituzione culturale, e si propone principalmente di curare gli interessi dell'etnia corrispondente, i Basoga. I sovrani del regno di Busoga portano il titolo Isebantu Kyabazinga. La capitale del regno \u00e8 Bugembe, nei pressi di Jinja, la seconda pi\u00f9 grande citt\u00e0 dell'Uganda.\nIl territorio del regno \u00e8 composto di sette distretti: Kamuli, Iganga, Bugiri, Mayuge, Jinja, Kaliro e Busiki ed \u00e8 delimitato a nord dal lago Kyoga, a ovest dal Nilo Vittoria, a sud dal Lago Vittoria e ad est dal fiume Mpologoma. Alcune delle isole del Lago Vittoria sono considerate appartenenti a Busoga (per esempio Buvuma).\nStoria.\nLa tradizione orale fa risalire le origini del regno di Busoga al XVI secolo e attribuisce la sua fondazione al principe Mukama della famiglia Babiito, originario del regno di Bunyoro, da cui quindi quello di Busoga deriverebbe. La suddivisione del regno in aree amministrative e culturali (Bukooli, Bulamogi, Kigulu, Luuka e Bugabula) viene ricondotta alla distribuzione delle terre da parte del principe ai suoi figli. Dopo la scomparsa di Mukama queste cinque regioni rimasero sostanzialmente indipendenti fino all'avvento dei colonizzatori europei, che convinsero i rispettivi regnanti a creare una sorta di federazione, governata da un consiglio centrale denominato Lukiiko.\nLa storia scritta del regno inizia nel 1862, quando John Hanning Speke, un esploratore della Royal Geographical Society, giunse a Ripon Falls, nei pressi dell'odierna Jinja, dove il Nilo Vittoria comincia il suo corso dal Lago Vittoria verso l'Egitto. Speke, che era passato attorno al lago a sud, giunse a Busoga da ovest, ovvero dal regno di Buganda. Speke non approfond\u00ec la conoscenza del regno, e descrisse \"Usoga\" (la variante swahili di \"Busoga\") come un'\"isola\"; il regno era infatti gi\u00e0 allora, come oggi, delimitato in tutte le direzioni da bacini d'acqua.\nPi\u00f9 tardi ancora nel XIX secolo il regno di Busoga divenne gradualmente pi\u00f9 noto; gli europei attraversavano frequentemente la parte meridionale del regno nei loro viaggi diplomatici e commerciali fra la costa e Buganda. Diversi osservatori (tra cui James Augustus Grant, Gerald Portal e Bishop Tucket) osservarono che il regno era ricco di risorse alimentari e popoloso. \nSebbene Speke e altri si riferissero a Busoga come a un \"regno\", al tempo delle prime esplorazioni esso non aveva un'autorit\u00e0 centrale, n\u00e9 monarchica n\u00e9 di altro tipo; ognuna delle regioni aveva un proprio regnante, in parte sotto l'influenza politica degli altri regni ugandesi (inizialmente soprattutto Bunyoro, in seguito Buganda).\nQuando l'Uganda divenne un protettorato britannico, nel 1894, gli inglesi tentarono di costituire in Busoga un potere centrale sul modello di quello del regno di Buganda. I capi locali vennero radunati in un consiglio chiamato Lukiiko, con un presidente che svolgeva funzioni analoghe a quelle dei re di Buganda e Bunyoro. Questa soluzione ebbe vita breve a causa dei dissidi interni fra i capi dei diversi clan Basoga. Altri tentativi di creare un potere centrale stabile in quella che nel frattempo aveva cominciato a essere identificata col nome di \"federazione di Busoga\" fallirono, fino a quando nel 1925 venne eletto il primo \"kyabazinga\", Ezekiel Tenywa Wako, che entr\u00f2 anche a far parte del Consiglio dei re dell'Uganda insieme al Kabaka di Buganda, l'Omukama di Bunyoro, l'Omukama di Toro, e l'Omugabe di Ankole.\nNel frattempo, a cavallo fra il XIX e il XX secolo, Busoga era stato colpito da una grave epidemia di malattia del sonno. A causa dei decessi e delle migrazioni, la parte pi\u00f9 popolosa di Busoga, quella meridionale (che ospitava circa 200.000 persone il secolo precedente) fu totalmente abbandonata nei primi decenni del Novecento. Negli anni venti e trenta inizi\u00f2 un processo di ripopolazione dell'area, che per\u00f2 fu interrotta da un riaffacciarsi dell'epidemia nel 1940. Solo nel 1956 l'area ricominci\u00f2 definitivamente a ripopolarsi, ma non raggiunse pi\u00f9 il livello di ricchezza e l'importanza demografica che aveva avuto in passato. \nL'epidemia, e in seguito anche la carestia, colpirono anche altre aree del regno, come i margini orientali di Bukooli e Busiki e la parte settentrionale adiacente a Bukandi. Le conseguenti migrazioni portarono gran parte della popolazione del regno a concentrarsi nella parte centrale del territorio. Fenomeni analoghi in altre regioni dell'Africa orientale portarono altre popolazioni a migrare verso Busoga, dando luogo all'eterogenea struttura demografica odierna del regno. L'addensamento della popolazione in una porzione ristretta del territorio diede inizio a un fenomeno di urbanizzazione che prosegue ancora oggi; citt\u00e0 come Jinja, Iganga, Kamuli e Kaliro ricevono tuttora un flusso migratorio proveniente dalle terre rurali circostanti. Jinja, in particolare, acquis\u00ec un importante ruolo come polo industriale fra gli anni '20 e gli anni '70, con lo sviluppo dell'industria manifatturiera del cotone e il completamento della Uganda Railway e della diga di Owen Falls, che a sua volta consent\u00ec la costruzione dell'importante centrale idroelettrica di Nalubaale. Allo sviluppo economico di Jinja contribu\u00ec in modo determinante anche la popolazione di immigrati di origine asiatica, gli \"asiatici ugandesi\", giunti in Uganda dal subcontinente indiano durante la dominazione britannica.\nNel 1962, quando l'Uganda ottenne l'indipendenza, il regno di Busoga era una delle regioni pi\u00f9 ricche della neonata nazione. \nNel 1966, durante il governo di Idi Amin, le monarchie tradizionali furono abolite, e con esse il ruolo di kyabazinga. Il regno di Busoga fu anche colpito sul piano economico dalla decisione di Amin di espellere gli asiatici ugandesi, che contribuivano in maniera sostanziale all'economia di Jinja e del regno in generale. I successivi tentativi da parte di Yoweri Museveni di far tornare gli asiatici in Uganda non consentirono comunque a Jinja di tornare ai fasti del passato. \nNel 1995 le monarchie tradizionali ugandesi furono ricostituite, e il trono del kyabazinga torn\u00f2 a essere occupato, da Henry Wako Muloki, che rimase sul trono fino al 2008.\nStruttura amministrativa.\nIl regno \u00e8 suddiviso in 5 distretti: Kamuli, Iganda, Mayuge, Jinja e Bugiri.\nMonumenti e luoghi d'interesse.\nKagulu.\nLa collina di Kagulu \u00e8 identificata col luogo originario in cui si insedi\u00f2 il fondatore di Busoga, Mukama. \u00c8 situata al bivio fra due strade che conducono a Gwaya e Iyingo, ed \u00e8 nota per l'eccezionale panorama che si gode dalla sommit\u00e0 e che include quasi tutto il territorio del regno. \u00c8 attrezzata per essere scalata dai turisti.\nPalazzo di Budhumbula.\nSituato a circa 2\u00a0km da Kamuli sulla strada per Jinja, il sito comprende la residenza del kyabazinga William Wilberforce Kadhumbula Nadiope, sul trono di Busoga fino alla sua morte nel 1976 e un monumento funebre presso cui sono sepolti diversi membri della famiglia del re.\nSorgenti del Nilo e Lago Vittoria.\nNel regno di Busoga si trovano le sorgenti del Nilo Vittoria, emissario dell'omonimo lago, celebri per essere state a lungo cercate dagli esploratori inglesi e finalmente trovate da John Hanning Speke. Il fiume e il lago sono oggi importanti attrazioni naturalistiche, e le agenzie turistiche organizzano safari in barca nell'area."}
{"id": "2472285", "revid": "1442080", "url": "https://it.wikipedia.org/wiki?curid=2472285", "title": "Heineken Open 2007 - Singolare", "text": "Il singolare del torneo di tennis Heineken Open 2007, facente parte dell'ATP Tour, ha avuto come vincitore David Ferrer che ha battuto in finale Tommy Robredo 6-4, 6-2."}
{"id": "2472291", "revid": "1762097", "url": "https://it.wikipedia.org/wiki?curid=2472291", "title": "Coast to Coast", "text": "Coast to Coast (\"(da) costa a costa\" in lingua inglese) \u00e8 un modo di dire riferito a un viaggio che si compie da una costa all'altra degli USA. Tale termine pu\u00f2 riferirsi a:"}
{"id": "2472293", "revid": "114325", "url": "https://it.wikipedia.org/wiki?curid=2472293", "title": "The Shadow Rising", "text": ""}
{"id": "2472295", "revid": "122191162", "url": "https://it.wikipedia.org/wiki?curid=2472295", "title": "Farmacopea europea", "text": "La farmacopea europea (\"PhEur\") \u00e8 il codice farmaceutico che armonizza i testi delle principali farmacopee ufficiali degli stati europei e individua norme comuni riconosciute sulla qualit\u00e0 delle medicine; ha lo scopo di assicurare parametri di qualit\u00e0 omologhi per le medicine a livello europeo. \nGli stati europei che partecipano alla Convenzione sull'Elaborazione di una Farmacopea Europea si impegnano ad adottare questa farmacopea comune accanto alla propria farmacopea nazionale: ogni stato pu\u00f2 scegliere se riportare o meno, nella propria farmacopea, le monografie della farmacopea europea. Alcuni paesi dell'Unione Europea, e tra questi l'Italia, utilizzano accanto alla propria farmacopea, la farmacopea europea, come farmacopea nazionale. Nelle etichette dei farmaci la sigla PE accanto al nome delle sostanze indica che le sostanze utilizzate rispondono alle specifiche di qualit\u00e0 richieste dalla farmacopea europea.\nLa redazione della farmacopea europea \u00e8 affidata alla \"Commissione della Farmacopea Europea\", che si occupa di elaborare i testi, di approvarli e di pubblicarli e revisionarli, mentre il \"comitato di salute pubblica\" esercita attivit\u00e0 di controllo.\nA partire dalla prima edizione nel 1969, la farmacopea europea viene pubblicata ogni tre anni, con supplementi ogni quattro mesi, ed esiste nelle edizioni in francese e in inglese. L'edizione attuale \u00e8 la decima, in vigore dal 1\u00ba gennaio del 2020. \n\u00c8 articolata in due volumi: il primo riporta una parte generale, che comprende una prefazione, un'introduzione l'elenco dei membri della commissione e i capitoli generali, e le monografie generali. \nIl secondo volume riporta le monografie specifiche delle sostanze (prodotti chimici, organici, di sintesi o estrattivi, inorganici, vegetali, biotecnologici). Per ciascun prodotto vengono descritti i caratteri chimico-fisici, i caratteri chimici, le reazioni di identificazione, i saggi cui ciascun prodotto deve rispondere, il metodo di determinazione quantitativa e in qualche caso anche le modalit\u00e0 di conservazione. Oltre ai principi attivi, in questa parte sono riportati anche i composti utilizzati come eccipienti o anche i prodotti utilizzati come materie prime per i contenitori o prodotti che comunque entrano a far parte di un medicamento. \nNon \u00e8 prevista alcuna indicazione relativamente all'attivit\u00e0 terapeutica o alla tossicit\u00e0, o ancora al dosaggio, in quanto la farmacopea corrisponde ad un codice di qualit\u00e0.\nVoci correlate.\nFarmacopea Ufficiale - Fu\nSito ufficiale della Farmacopea europea (in inglese)"}
{"id": "2472297", "revid": "226458", "url": "https://it.wikipedia.org/wiki?curid=2472297", "title": "Farmacopea internazionale", "text": "La farmacopea internazionale (\"PHI\") \u00e8 una farmacopea compilata dall'OMS pubblicata a Ginevra nelle versioni in inglese, in francese e in spagnolo.\nEsistono quattro edizioni di questa farmacopea, la prima delle quali \u00e8 stata pubblicata nel 1951, la seconda nel 1967, la terza nel 1980 e la quarta nel 2006.\nLa quarta edizione fornisce le raccomandazioni sulle norme tecniche e la qualit\u00e0, sui metodi di analisi per prodotti farmaceutici selezionati oltre che su eccipienti e dosaggi.\nL'opera \u00e8 divisa in due parti: la prima contiene una guida per la corretta esecuzione e applicazione di alcuni test generali e metodi utilizzati nel controllo di qualit\u00e0; nella seconda parte sono presenti le monografie su 24 sostanze comprese nel WHO Model List of Essential Drugs, ciascuna con l'esatta istruzione sui test richiesti e i metodi.\nSono presenti, inoltre, monografie sugli eccipienti, solventi, agenti acidificanti, compresse e capsule, su leganti e diluenti, sospensioni, agenti per la viscosit\u00e0, stabilizzanti e tensioattivi.\nLa farmacopea internazionale (2006)si conclude con monografie riguardanti 39 preparazioni formulate come capsule, compresse, iniezioni, polveri ed iniettabili.\nLa farmacopea internazionale non ha valore di legge a meno che non venga adottata come farmacopea nazionale da uno stato. Ha una funzione di indirizzo e di modello e strumento di controllo. Molti paesi in via di sviluppo hanno adottato la farmacopea internazionale come farmacopea nazionale oppure la considerano un riferimento per poter autorizzare la commercializzazione dei medicamenti."}
{"id": "2472298", "revid": "124123", "url": "https://it.wikipedia.org/wiki?curid=2472298", "title": "Salvatore Cafiero", "text": "Biografia.\nSalvatore Cafiero \u00e8 stato primo a portare in scena e al successo il genere della \"Sceneggiata\".\nIl suo debutto avvenne in un teatro di San Giovanni a Teduccio, in coppia con la moglie Tina Loverre, con la quale form\u00f2 un duo canoro di notevole successo. Per la scelta dei testi i coniugi Cafiero si avvalsero della collaborazione di validi poeti napoletani, quali Gualtieri e Giovanni Capurro. Il duo ebbe vita fino al 1921, quando Cafiero conobbe Eugenio Fumo. Insieme fondarono la compagnia Cafiero-Fumo, incentrata su un tipo di teatro nascente \"La sceneggiata\" ovvero testi di vecchie e nuove canzoni napoletane sceneggiate e recitate a teatro. La ditta dur\u00f2 per circa vent'anni, riscuotendo un notevole successo, portando in scena testi dei pi\u00f9 grandi poeti napoletani dell'epoca da Salvatore Di Giacomo a Libero Bovio.\nNel 1940 la ditta Cafiero-Fumo si sciolse; Cafiero entr\u00f2 a far parte della compagnia della \"Scarpettiana\" del Teatro San Ferdinando, diretta da Eduardo De Filippo. Partecip\u00f2 anche in alcune pellicole di ambientazione napoletana, tra le quali \"Processo alla citt\u00e0\" di Luigi Zampa del 1952.\nMor\u00ec a Napoli nel 1965, a 83 anni. "}
{"id": "2472299", "revid": "599013", "url": "https://it.wikipedia.org/wiki?curid=2472299", "title": "Elisabeta Guzganu-Tufan", "text": ""}
{"id": "2472300", "revid": "1573940", "url": "https://it.wikipedia.org/wiki?curid=2472300", "title": "Marcela Moldovan-Zsak", "text": ""}
{"id": "2472303", "revid": "1573940", "url": "https://it.wikipedia.org/wiki?curid=2472303", "title": "Rozalia Oros", "text": ""}
{"id": "2472305", "revid": "599013", "url": "https://it.wikipedia.org/wiki?curid=2472305", "title": "Gro\u00dfe Olympiaschanze", "text": "Il Gro\u00dfe Olympiaschanze (letteralmente, in italiano, \"Grande trampolino olimpico\") \u00e8 un trampolino situato a Garmisch-Partenkirchen.\nStoria.\nInaugurato nel 1921, faceva parte del complesso dell'Olympia-Skistadion, che ospit\u00f2 le cerimonie di apertura e di chiusura dei IV Giochi olimpici invernali. Il trampolino fu la sede delle gare di salto con gli sci e di combinata nordica.\nL'impianto \u00e8 stato ristrutturato due volte, nel 1978 e nel 2007. L'ultima ristrutturazione si \u00e8 resa necessaria in seguito all'inasprirsi degli standard richiesti dalla Federazione Internazionale Sci.\nOgni anno, il 1\u00ba gennaio si tiene una delle quattro tappe del Torneo dei quattro trampolini.\nCaratteristiche.\nIl record del trampolino \u00e8 143,5 metri, stabilito da Simon Ammann il 1\u00ba gennaio 2010 da stanga 25, mentre il 1\u00ba gennaio 2020, Marius Lindvik eguaglia il record del trampolino sempre a 143,5 metri ma da stanga 13."}
{"id": "2472307", "revid": "599013", "url": "https://it.wikipedia.org/wiki?curid=2472307", "title": "Monika Weber-Koszto", "text": ""}
{"id": "2472308", "revid": "599013", "url": "https://it.wikipedia.org/wiki?curid=2472308", "title": "Aurora Dan", "text": ""}
{"id": "2472309", "revid": "1762751", "url": "https://it.wikipedia.org/wiki?curid=2472309", "title": "Josef H\u00fcgi", "text": "Carriera.\nH\u00fcgi cominci\u00f2 a giocare a calcio fin dalla tenera et\u00e0, ma non prese lo sport sul serio finch\u00e9 non cominci\u00f2 a frequentare l'Universit\u00e0 di Basilea negli anni '40. Il suo primo club professionista fu il , per cui firm\u00f2 nel 1948-49 e gioc\u00f2 per 15 anni, giocando oltre 300 partite e segnando 224 gol. Nel 1962 firm\u00f2 per lo , ma con la maglia del club tigurino gioc\u00f2 soltanto due partite prima di finire la sua carriera in club di serie minori.\nTotalizz\u00f2 34 presenze con la Svizzera tra il 1951 e il 1960, segnando 22 gol. Segn\u00f2 6 gol ai mondiali 1954, diventando il giocatore con pi\u00f9 reti di sempre ad un mondiale della Svizzera."}
{"id": "2472311", "revid": "1573940", "url": "https://it.wikipedia.org/wiki?curid=2472311", "title": "Vilmo\u0219 Szabo", "text": ""}
{"id": "2472314", "revid": "1543377", "url": "https://it.wikipedia.org/wiki?curid=2472314", "title": "El Porvenir (Atl\u00e1ntida)", "text": "El Porvenir \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 18 aprile 1898 con parte del territorio del comune di La Ceiba."}
{"id": "2472316", "revid": "247222", "url": "https://it.wikipedia.org/wiki?curid=2472316", "title": "Trentino (Fanano)", "text": ""}
{"id": "2472318", "revid": "124123", "url": "https://it.wikipedia.org/wiki?curid=2472318", "title": "Peter Westbrook", "text": "Biografia.\nSicuramente uno dei pi\u00f9 longevi atleti in epoca moderna, in carriera ha partecipato ai Giochi della XXI Olimpiade di Montr\u00e9al nel 1976, ai Giochi della XXIII Olimpiade di Los Angeles nel 1984 dove conquist\u00f2 la medaglia di bronzo nel concorso individuale, ai Giochi della XXIV Olimpiade di Seul nel 1988, ai Giochi della XXV Olimpiade di Barcellona nel 1992 ed a 44 anni anche ai Giochi della XXVI Olimpiade di Atlanta nel 1996.\nNel 1991 ha fondato la The Peter Westbrook Foundation, associazione no-profit che si occupa di diffondere la scherma nel difficile quartiere di Harlem a New York.\nPalmar\u00e8s.\nIn carriera ha conseguito i seguenti risultati:"}
{"id": "2472322", "revid": "599013", "url": "https://it.wikipedia.org/wiki?curid=2472322", "title": "Alexandru Chiculi\u021b\u0103", "text": ""}
{"id": "2472324", "revid": "287204", "url": "https://it.wikipedia.org/wiki?curid=2472324", "title": "George Cruikshank", "text": "Veniva definito il moderno \"Hogarth\" dai suoi contemporanei. Le sue illustrazioni per i romanzi di Charles Dickens e di molti altri autori, gli procurarono grande fama durante l'epoca in cui visse.\nBiografia.\n Cruikshank nacque il 27 settembre 1792 a Londra. Suo padre, Isaac Cruikshank, era uno dei maggiori caricaturisti dell'epoca e Cruikshank inizi\u00f2 la sua carriera proprio come assistente e apprendista del padre.\nAnche suo fratello maggiore, Isaac Robert, segu\u00ec le orme paterne e divenne un illustratore caricaturista. I primi lavori di Cruikshank furono soprattutto caricature; ma nel 1823, all'et\u00e0 di trentuno anni, inizi\u00f2 a specializzarsi nell'illustrazione.\nIl 16 ottobre 1827, spos\u00f2 Mary Ann Walker (1807-1849). Due anni dopo la morte di lei, il 7 marzo 1851, si rispos\u00f2 in seconde nozze con Eliza Widdison. La coppia visse per tutta la vita al numero 263 di Hampstead Road, nella zona nord di Londra.\nCaricature sociopolitiche e illustrazioni.\nLa prima parte della carriera di Cruikshank, viene maggiormente ricordata per le sue caricature che ritraevano, ingigantendole, le caratteristiche della popolazione inglese dell'epoca.\nCollabor\u00f2 con successo con William Hone nella satira politica \"The Political House That Jack Built\" (1819). Il suo primo lavoro importante fu \"Pierce Egan's Life in London\" (1821). A questo fecero seguito \"The Comic Almanack\" (1835-1853) e \"Omnibus\" (1842).\nCruikshank acquist\u00f2 fama soprattutto grazie alle sue feroci caricature dei membri della famiglia Reale e dei maggiori uomini politici dell'epoca. Nel 1820 ricevette dalla famiglia reale la somma di 100 sterline affinch\u00e9 non caricaturasse \u201cSua Maest\u00e0 Giorgio IV in qualsivoglia situazione imbarazzante\". I suoi lavori includevano anche una personificazione dell'Inghilterra di nome John Bull, personaggio sviluppato negli anni, in collaborazione con altri artisti satirici britannici come James Gillray, e Thomas Rowlandson.\nCruikshank prese il posto, nel cuore dei lettori, di James Gillray, la sua principale influenza artistica, come vignettista satirico pi\u00f9 famoso del Regno Unito. Come disegnatore satirico, anche se non risparmiava frecciate mordenti, era considerato molto imparziale. Sapeva trarre ispirazione dalle pi\u00f9 svariate fonti di attualit\u00e0, eventi come le campagne di guerra, i nemici della Gran Bretagna (era fortemente patriottico), l'economia, i fatti di cronaca nera e gli intrighi politici e di corte, nel ritrarre i quali eccelleva. La sua ostilit\u00e0 verso qualsiasi nemico dell'Inghilterra e il suo razzismo radicato traspaiono evidenti dalle illustrazioni eseguite per il libro di William Maxwell, \"History of the Irish rebellion in 1798\" (1845) dove la sua descrizione degli incidenti provocati dalla ribellione irlandese del 1798, si riferisce ai ribelli indipendentisti irlandesi dipingendoli come animali senza scrupolo e intelletto alcuno. Altri lavori con connotati fortemente razzisti di Cruikshank, sono le caricature delle \u201cbarbarie legalizzate\u201d della popolazione cinese, un soggetto che gli fu suggerito da un amico, il Dr. W. Gourley, sostenitore delle teorie anti-cinesi durante la seconda guerra dell'oppio (1856-60).\nCharles Dickens.\nPer Charles Dickens, Cruikshank illustr\u00f2 la raccolte \"Sketches by Boz\" (1836), \"The Mudfog Papers\" (1837-38) e il romanzo \"Le avventure di Oliver Twist\" (1838). Cruikshank recit\u00f2 persino nell'amatoriale compagnia teatrale di Dickens.\nIl 30 dicembre 1871 Cruikshank fece pubblicare una sua lettera sul \"The Times\" nella quale rivendicava la paternit\u00e0 dell'idea sulla quale si basava il romanzo \"Oliver Twist\". La lettera scaten\u00f2 un putiferio su chi avesse effettivamente ideato l'opera. Cruikshank non fu il primo illustratore di Dickens ad avanzare richieste simili. Robert Seymour che illustr\u00f2 \"Il Circolo Pickwick\" lasci\u00f2 intendere che l'idea del romanzo fosse in origine sua; comunque, nella prefazione all'edizione del 1867, Dickens neg\u00f2 ripetutamente qualsiasi ispirazione esterna.\nL'amicizia tra Cruikshank e Dickens termin\u00f2 quando Cruikshank divenne un fanatico sostenitore del conservatorismo in opposizione al moderato Dickens.\nUltimi anni.\nDopo essere stato vittima di una paresi in vecchiaia, la salute di Cruikshank e la qualit\u00e0 dei suoi lavori iniziarono a scemare. Mor\u00ec il 1\u00ba febbraio 1878 e venne sepolto nella St. Paul's Cathedral. Il quotidiano \"Punch\" scrisse nel suo necrologio: \"Non ci sar\u00e0 mai pi\u00f9 un uomo cos\u00ec puro, semplice, giusto e allo stesso tempo spietato nel fustigare usi e costumi dei nostri tempi. La sua natura aveva l'innocenza di un fanciullo nella sua trasparenza.\"\nIn vita Cruikshank cre\u00f2 pi\u00f9 di 10.000 disegni, tra illustrazioni e caricature. Collezioni dei suoi lavori sono esposte al British Museum e nel Victoria and Albert Museum."}
{"id": "2472325", "revid": "109141906", "url": "https://it.wikipedia.org/wiki?curid=2472325", "title": "Anne Meygret", "text": "Biografia.\n\u00c8 la sorella della schermitrice Gis\u00e8le Meygret.\nPalmar\u00e8s.\nIn carriera ha conseguito i seguenti risultati:"}
{"id": "2472326", "revid": "174925", "url": "https://it.wikipedia.org/wiki?curid=2472326", "title": "Rab\u00eendran\u00e2th Tagore", "text": ""}
{"id": "2472328", "revid": "599013", "url": "https://it.wikipedia.org/wiki?curid=2472328", "title": "Laurence Modaine-Cessac", "text": ""}
{"id": "2472333", "revid": "599013", "url": "https://it.wikipedia.org/wiki?curid=2472333", "title": "Franck Ducheix", "text": ""}
{"id": "2472335", "revid": "1573940", "url": "https://it.wikipedia.org/wiki?curid=2472335", "title": "Philippe Delrieu", "text": ""}
{"id": "2472341", "revid": "599013", "url": "https://it.wikipedia.org/wiki?curid=2472341", "title": "Herv\u00e9 Granger-Veyron", "text": ""}
{"id": "2472343", "revid": "1573940", "url": "https://it.wikipedia.org/wiki?curid=2472343", "title": "Pierre Guichot", "text": ""}
{"id": "2472344", "revid": "767487", "url": "https://it.wikipedia.org/wiki?curid=2472344", "title": "Massimiliano Tangorra", "text": "Carriera.\nGiocatore.\nEsordisce in Serie A con la maglia del Bari l'11 settembre 1994 contro la Juventus (2-0 per i bianconeri). Vanta oltre 200 presenze in Serie B con le maglie di Bari, Ancona, Reggiana, Foggia, Perugia, Genoa e Ascoli. Tra i Professionisti vanta presenze anche con Monopoli, Fidelis Andria, Triestina, Giulianova, Benevento e Barletta. Ha chiuso la sua carriera agonistica tra i Dilettanti, nelle file del Terlizzi.\nAllenatore.\nHa intrapreso la carriera di allenatore facendo il secondo di Salvatore Matrecano alla guida del Foligno. \nPer la stagione 2011-2012 allena gli Allievi Nazionali del Bari. L'11 luglio 2015 diventa il nuovo allenatore del Monopoli ripescato in Lega Pro. Il 4 aprile 2016 si dimette dall'incarico. Torna sulla panchina dei pugliesi il 21 giugno 2017. Il 3 ottobre 2018 ottiene l'abilitazione da allenatore di prima categoria."}
{"id": "2472346", "revid": "1573940", "url": "https://it.wikipedia.org/wiki?curid=2472346", "title": "Marc Cerboni", "text": ""}
{"id": "2472349", "revid": "1573940", "url": "https://it.wikipedia.org/wiki?curid=2472349", "title": "Patrick Groc", "text": ""}
{"id": "2472353", "revid": "767487", "url": "https://it.wikipedia.org/wiki?curid=2472353", "title": "Olivier Lenglet", "text": "Palmar\u00e8s.\nIn carriera ha conseguito i seguenti risultati:"}
{"id": "2472355", "revid": "39884", "url": "https://it.wikipedia.org/wiki?curid=2472355", "title": "Ute Kircheis-Wessel", "text": "\u00c8 la cognata di Friedrich Wessel."}
{"id": "2472356", "revid": "793215", "url": "https://it.wikipedia.org/wiki?curid=2472356", "title": "Sabine Bischoff", "text": ""}
{"id": "2472358", "revid": "599013", "url": "https://it.wikipedia.org/wiki?curid=2472358", "title": "Christiane Weber", "text": ""}
{"id": "2472363", "revid": "599013", "url": "https://it.wikipedia.org/wiki?curid=2472363", "title": "Frank Beck", "text": ""}
{"id": "2472365", "revid": "729019", "url": "https://it.wikipedia.org/wiki?curid=2472365", "title": "Matthias Gey", "text": ""}
{"id": "2472370", "revid": "39884", "url": "https://it.wikipedia.org/wiki?curid=2472370", "title": "Rafael Nickel", "text": ""}
{"id": "2472371", "revid": "599013", "url": "https://it.wikipedia.org/wiki?curid=2472371", "title": "Gerhard Heer", "text": ""}
{"id": "2472372", "revid": "287204", "url": "https://it.wikipedia.org/wiki?curid=2472372", "title": "Santo Ant\u00f4nio da Platina", "text": "Santo Ant\u00f4nio da Platina \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Jacarezinho."}
{"id": "2472373", "revid": "599013", "url": "https://it.wikipedia.org/wiki?curid=2472373", "title": "Elmar Borrmann", "text": ""}
{"id": "2472374", "revid": "838137", "url": "https://it.wikipedia.org/wiki?curid=2472374", "title": "Gennaro Trama", "text": "Biografia.\nNacque il 18 settembre 1856 da Antonio e Angela Matacena.\nFu ordinato sacerdote il 18 dicembre 1880 dall'arcivescovo di Napoli Guglielmo Sanfelice d'Acquavella.\nIl 22 dicembre 1901 venne consacrato vescovo titolare di Cafarnao dal cardinale Lucido Maria Parocchi.\nIl 14 febbraio 1902 fu traslato alla diocesi di Lecce, dove celebr\u00f2 il primo congresso mariano diocesano e il primo congresso eucaristico diocesano.\nFu uno dei primi sostenitori di Tito Schipa: lo aiut\u00f2 ben volentieri a oltrepassare le soglie salentine.\nMor\u00ec a Lecce il 9 novembre 1927, a 71 anni. \u00c8 sepolto nella cripta del duomo di Lecce, con gli altri vescovi della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nGennaro Trama \u00e8 stato consacrante principale di:"}
{"id": "2472375", "revid": "599013", "url": "https://it.wikipedia.org/wiki?curid=2472375", "title": "Gianfranco Dalla Barba", "text": ""}
{"id": "2472376", "revid": "124113890", "url": "https://it.wikipedia.org/wiki?curid=2472376", "title": "Marco Marin", "text": "Ha partecipato a tre edizioni dei Giochi Olimpici nello sport della scherma specialit\u00e0 della sciabola. Alle Olimpiadi di Los Angeles 1984 ha conquistato una medaglia d\u2019oro a squadre e una medaglia d\u2019argento individuale, alle Olimpiadi di Seul 1988 una medaglia di bronzo nella gara a squadre, alle Olimpiadi di Barcellona 1992 una medaglia d\u2019argento nella gara individuale; alle Olimpiadi di Barcellona \u00e8 stato portabandiera della Squadra Azzurra nella cerimonia di chiusura.\nAi Campionati del mondo ha conquistato nella sciabola a squadre una medaglia d\u2019oro all\u2019Aja 1995, una d'argento a Essen 1993 e una di bronzo a Vienna 1983.\n\u00c8 stato inoltre vincitore della Coppa del mondo individuale nel 1993, campione del mondo juniores individuale a Budapest nel 1983 e medaglia d\u2019oro individuale alle Universiadi di Edmonton 1983.\nBiografia.\nMarco Marin \u00e8 nato a Padova il 4 luglio 1963. inizia a praticare la scherma nel 1972 a Padova all\u2019Accademia Comini. Nel 1974 si trasferisce al Petrarca Padova. Il suo primo titolo italiano lo vince nel 1975 nella categoria giovanissimi. Conquister\u00e0 poi negli anni anche i titoli di campione italiano cadetti, giovani e assoluto. Frequenta a Padova, dopo le scuole dell\u2019obbligo, il liceo scientifico diplomandosi nel 1982. Nello stesso anno vince la medaglia d\u2019argento individuale ai Campionati del mondo di Buenos Aires e partecipa per la prima volta con la Nazionale assoluta ai Campionati del mondo assoluti di Roma. Vestir\u00e0 la maglia azzurra della Nazionale Italiana fino al 1996. Durante la sua carriera sportiva studia alla facolt\u00e0 di Medicina e Chirurgia. Si laurea in Medicina e chirurgia nel 1992. Si specializza in Odontostomatologia nel 1995. Ha esercitato la libera professione di medico-odontoiatria nel suo studio di Padova.\nAttivit\u00e0 politica.\nAssessore alle politiche sociali del comune di Padova dall'ottobre del 2000 fino al giugno 2004. Nel 2004 viene eletto consigliere comunale a Padova risultando il pi\u00f9 votato tra i candidati delle liste di centrodestra. Nel 2009 viene candidato a sindaco di Padova per la coalizione di centrodestra composta da Popolo della Libert\u00e0, Lega Nord, UDC, Per Padova con Marin, ma perde al ballottaggio, divenendo quindi consigliere comunale di opposizione. Nel 2012 viene eletto coordinatore della citt\u00e0 di Padova per il Popolo della Libert\u00e0 .\nNel febbraio 2013 viene eletto Senatore della Repubblica nella lista del Popolo della Libert\u00e0.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia, della quale Il 2 gennaio 2014 \u00e8 nominato coordinatore regionale del Veneto. Nel 2016 viene eletto vicepresidente della settima commissione del Senato: istruzione pubblica, universit\u00e0, cultura, sport.\nNel marzo 2018 viene eletto Deputato della Repubblica nella lista di Forza Italia. Nel 2018 viene nominato responsabile del Dipartimento Nazionale Sport di Forza Italia.\nIl 27 maggio 2021 lascia Forza Italia aderendo a Coraggio Italia, il nuovo partito fondato dal sindaco di Venezia Luigi Brugnaro insieme al Governatore della Liguria Giovanni Toti e a numerosi parlamentari di diversa provenienza (M5S, Forza Italia, Cambiamo!-Popolo Protagonista, Lega e Centro Democratico); Marin, che \u00e8 anche membro del comitato promotore costituito il giorno prima, presenta il nuovo progetto alla Camera insieme a Brugnaro e Toti venendo scelto come Presidente del gruppo alla Camera. Dal 14 luglio \u00e8 vicepresidente del partito insieme a Giovanni Toti e Gaetano Quagliariello e dal 18 novembre \u00e8 anche membro della direzione nazionale."}
{"id": "2472377", "revid": "1573940", "url": "https://it.wikipedia.org/wiki?curid=2472377", "title": "Roberto Manzi", "text": "Biografia.\nRoberto Manzi si accosta alla scherma nel 1971, a dodicianni, sotto la guida del maestro Voltolini. A Rimini fino alla stagione '80-'81, si trasferisce poi a Milano, con la societ\u00e0 \"Giardino\" prima e \"mangiarotti\" poi.\nSchermidore mancino ottenne diversi successi nel decennio che va dal 1976 al 1986. Oltre al bronzo olimpico a Los Angeles '84, infatti, si segnalano un argento nel mondiale a squadre di Barcellona '85 e due bronzi, il primo ai mondiali di Vienna '83 ed il secondo a Sofia '86.\nSempre nel 1985 vince un oro individuale ed un bronzo a squadre alle Universiadi di Kobe, in Giappone. Nell'edizione precedente delle Universiadi, a Edmonton '83, aveva vinto un oro a squadre."}
{"id": "2472378", "revid": "599013", "url": "https://it.wikipedia.org/wiki?curid=2472378", "title": "Cosimo Ferro", "text": ""}
{"id": "2472380", "revid": "1573940", "url": "https://it.wikipedia.org/wiki?curid=2472380", "title": "Stefano Bellone", "text": ""}
{"id": "2472381", "revid": "599013", "url": "https://it.wikipedia.org/wiki?curid=2472381", "title": "Angelo Scuri", "text": " Fiorettista, \u00e8 cresciuto schermisticamente sotto la guida del Maestro Athos Perone presso lo storico Circolo Scherma Fides di Livorno."}
{"id": "2472382", "revid": "124391677", "url": "https://it.wikipedia.org/wiki?curid=2472382", "title": "Maria Zamboni", "text": "Biografia.\nNacque a Ponti sul Mincio da una famiglia di modeste origini. Studi\u00f2 al conservatorio Arrigo Boito di Parma con il maestro Silva, per debuttare nel 1921 al Teatro Municipale di Piacenza come Margherita nel \"Faust\" di Gounod.\nNegli anni successivi calc\u00f2 le scene di molti importanti teatri italiani, tra i quali il Teatro Regio di Torino, il Teatro San Carlo di Napoli, il Teatro Regio di Parma, il Teatro Comunale di Bologna. Interpret\u00f2 parti come Violetta ne \"La traviata\", Desdemona nell\"'Otello\", Annetta ne \"Il franco cacciatore\", Manon nell'omonima opera di Massenet e \"Tosca\".\nIl suo nome fu associato particolarmente al Teatro Costanzi di Roma e alla Scala di Milano. Nel teatro romano cant\u00f2 regolarmente dal 1922 al 30, tra cui la parte di Maria nella prima mondiale de \"Lo straniero\" di Ildebrando Pizzetti. Alla Scala esord\u00ec nel 1924 come Mim\u00ec ne \"La boh\u00e8me\" di Puccini e si esib\u00ec in molti ruoli fino al 1931; particolarmente significativa, nel 1926, fu la parte di Li\u00f9 nella prima rappresentazione della \"Turandot\" sotto la direzione di Arturo Toscanini. Altri ruoli che interpret\u00f2 nell'ambito delle stagioni scaligere furono Euridice in \"Orfeo ed Euridice\" di Gluck, Elsa nel \"Lohengrin\", Eva ne \"I maestri cantori di Norimberga\", Manon Lescaut, Donna Elvira nel \"Don Giovanni\".\nSvolse anche una notevole carriera internazionale, con presenze in America del sud negli anni venti, dove divenne particolarmente popolare al Teatro Col\u00f3n di Buenos Aires cantandovi dal 1924 al 26, esibendosi anche a Rio de Janeiro, Montevideo, San Paolo, Santiago del Cile. In Europa negli anni trenta ebbe un considerevole successo nei Paesi Bassi.\nNegli ultimi anni di carriera apparve ancora come Li\u00f9 nella \"Turandot\" e come Morenita nell'opera di Mario Persico al Teatro San Carlo di Napoli. L'ultima performance fu nel 1936 in una trasmissione radiofonica de \"I maestri cantori di Norimberga\".\nFu in seguito insegnante di canto a Milano per oltre vent'anni, prima di ritirarsi a Verona.\nIncisioni.\nMaria Zamboni appartiene alla prima generazione di musicisti di cui sono rimaste registrazioni. In particolare fu la prima cantante a registrare la parte di \"Manon Lescaut\" in un'edizione completa. Come incisioni singole, rimagono \"Vissi d'arte\" dalla \"Tosca\", diverse arie da \"Turandot\", \"Otello\", \"La traviata\" e \"Lohengrin\" e duetti da \"La boh\u00e8me\" e \"Carmen\" con Beniamino Gigli."}
{"id": "2472383", "revid": "599013", "url": "https://it.wikipedia.org/wiki?curid=2472383", "title": "Andrea Cipressa", "text": "Cresciuto nel circolo scherma Mestre, ha anche conquistato ai mondiali tre ori a squadre e un argento individuale, oltre ad otto titoli italiani.. Ha ricoperto il ruolo di commissario tecnico della nazionale italiana di fioretto dal gennaio 2013 fino al settembre 2021."}
{"id": "2472384", "revid": "1543377", "url": "https://it.wikipedia.org/wiki?curid=2472384", "title": "Esparta", "text": "Esparta \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 2 settembre 1902 con parte del territorio del comune di Tela."}
{"id": "2472385", "revid": "62004", "url": "https://it.wikipedia.org/wiki?curid=2472385", "title": "Levon Pachajyan", "text": ""}
{"id": "2472386", "revid": "1226", "url": "https://it.wikipedia.org/wiki?curid=2472386", "title": "Un anello da Tiffany", "text": "Un anello da Tiffany (\"Chasing Harry Winston\") \u00e8 un romanzo di Lauren Weisberger del 2008.\nTrama.\nIl romanzo inizia uno strano luned\u00ec sera, serata in cui Leigh Eisner, giovane editor, non accetta di venire disturbata da nessuno, tantomeno da un ospite inatteso. Quando per\u00f2 apre la porta, si trova davanti la migliore amica Emmy, in lacrime e distrutta. Capisce subito che c'\u00e8 qualcosa che non va e chiede aiuto ad Adriana, seconda migliore amica, che interviene tempestivamente. Dopo poco, tra cene, sedute di yoga e chiacchiere dall'hairstylist, le tre amiche sanciscono un patto diabolico: dopo aver sopportato per anni i tradimenti dell'ex fedifrago, la timida e morigerata Emmy dovr\u00e0 cambiare pi\u00f9 uomini che scarpe, Adriana, seduttrice per professione, dovr\u00e0 riuscire a frequentare un solo uomo, mentre Leigh...non sa che proposito proporre per se stessa, ma, complice un anello e un lavoro inaspettato, anche le migliori intenzioni rischiano di andarsene all'inferno. Si sa, quando il diavolo ci mette lo zampino, pardon, la coda...\nPersonaggi principali.\nLEIGH EISNER: tranquilla e pacata junior editor di una famosa casa editrice, fidanzata ad un famoso conduttore televisivo, che tutti le invidiano, \u00e8 la classica brava ragazza ligia al lavoro. Per\u00f2, dopo il patto anche per lei qualcosa cambier\u00e0. Le sue migliori amiche sono Emmy e Adriana, conosciute entrambe all'universit\u00e0. All'inizio del libro soffre di attacchi d'ansia e di astinenza dal fumo, che, dopo alcuni avvenimenti, passeranno.\nEMMY SOLOMON: ragazza di origine ebrea, adora tutto ci\u00f2 che ha a che fare con la cucina, infatti \u00e8 manager per un noto chef, lavoro che la porter\u00e0 a girare il mondo e a smettere di essere una \"monogama seriale\" dopo che il fidanzato l'ha lasciata per un'istruttrice ventenne e illibata (infatti \"smignotter\u00e0 in lungo e in largo con stranieri sexy e liberi\"). Le sue migliori amiche sono Leigh e Adriana, conosciute all'universit\u00e0. Le amiche le rimproverano sempre di essere stata solo con tre uomini in trent'anni.\nADRIANA DE SOUZA: mangiauomini di professione, Adriana \u00e8 la pi\u00f9 ricca di tutte. \u00c8 figlia di un uomo d'affari e di una ex-modella. \u00c8 molto bella, bionda e con una carnagione color miele perennemente abbronzata, ed \u00e8 l'unica che non lavora. Dopo il patto inizier\u00e0 una relazione con un famoso regista hollywoodiano conosciuto per caso, Tobias Baron. Avr\u00e0 una rubrica su \"Marie Claire\" e, per lavoro, si trasferir\u00e0 a Los Angeles."}
{"id": "2472389", "revid": "801704", "url": "https://it.wikipedia.org/wiki?curid=2472389", "title": "Jutiapa", "text": "Il toponimo Jutiapa pu\u00f2 riferirsi a diverse localit\u00e0:"}
{"id": "2472391", "revid": "458786", "url": "https://it.wikipedia.org/wiki?curid=2472391", "title": "Divisional Extra de F\u00fatbol de Uruguay", "text": "La Divisional Extra de F\u00fatbol de Uruguay \u00e8 stata un livello del campionato uruguaiano di calcio. Nota anche come \"Tercera Extra\", fu istituita nel 1913 e consisteva di due serie (chiamate \"A\" e \"B\"). Corrispose, fino al 1941, alla terza divisione, venendo dopo la \"Divisional Intermedia\". Divent\u00f2 poi la quarta serie del calcio uruguaiano, a seguito dell'istituzione, nel 1942, della \"Primera B\" e della \"retrocessione\" della Divisional Intermedia al ruolo di terza divisione.\nAl termine della stagione 1971, l'AUF ne dispose la fusione con la Divisional Intermedia, formando dal 1972 il campionato di \"Tercera \"C\"\" (attuale Segunda Divisi\u00f3n Amateur de Uruguay).\nDopo la soppressione della Divisional Extra, fino al 1978 la quarta divisione fu la Primera \"D\", finch\u00e9 non fu decisa la soppressione anche di quest'ultima serie."}
{"id": "2472394", "revid": "287204", "url": "https://it.wikipedia.org/wiki?curid=2472394", "title": "Santo Antonio da Platina", "text": ""}
{"id": "2472399", "revid": "767487", "url": "https://it.wikipedia.org/wiki?curid=2472399", "title": "Rocky II", "text": "Rocky II \u00e8 un film del 1979 scritto, diretto e interpretato da Sylvester Stallone.\nLa pellicola \u00e8 la seconda in ordine di produzione della saga di \"Rocky\" ideata da Stallone.\nIl film vede Rocky che, dopo il match contro Apollo Creed nel primo film, decide di appendere i guantoni al chiodo. Tuttavia, ferito nell'orgoglio e desideroso di risollevare le sorti economiche della sua famiglia, lo \"Stallone italiano\" accetta di ritornare sul ring per la rivincita contro Creed. Stallone cominci\u00f2 a pensare al film dopo il successo del primo \"Rocky\", decidendo stavolta, dopo aver diretto \"Taverna Paradiso\" (1978), di occuparsi anche della regia.\nIl film, uscito il 15 giugno 1979 in patria e il 14 settembre successivo in Italia, \u00e8 stato un successo di pubblico e, con un incasso di 200 milioni di dollari in tutto il mondo, \u00e8 entrato nel novero dei pi\u00f9 redditizi film di pugilato al botteghino.\nTrama.\nDopo l'incontro mondiale con Apollo Creed, nel quale ha perso ai punti, Rocky Balboa decide di ritirarsi dal pugilato in seguito a un problema all'occhio destro riportato dopo l'incontro stesso. Sposatosi finalmente con Adriana e con un figlio in arrivo, lo \"Stallone italiano\" non bada a spese per la propria famiglia e con il denaro vinto dal match contro Creed acquista fra le altre cose un'auto sportiva, tre orologi lussuosi, abiti nuovi e una nuova casa a Philadelphia. Ben presto il denaro comincia a scarseggiare e sia Rocky che Adriana sono costretti a trovare lavoro. Mentre Adriana decide di tornare al negozio di animali nonostante la gravidanza, Rocky prova prima con la pubblicit\u00e0, con scarsi risultati dovuti sia ai problemi di vista che alla sua scarsa istruzione che non gli fa leggere bene i copioni, poi al mattatoio dove lavorava il cognato Paulie e infine alla palestra di Mickey, dove subisce le umiliazioni da parte degli altri pugili. La nostalgia del ring e la fatica a farsi una vita lontano da esso abbattono molto Balboa, che inizia a deprimersi.\nIntanto Apollo, tornato a Los Angeles, affronta pesanti critiche da parte dei tifosi i quali lo accusano di aver truccato il match contro Balboa e di non aver dato il massimo contro l'avversario. Apollo, conscio di aver dato tutto contro lo \"Stallone italiano\" e intimorito dall'idea di non essere pi\u00f9 il migliore, decide di organizzare la rivincita ritenendo che Rocky \u00e8 stato solo fortunato. Il campione, pur di spronare Rocky a tornare sul ring, inizia a provocarlo tramite i giornali e la televisione. Tutto ci\u00f2 ferisce ulteriormente nell'orgoglio Rocky che, supportato da Mickey nonostante questi sia preoccupato per le condizioni del suo occhio ma non da Adriana, accetta di tornare sul ring per la rivincita contro il campione.\nGli allenamenti, tuttavia, non cominciano nel migliore dei modi: Adriana \u00e8 in gran pena per la salute di Rocky e non ne accetta la decisione di tornare a combattere. Ci\u00f2 influenza molto il pugile che, sentendosi in colpa per le preoccupazioni date a sua moglie, non si allena a dovere. Mickey cerca invano di spronarlo pi\u00f9 volte, mentre Paulie decide invece di affrontare la sorella incolpandola del malessere di Rocky; i due hanno un'accesa discussione durante la quale Adriana viene improvvisamente colta da un malore e ricoverata. Arrivato in ospedale, Rocky scopre che la moglie ha partorito un maschio, ma \u00e8 entrata in coma a causa di complicazioni causate dal troppo lavoro. Il pugile, ormai disinteressato all'incontro con Creed, veglia giorno e notte al capezzale della moglie, sempre sostenuto da Paulie e Mickey. Dopo alcuni giorni Adriana si sveglia dal coma, e quando Rocky le dice che se necessario si accontenter\u00e0 di trovare altro per mantenere la famiglia, la ragazza chiede al marito di vincere l'incontro per lei.\nQuesto riaccende l'energia di Rocky: allenatosi seriamente e duramente con Mickey, che lo addestra ad usare il destro (Rocky \u00e8 mancino) per proteggersi l'occhio malandato e allo stesso tempo sorprendere l'avversario, lo \"Stallone italiano\" arriva carico alla sfida con Creed, stavolta sostenuto dall'intera citt\u00e0 di Philadelphia. Come nel primo match, Rocky riesce ad arrivare fino al 15\u00ba e ultimo round, ma questa volta Apollo, determinato a vincere in modo incontestabile, chiude a suo favore quasi tutti i round, arrivando alla fine nettamente in vantaggio ai punti. All'ultima ripresa, dopo un incredibile scambio di colpi, sia Rocky che Creed vanno al tappeto contemporaneamente ma il primo riesce a rialzarsi prima dello scadere del tempo e soprattutto prima di Creed, diventando il nuovo campione del mondo, ringraziando l'avversario per il grande incontro e dedicando la vittoria ad Adriana che, ancora convalescente, lo segue da casa.\nProduzione.\nVisto il grande successo ottenuto da \"Rocky\", i dirigenti della United Artists, insieme ai produttori Winkler e Chartoff, decisero di sfruttarne la fama e realizzarne un seguito. Sylvester Stallone venne subito contattato e incaricato di scrivere la sceneggiatura. Egli accett\u00f2 di mettersi al lavoro a patto che la United gli garantisse un cospicuo assegno: 1 milione di dollari e il 5% degli incassi. Mike Medavoy, l'allora presidente della United, respinse questa richiesta e la lavorazione di \"Rocky II\" fren\u00f2 bruscamente sul nascere.\nDopo alcuni mesi, per\u00f2, i capi della United Artist abbandonarono la casa di produzione per fondare la Orion Pictures. Il nuovo gruppo dirigente della United and\u00f2 incontro alla richiesta di Stallone e strinse con quest'ultimo un accordo per \"Rocky II\". Stallone, dunque, si mise al lavoro per scrivere la storia, mentre la produzione cominci\u00f2 a coinvolgere tutto il cast, artistico e tecnico, del primo \"Rocky\".\nRegia.\nJohn Avildsen aveva diretto il primo \"Rocky\" e, proprio per quest'ultimo film, aveva vinto l'Oscar al miglior regista. Era dunque ritenuto la persona pi\u00f9 adatta per dirigere \"Rocky II\". Tuttavia, quando i produttori lo contattarono per offrirgli l'incarico, Avildsen dovette declinare, poich\u00e9 impegnato nelle riprese \"La febbre del sabato sera\" (1977). A questo punto si fece avanti Stallone che dichiar\u00f2 di essere disponibile a rimpiazzare Avildsen. L'attore e sceneggiatore si era gi\u00e0 cimentato qualche anno prima nella regia di \"Taverna Paradiso\" (1979), riscuotendo per\u00f2 scarso successo. I produttori Winkler e Chartoff sapevano bene quanto Stallone fosse stato determinante ed essenziale nella realizzazione del primo \"Rocky\" e, sfidando lo scetticismo generale, decisero di affidargli la regia.\nSceneggiatura.\nIntervistato dal \"New York Times\", sulla scia del successo di \"Rocky\", Stallone parl\u00f2 della storia che aveva in mente per un eventuale sequel. Egli pensava di incentrare la pellicola su Rocky che, dopo aver frequentato la scuola serale, decideva di entrare in politica, diventando addirittura sindaco di Philadelphia. Durante la stessa intervista, l'attore e sceneggiatore ipotizz\u00f2 anche di un terzo film nel quale Rocky lasciava la politica per ritornare al pugilato.\nDopo che \"Rocky II\" entr\u00f2 in pre-produzione, Stallone abbandon\u00f2 questa trama a favore di una pi\u00f9 vicina al film originale. Come aveva fatto con il primo \"Rocky\", Stallone incorpor\u00f2 elementi biografici della sua vita anche in \"Rocky II\". In particolare, l'attore us\u00f2 come elemento centrale della trama il concetto di come gli eroi del passato possano essere subito dimenticati in futuro. Stallone, infatti, aveva sperimentato questa sensazione sulla sua pelle: dopo il grande successo di \"Rocky\", infatti, l'attore italo americano rimedi\u00f2 solo insuccessi, prima con \"Taverna Paradiso\" e poi con \"F.I.S.T.\" (1978). In \"Rocky II\", la caduta dell'eroe si manifesta allorquando Rocky comincia ad essere dimenticato dal pubblico dopo solo pochi mesi dal primo match contro Apollo.\nStallone scrisse diverse bozze per la sceneggiatura. In una era previsto che Rocky fosse eletto al Senato degli Stati Uniti d'America, in un'altra che la rivincita tra Creed e lo Stallone Italiano si consumasse in un ring costruito all'interno del Colosseo, a Roma. In \"Rocky II\", Stallone volle omaggiare Chuck Wepner, ovvero il pugile che aveva ispirato Stallone nella scrittura del personaggio di Rocky. Stallone assunse Wepner per fargli interpretare il personaggio di Chink Weber, ma il boxeur offr\u00ec un'interpretazione talmente deludente da convincere la produzione a licenziarlo e a tagliare il suo personaggio dal film. Stallone riutilizz\u00f2 allora il nome Chink Weber per la sceneggiatura del film \"Sorvegliato speciale\" (1989), e affid\u00f2 la parte a Sonny Landham.\nRiprese.\nLe riprese del film si svolsero interamente a Philadelphia nelle stesse location utilizzate per il primo film. Tuttavia, un po' com'era accaduto nel primo \"Rocky\", anche questa volta la troupe dovette far fronte a diversi problemi. Il pi\u00f9 grave fu sicuramente l'infortunio di Sylvester Stallone. Poco prima di girare la scena di combattimento, un peso di 100\u00a0kg cadde sul petto dell'attore, regista e sceneggiatore, causandogli lo strappo del muscolo pettorale destro. Il muscolo venne ricucito con un filo di nylon, motivo per cui nelle inquadrature successive le vene dell'attore risultarono pi\u00f9 evidenti. Dopo l'incidente, Stallone modific\u00f2 il copione e decise di far combattere Rocky solo con la mano destra (come \u00e8 risaputo, Rocky \u00e8 invece un mancino). Ci vollero ben otto mesi di lavoro al montaggio per arrivare a un editing del combattimento finale che convincesse Stallone.\nDurante le riprese della rivincita tra Rocky e Apollo, Talia Shire non era disponibile poich\u00e9 impegnata sul set di un'altra pellicola: \"Old Boyfriends - Il compagno di scuola\" (1979). Stallone, dunque, fu costretto a rimaneggiare la sceneggiatura, lasciando il personaggio di Adriana a casa a guardare il match in televisione. Le scene della Shire furono girate solo alcuni mesi dopo.\nOltre 800 bambini delle scuole locali furono utilizzati come comparse nella corsa sulle scale del Museum of Art.\nColonna sonora.\nBill Conti torn\u00f2 a comporre la colonna sonora per \"Rocky II\" dopo il primo \"Rocky\". Rispetto al primo \"Rocky\", il ritornello della canzone \"Gonna Fly Now\" venne cantata da un coro di bambini (durante la corsa verso il Museum of Art, infatti, il protagonista \u00e8 seguito proprio da una folla di bambini). La colonna sonora di \"Rocky II\" usc\u00ec il 25 agosto 1979 e rimase per cinque settimane nella \"Billboard 200\", la classifica dei 200 nuovi album discografici e EP pi\u00f9 venduti negli Stati Uniti.\nDistribuzione.\nLa pellicola \u00e8 stata distribuita nelle sale cinematografiche a partire dal giugno 1979.\nData di uscita.\nLe date di uscita cinematografiche internazionali del film furono::\nDivieto.\nIl film venne vietato ai minori di 12 anni in Brasile, Islanda, Corea del Sud e Germania Ovest, ai minori di 13 in Argentina, ai minori di 14 in Per\u00f9, ai minori di 15 in Norvegia e Svezia e ai minori di 16 in Finlandia. La pellicola venne valutata \"G\" (General Audience), ovvero film per tutti, nel Qu\u00e9bec, in Italia (\"T\"), e in Messico (\"A\"), mentre in Australia, Manitoba, Alberta, Singapore, Regno Unito, e Stati Uniti d'America, venne classificata con la sigla \"PG\" (parents cautioned suggested), ovvero che bambini potevano guardare il film solo alla presenza di un adulto.\nEdizione italiana.\nIl doppiaggio italiano del film fu eseguito dalla C.D. e diretto da Renato Izzo su dialoghi di Alberto Piferi. Il cast vocale fu completamente cambiato rispetto al film precedente.\nAccoglienza.\nIncassi.\n\"Rocky II\", durante il weekend d'apertura nei cinema statunitensi, incass\u00f2 6,390,537 $. Chiuse la sua corsa al botteghino nazionale con 85,182,160 $ e, complessivamente in tutto il mondo, 200,182,160 $, affermandosi come uno dei film di maggior successo del 1979.\nCon i suoi 200 milioni di dollari d'incasso, \"Rocky II\" si posizion\u00f2 al secondo posto tra i film pi\u00f9 remunerativi del 1979 negli Stati Uniti (battuto dai 106,260,000 $ di \"Kramer contro Kramer\") e nel mondo (battuto dai 210,308,099 $ di \"Agente 007 - Moonraker - Operazione spazio\").\nCritica.\nAlla sua uscita, \"Rocky II\" ottenne buone recensioni dalla stampa statunitense. Il sito Rotten Tomatoes ha riportato che il 71% delle 31 recensioni professionali ha dato un giudizio positivo sul film, con una media di voto di 6,73 su 10. Su \"Metacritic\" il film ha avuto un punteggio di 61 su 100 in base a 9 recensioni.\nFinale alternativo.\nEsiste un finale alternativo inedito, di cui si hanno prove da alcune foto sparse su internet, in cui Adriana alla fine del combattimento festeggia insieme a Rocky allo Spectrum, quindi si presume che ella abbia assistito al combattimento non da casa ma proprio allo stadio."}
{"id": "2472400", "revid": "287204", "url": "https://it.wikipedia.org/wiki?curid=2472400", "title": "Adrian Sarkissian", "text": ""}
{"id": "2472402", "revid": "1442080", "url": "https://it.wikipedia.org/wiki?curid=2472402", "title": "Movistar Open 2007 - Singolare", "text": "Il singolare del torneo di tennis Movistar Open 2007, facente parte dell'ATP Tour, ha avuto come vincitore Luis Horna che ha battuto in finale Nicol\u00e1s Mass\u00fa 7-5, 6-3"}
{"id": "2472405", "revid": "767487", "url": "https://it.wikipedia.org/wiki?curid=2472405", "title": "...e tutto in biglietti di piccolo taglio", "text": "...e tutto in biglietti di piccolo taglio (\"Fuzz\") \u00e8 un film del 1972 diretto da Richard A. Colla e interpretato da Burt Reynolds, Yul Brynner, Raquel Welch e Tom Skerritt.\nIn bilico tra commedia con toni grotteschi e poliziesco, il film \u00e8 tratto da un romanzo del 1968 (omonimo al film nell'originale inglese, entrambi denominati \"Fuzz\") di Ed McBain, pseudonimo di Evan Hunter: l'opera letteraria di riferimento fa parte del ciclo di storie dell'87\u00ba Distretto.\nIn italiano, il romanzo ebbe invece il titolo \"\"."}
{"id": "2472407", "revid": "62004", "url": "https://it.wikipedia.org/wiki?curid=2472407", "title": "Serzh Sargsyan", "text": ""}
{"id": "2472408", "revid": "729019", "url": "https://it.wikipedia.org/wiki?curid=2472408", "title": "Operazione Ke", "text": "L'operazione Ke fu il capitolo finale della campagna di Guadalcanal, nel quale i giapponesi evacuarono per mezzo di veloci puntate di cacciatorpediniere la maggior parte dei propri soldati rimasti su Guadalcanal. Di 20.000 soldati presenti, comandati dal generale Harukichi Hyakutake, quasi tutti vennero evacuati entro il 7 febbraio 1943 con l'ultimo soldato che saliva a bordo del cacciatorpediniere \"Isokaze\", entro una segretezza pressoch\u00e9 totale e senza essere molestati dalle forze statunitensi. In aggiunta, il 29 gennaio una formazione di bombardieri attacc\u00f2 le navi statunitensi della forza di blocco, comandata dall'ammiraglio Giffen, affondando l'incrociatore Chicago nella battaglia dell'isola di Rennel.\nParte l'evacuazione.\nIl 14 gennaio una spedizione giapponese invi\u00f2 un battaglione come retroguardia, per proteggere l'evacuazione, denominata in codice \"Operazione Ke\". Un ufficiale da Rabaul accompagn\u00f2 le truppe per notificare a Hyakutake l'ordine di ritirarsi. Contemporaneamente, le navi da guerra giapponesi assieme a vari aerei iniziarono a portarsi in posizione attorno alle aree di Rabaul e Bougainville per eseguire l'operazione di ritiro. L'intelligence alleata rilev\u00f2 i movimenti della flotta, ma li interpret\u00f2 erroneamente come i preparativi per un nuovo tentativo di riconquistare l'isola.\nLa risposta statunitense.\nIl generale Alexander Patch, avvertito di quella che pensava essere un'imminente offensiva nemica, invi\u00f2 una parte relativamente piccola delle sue truppe per continuare l'offensiva alle forze di Hyakutake. Il 29 gennaio Halsey, agendo in base alle stesse informazioni di intelligence, invi\u00f2 un convoglio di rifornimento a Guadalcanal con la copertura di un gruppo di incrociatori. Durante la sera questa flotta di navi alleate venne avvistata da bombardieri giapponesi, che la attaccarono danneggiando gravemente l'incrociatore USS \"Chicago\". Il giorno successivo altri aerei attaccarono il \"Chicago\" affondandolo. Halsey ordin\u00f2 al resto della task force di tornare alla base e il resto delle forze navali di spostarsi nel Mar dei Coralli, a sud di Guadalcanal per essere pronti a ricevere l'offensiva nemica.\nNel frattempo, la 17\u00aa Armata nipponica si ritir\u00f2 verso la costa occidentale dell'isola, mentre le unit\u00e0 in retroguardia controllavano l'offensiva statunitense. Durante la notte del 1\u00ba febbraio, 20 cacciatorpediniere dell'8\u00aa Flotta di Gun'ichi Mikawa al comando di Shintar\u014d Hashimoto raccolsero con successo 4\u00a0935 soldati, principalmente appartenenti alla 38\u00aa divisione. Entrambe le nazioni persero un cacciatorpediniere a causa di attacchi aerei e navali durante l'evacuazione. Le unit\u00e0 statunitensi non attaccarono mai a fondo l'avversario, perch\u00e9 avvisate dei movimenti navali nipponici li interpretarono come volti a rinforzare le truppe per rinnovare l'attacco.\nNelle notti del 4 e del 7 febbraio, Hashimoto e le sue cacciatorpediniere completarono l'evacuazione del resto delle forze giapponesi da Guadalcanal. A parte alcuni attacchi aerei, le forze alleate, ancora in attesa di un'offensiva nemica, non tentarono di bloccare le operazioni di salvataggio di Hashimoto. In totale, il Giappone riusc\u00ec a prelevare da Guadalcanal 10\u00a0652 soldati. Il 9 febbraio Patch cap\u00ec che i giapponesi avevano lasciato l'isola e la dichiar\u00f2 Guadalcanal sicura per le forze alleate, ponendo fine alla campagna."}
{"id": "2472411", "revid": "287204", "url": "https://it.wikipedia.org/wiki?curid=2472411", "title": "Massimo Baldini", "text": ""}
{"id": "2472412", "revid": "599013", "url": "https://it.wikipedia.org/wiki?curid=2472412", "title": "Jean-Christophe Marquet", "text": "Carriera.\nInizi\u00f2 la carriera agonistica nell'Olympique Marsiglia, vincendo grazie ad un'unica presenza il campionato francese 1992-1993.\nLa stagione seguente la disputa in prestito al Cannes, con cui ottiene il sesto posto finale.\nRitornato all'Olympique Marsiglia, retrocesso in cadetteria per illeciti, ottenendo la promozione al suo secondo anno \"cadetto\". Con i marsigliesi rimarr\u00e0 sino al dicembre 1997, quando passer\u00e0 al Guingamp, sodalizio con cui retroceder\u00e0 in cadetteria al termine della Division 1 1997-1998.\nNel 1998 si trasfer\u00ec in Italia, al , militante in cadetteria. Con i \"rossoblu\" giocher\u00e0 quattro incontri, ottenendo il dodicesimo posto della Serie B 1998-1999.\nRitornato in Francia, va a giocare nel Nizza in Division 2.\nRitorna a militare nell'Olympique Marsiglia, in massima serie, la stagione seguente. Con i marsigliesi ottiene il quindicesimo posto finale.\nGli ultimi anni di carriera li trascorre in sodalizi minori marsigliesi."}
{"id": "2472416", "revid": "287204", "url": "https://it.wikipedia.org/wiki?curid=2472416", "title": "Bislett Stadion", "text": "Il Bislett Stadion \u00e8 uno stadio polivalente di Oslo. \u00c8 l'impianto sportivo norvegese pi\u00f9 conosciuto al mondo, definito da \"Sports Illustrated\" nel 1999 uno dei 20 impianti migliori del XX secolo.\nHa ospitato varie manifestazioni di rilievo continentale e mondiale di pattinaggio di velocit\u00e0 (15 record mondiali sono stati stabiliti qui) e di atletica leggera (50 record mondiali), tra cui i Bislett Games, meeting annuale di atletica, parte del circuito della Diamond League.\nIn ambito calcistico, \u00e8 stato per 55 anni lo stadio del V\u00e5lerenga Fotball; attualmente viene utilizzato dal Fotballklubben Lyn Oslo e dallo Skeid Fotball. Nel 1952, ha anche ospitato i VI Giochi olimpici invernali.\nHa ospitato diverse edizioni della NM-Finale, la finale del campionato norvegese di football americano."}
{"id": "2472420", "revid": "403679", "url": "https://it.wikipedia.org/wiki?curid=2472420", "title": "Curling Club Auros", "text": ""}
{"id": "2472422", "revid": "403679", "url": "https://it.wikipedia.org/wiki?curid=2472422", "title": "Curling Club Auronzo", "text": ""}
{"id": "2472427", "revid": "767487", "url": "https://it.wikipedia.org/wiki?curid=2472427", "title": "George Owu", "text": "Carriera.\nNazionale.\n\u00c8 stato convocato ai Mondiali 2006 con la nazionale Nazionale ghanese."}
{"id": "2472429", "revid": "1428919", "url": "https://it.wikipedia.org/wiki?curid=2472429", "title": "Jutiapa (Honduras)", "text": "Jutiapa \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 2 luglio 1906."}
{"id": "2472432", "revid": "287204", "url": "https://it.wikipedia.org/wiki?curid=2472432", "title": "William Bradley", "text": "Tra i primi in America ad adottare lo stile Liberty e ad introdurre tematiche tipiche dell'Arts and Crafts Movement.\nBiografia.\nDisegnatore autodidatta. Inizia a lavorare giovanissimo come stampatore e si cimenta presto come illustratore, tipografo, litografo e, pi\u00f9 in generale, grafico. \nIl suo primo incarico importante lo riceve nel 1894 dalla rivista \"The Inland Printer\", per la quale realizza le copertine di una ventina di numeri. Sempre nel 1894 realizza manifesti e copertine per la rivista \"The Chap-Book\", ma soprattutto quello che viene considerato uno dei suoi lavori pi\u00f9 emblematici: \"The Serpentine Dancer\". \"The Serpentine Dancer\" \u00e8 un disegno che rappresenta la vedette Lo\u00efe Fuller, o pi\u00f9 precisamente raffigura una voluta in bianco e nero, priva di mezzi toni, dietro alla quale si nasconde la celebre danzatrice statunitense (di lei si scorgono soltanto i piedi in un angolo), ovvero raffigura la contrapposizione negativo-positivo teorizzata dalla psicologia della Gestalt. Ma raffigurerebbe anche l'astrazione pura se non fosse per i piedi della ballerina.\nTale opera \u00e8 considerata un'interpretazione figurativa della linea-forza (il cosiddetto \"colpo di frusta\") ipotizzata da Henry van de Velde e nella quale s'identificherebbe la sinuosit\u00e0 lineare dell'Art Nouveau.\nIntorno al 1896, e per circa un biennio, Bradley riesce a pubblicare una propria rivista di letteratura ed arte (\"Bradley: His Book\"). Per essa si propone al contempo come editore (fondando la Wayside Press), grafico, illustratore, e talvolta persino come scrittore. Particolare cura egli ripone nello studio della composizione tipografica e nel disegno dei caratteri.\nE proprio tale abilit\u00e0 nell'arte della stampa gli frutter\u00e0 l'attenzione da parte dell'American Type Founders, che lo prender\u00e0 come consulente e che acquister\u00e0 i diritti di un suo carattere per poterlo impiegare nel logotipo della fonderia stessa (successivamente il font verr\u00e0 denominato \"Bradley\").\nA cavallo tra fine Ottocento e primi Novecento l'attivit\u00e0 dell'artista di Boston si fa sempre pi\u00f9 intensa e la sua fama travalica i confini nazionali per arrivare fino in Europa, in particolare in Francia, dove il mercante d'arte Samuel Bing esporr\u00e0 spesso i manifesti di Bradley nella propria galleria di Parigi.\nNel 1898 Bradley si trasferisce a New York. Qui inizia una nuova fase della propria carriera. Realizza cartelloni pubblicitari, illustrazioni, decorazioni. \nSe il suo stile nel primo periodo era stato caratterizzato dalle influenze della grafica inglese, in particolare Aubrey Beardsley (al quale di frequente \u00e8 stato paragonato), oppure per alcuni aspetti dai lavori di Charles Ricketts,\nin questo secondo periodo acquista uno stile pi\u00f9 di maniera, dal tratto assai marcato, e di gusto fiabesco. Tecnica elettiva per la riproduzione delle sue opere diviene la xilografia, con l'impiego di tinte e campiture uniformi.\nA questa seconda fase s'ispireranno molti anni pi\u00f9 tardi vari artisti, in particolare John Alcorn che citer\u00e0 Bradley in pi\u00f9 di uno dei propri lavori.\nNel 1907 entra a far parte dello staff della rivista \"Collier's Weekly\". Negli anni successivi disegna, inoltre, copertine per \"Harper's Bazaar\", \"The Chicago Sunday Tribune\" e altre pubblicazioni, portando avanti una brillante carriera.\nTuttavia \u00e8 opportuno precisare che, per quanto Bradley sia stato un artista particolarmente longevo e prolifico, le sue opere pi\u00f9 celebri rimangono quelle realizzate tra la fine dell'Ottocento e i primi del Novecento.\nNel 1954 pubblica un libro di memorie (\"Will Bradley: His Chap Book\"). E sempre nello stesso anno viene insignito dell'AIGA award."}
{"id": "2472435", "revid": "1543377", "url": "https://it.wikipedia.org/wiki?curid=2472435", "title": "Aleksandra Gennadievna Petrova", "text": "Biografia e attivit\u00e0 letteraria.\nAlexandra Gennadievna Petrova \u00e8 nata a Leningrado, attuale San Pietroburgo. Laureata in Lettere all'Universit\u00e0 di Tartu, in Estonia, ha vissuto per alcuni anni a Gerusalemme. Dal 1999 vive a Roma (Italia).\nLa sua poesia \u00e8 stata pubblicata su riviste russe come \"Mitin \u017eurnal\", \"Continent\" (Parigi), \"Zercalo\" (Tel-Aviv), \"Znamja\" (Mosca) e straniere: \"Literary Revue\" (New York), \"Sveste\" (Belgrado), \"Povelia\" (Belgrado), \"Circumference\" (N.Y), \"Zoland Poetry\" (Hanover, New Hampshire). Collabora con alcune riviste italiane: \"Poesia\" che nel n.167 del dicembre 2002 le dedica anche la copertina (Crocetti Editore), \"Sud\" (Lavieri Editrice) e blog collettivi come \"Nazione Indiana\".\nNel 1994 pubblica la raccolta poetica \"Linia otryva\" (\"Punto di distacco\") e nel 1999 con le edizioni NLO il libro di prose e poesie \"Vid na \u017eitel'stvo\" (\"Permesso di vivere\" o \"Permesso di soggiorno\", o anche \"Vedute sull'esistenza\"), come finalista del \"Premio Andrej Belyj\".\nNel 2003 pubblica l'operetta filosofica in dieci scene \"I pastori di Dolly\" per la Onyx Edizioni di Roma.\nNel 2003 sue poesie vengono tradotte nell'antologia \"La nuova poesia russa\" (Crocetti editore) introdotte da un saggio di Viktor Krivulin.\nOltre che in italiano i suoi testi sono stati tradotti in inglese, ebraico, portoghese, slovacco, serbo, cinese.\n\"Altri fuochi\", la sua raccolta di poesie, \u00e8 stata pubblicata da Crocetti editore nel 2005 nella collana Ne\u00f2teori.\nNel 2008 \u00e8 uscita la nuova raccolta poetica in Russia dal titolo \"Tol'ko derev'ja\" (\"Solo alberi\") per le edizioni NLO (finalista del \"Premio Andrej Belyj\").\nNel 2016 \u00e8 uscito il romanzo \"Appendix\" (\"Appendice\"), vincitore del \"Premio Andrej Belyj\", finalista del Premio NOS. \nDella sua opera si sono occupati Stephanie Sandler, Aleksander Goldstein e tanti altri."}
{"id": "2472439", "revid": "458786", "url": "https://it.wikipedia.org/wiki?curid=2472439", "title": "Divisional Intermedia de F\u00fatbol de Uruguay", "text": "La Divisional Intermedia de F\u00fatbol de Uruguay \u00e8 stata una serie del campionato uruguaiano di calcio.\nNata nel 1915, fu inizialmente la seconda divisione del campionato. Fino al 1931 erano previste promozioni in (e retrocessioni dalla) prima divisione, poi nel 1932, con l'avvento del professionismo, i passaggi diretti tra le due serie furono bloccati, data l'impossibilit\u00e0 per molti club di diventare professionistici. Fu cos\u00ec che la \"Divisional Intermedia\" divenne la principale serie dei club amatoriali e cos\u00ec rimase fino al 1937, quando il sistema delle promozioni/retrocessioni fu ripristinato: precisamente esso consisteva in uno spareggio tra l'ultima classificata della massima serie e la prima della \"Divisional Intermedia\", la cui vincente si sarebbe aggiudicata un posto in prima divisione.\nNel 1942, con la creazione della Segunda Divisi\u00f3n professionistica, la Divisional Intermedia divenne la terza serie, mantenendo il suo carattere amatoriale.\nAl termine della stagione 1971, l'AUF ne dispose la fusione con la Divisional Extra, formando dal 1972 il campionato di \"Tercera \"C\"\" (attuale Segunda Divisi\u00f3n Amateur de Uruguay)."}
{"id": "2472440", "revid": "105826", "url": "https://it.wikipedia.org/wiki?curid=2472440", "title": "Rocca di Podestagno", "text": ""}
{"id": "2472442", "revid": "62004", "url": "https://it.wikipedia.org/wiki?curid=2472442", "title": "Robert Kocharian", "text": ""}
{"id": "2472444", "revid": "599013", "url": "https://it.wikipedia.org/wiki?curid=2472444", "title": "Daniel Quaye", "text": "Carriera.\nCon la nazionale Nazionale ghanese ha preso parte ai Mondiali 2006."}
{"id": "2472446", "revid": "6923", "url": "https://it.wikipedia.org/wiki?curid=2472446", "title": "Grand Turk", "text": "Grand Turk \u00e8 una delle isole che formano il territorio britannico d'oltremare delle Isole Turks e Caicos. Nel suo territorio sorge Cockburn Town, la capitale.\nEssa \u00e8 raggiungibile grazie all'aeroporto JAGS McCartney International Airport situato circa 1,5 km a sud di Cockburn Town; \u00e8 servito dalla compagnia di bandiera, la Air Turks and Caicos, e dalla SkyKing.\nL'isola divenne famosa nel 1962 quando la capsula Friendship 7 del Programma Mercury, con a bordo l'astronauta John Glenn, ammar\u00f2 nelle vicinanze della costa sud-orientale. Una replica del Friendship 7 \u00e8 ancora oggi esposta all'ingresso dell'aeroporto.\nA partire dagli anni '60 l'isola divenne una met\u00e0 turistica: inizialmente si tratt\u00f2 di un turismo d'\u00e9lite poich\u00e9 furono principalmente poche persone con grandi risorse economiche a frequentarla. Questi primi facoltosi turisti permisero lo sviluppo di strutture importanti come una pista per velivoli privati e un ormeggio per gli yacht di lusso. Nel 1984 vennero aperte dalla Club Med diverse strutture e l'industria del turismo decoll\u00f2 definitivamente."}
{"id": "2472450", "revid": "767487", "url": "https://it.wikipedia.org/wiki?curid=2472450", "title": "Vai (EP)", "text": "Vai \u00e8 l'EP di debutto del cantautore italiano Luca Napolitano, pubblicato il 10 aprile 2009 dalla Warner Music.\nIl disco.\nQuesto lavoro discografico \u00e8 stato prodotto da Mario Lavezzi. Tra gli autori figurano lo stesso Luca Napolitano (\"Vai\" e \"Mi manchi\") e Gigi D'Alessio (\"Da quando ti conosco\"). Il disco comprende le partecipazioni di Frankie hi-nrg mc per il brano \"Mi manchi\" e del bassista Alfredo Paixao nei brani \"Forse forse\", \"Bella come sei\" e \"Tienimi presente\". Gli arrangiamenti sono curati da Nicol\u00f2 Fragile e Pino Perris.\nDall'ep, certificato disco d'oro per avere venduto oltre 30.000 copie, tre sono i singoli estratti: \"Forse forse\" uscito in radio il 27 marzo 2009, \"Vai\", il 10 aprile 2009 e \"Da quando ti conosco\", il 10 luglio 2009.\nIl disco \u00e8 risultato il 61\u00ba album pi\u00f9 venduto in Italia nel 2009.\nLe tracce \"Vai\" e \"I Confess\" erano state gi\u00e0 inserite nell'album \"Scialla\", compilation dell'ottava edizione di Amici.\nLe altre sono gli inediti dell'album."}
{"id": "2472453", "revid": "120947701", "url": "https://it.wikipedia.org/wiki?curid=2472453", "title": "Abbigliamento del XIV secolo", "text": "Labbigliamento del quattordicesimo secolo in Europa fu contraddistinto dai primi tentativi di sperimentare differenti forme di abbigliamento. Gli storici James Laver e Fernand Braudel affermano che da met\u00e0 del quattordicesimo secolo emerse la necessit\u00e0 di creare una moda riconoscibile. Gli abiti drappeggiati e le cuciture dritte dei secoli precedenti furono sostituiti da cuciture pi\u00f9 curve ed irregolari, mentre la nascita della sartoria permise agli abiti di essere pi\u00f9 aderenti alle forme del corpo umano. Si svilupp\u00f2 anche l'utilizzo di lacci e bottoni.\nTendenze generali.\nNel corso del secolo la lunghezza dell'orlo degli abiti femminili si and\u00f2 progressivamente riducendo, e verso la fine del secolo si diffuse la tendenza per gli uomini di rinunciare ai lunghi soprabiti, utilizzati negli anni precedenti. Al contrario la parte superiore dell'abbigliamento maschile consisteva in capi che cadevano appena sotto la vita, creando la silhouette che ancora oggi fa parte del costume maschile.\nDa questo secolo in avanti la moda europea mut\u00f2 ad un ritmo del tutto nuovo e sconosciuto alle altre civilt\u00e0, sia antica che contemporanea. Nelle altre culture, soltanto radicali cambiamenti politici, avevano prodotto cambiamenti cos\u00ec radicali nel costume e nell'abbigliamento ed infatti nelle culture orientali, come quelle cinesi o giapponesi, la moda mut\u00f2 molto poco nel corso della storia.\nMentre nella corte francese, durante il regno di Carlo VI di Francia, si andava diffondendo il gusto per il lusso e si sviluppavano rivoluzionarie innovazioni nel settore dei materiali tessili e dell'abbigliamento.Iniziarono ad essere usate le Poulaine, scarpe con la punta molto allungata ed appuntita restata in voga fino agli anni '70 del XV secolo.\nLe poulaine nate in Francia ebbero grande successo nell'abbigliamento quotidiano tardomedievale. La lunghezza della pouilaine determinava anche l'appartenenza a ranghi sociali diverse. Col tempo divennero (di seta nera e ornate d'oro) talmente preziose da essere oggetto di furto. L'uso delle pouilaine nell'Italia centrale fu sempre limitato ed ostacolato dalla Chiesa. In altre parti d'Italia invece, come il Ducato di Milano ed il Regno di Napoli l'indumento riscontr\u00f2 un grande successo.\nAbbigliamento maschile.\nLo strato pi\u00f9 interno dell'abbigliamento, assimilabile alla biancheria intima era rappresentato dal \"braie\" o calzoncini, un ampio indumento, normalmente in lino, mantenuto da una cintura. In seguito si diffusero le camicie, anch'esse realizzate normalmente in lino, e che ugualmente avevano la mera utilit\u00e0 di biancheria intima.\nAll'inizio del XIV secolo, soprattutto in Germania, le lunghe tuniche erano ancora di moda, tuttavia i colori erano sgargianti e le tuniche erano arricchite da lunghi cappucci e da mantelli sempre pi\u00f9 ornati d'ermellino bianco. Si diffusero anche copricapi ornati d'Ermellino per proteggersi dal freddo. I capelli erano ad inizio secolo portati alle spalle come nel Codex Manesse, la barba era caduta in disuso, solo a fine secolo si ricominci\u00f2 a sfoggiare sotto tagli diversi. \nLe calze o \"chausses\" invece erano realizzate in lana ed in colori piuttosto brillanti, spesso dotate di suole in pelle, in modo da poter essere indossate anche senza scarpe. Gli indumenti corti della seconda met\u00e0 del secolo, rendevano questi indumenti come pezzo unico, similarmente agli attuali collant, mentre si and\u00f2 diffondendo le tendenza a sviluppare questo capo come due pezzi distinti, uno per ogni gamba. Le calze venivano normalmente fissate ai calzoncini o al doublet.\nIl doublet era una sorta di giacca abbottonata sul davanti, lunga sino ai fianchi. Un indumento simile chiamato \"cottardita\", \"cotehardie\", \"pourpoint\", \"jaqueta\" o \"jub\u00f3n\", che era simile alle vecchie tuniche, ma dotate di colletto. Questi indumenti venivano indossati al di sopra della camicia e delle calze.\nTuniche, kirtle o toghe continuavano ad essere indossati come indumenti esterni, al di sopra di ogni altro capo, ed erano solitamente realizzati in lana. Al di sopra, gli uomini potevano indossare anche un mantello o un cappuccio. Servi e lavoratori indossavano il kirtle di diverse lunghezze, che potevano variare dalle ginocchia sino ai polpacci. Tuttavia, la tendenza durante il secolo fu di accorciare l'orlo per tutte le classi sociali. Comunque, nella seconda met\u00e0 del secolo, gli uomini di corte iniziarono a mostrarsi con indosso null'altro che coterhardie cuciti su misura. Si trattava di una moda di derivazione militare, dove le tuniche ampie e drappeggiate risultavano piuttosto scomode, e si preferiva utilizzare abiti che aderissero al corpo.\nIntorno al 1380, comparve un nuovo capo, la pellanda, che rimase di moda per tutto il secolo successivo, La pellanda era ornata ai bordi ed al collo di una sottile pelliccia di visone. Si trattava essenzialmente di una tunica che scendeva piuttosto \"piena\" dalle spalle, con le maniche rigonfie e con il colletto alto. All'epoca maniche cos\u00ec particolari furono esposte al giudizio critico dei moralisti.Dalla met\u00e0 del XIV secolo gli abiti si accorciarono progressivamente lasciando scoperte le gambe ornate di calze solate o con pouilaine. Durante la Guerra dei Cento Anni si diffuse tra i militari la moda di portare giubbe molto corte e aderenti ornate di cappucci e in genere di bottoni. A fine secolo i capelli si portano rigorosamente corti o al massimo alla nuca, il viso dei giovani \u00e8 sbarbato, quello degli uomini maturi \u00e8 ornato di pizzetti come Geoffrey Chaucer, barbe a punta Edoardo il Principe Nero. Ai soli anziani o re di una certa et\u00e0 \u00e8 concesso di portare capelli lunghi e barbe lunghe. Si diffonde nel XIV secolo la moda regale della pelliccia.\nIntorno a fine secolo fa la sua ingressa anche il capperone, una sorta di turbante, che inventato in Borgogna raggiunge l'intera Europa sedimentandosi soprattutto in Italia e Inghilterra che per pi\u00f9 tempo lo hanno avuto come copricapo principale.\nAbbigliamento femminile.\nCome per gli uomini, anche per le donne, la chemise rappresentava lo strato pi\u00f9 interno dell'abbigliamento, e pertanto assimilabile ad un sorta di biancheria intima, bench\u00e9 ci siano alcune testimonianze dell'epoca in cui si parla di una \"fascia per il seno\", che potrebbe essere un precursore del moderno reggiseno. Anche le donne indossavano calze, bench\u00e9 i modelli femminili generalmente non fossero pi\u00f9 alti delle ginocchia. Entrambi i sessi normalmente dormivano completamente nudi, dato che specifici indumenti per la notte sarebbero stati introdotti soltanto nel sedicesimo secolo. Ci\u00f2 nonostante, era consuetudine per alcune donne, in osservanza del pudore imposto dalla religione, dormire con indosso la chemise. Anche per gli uomini delle classi sociali pi\u00f9 povere, era conveniente dormire indossando alcuni capi di abbigliamento \"quotidiani\", per proteggersi dal freddo.\nSulla chemise, le donne indossavano una tunica, che poteva essere tanto larga quanto aderente al corpo, chiamata \"cotte\" o \"kirtle\", di solito lunga sino ai piedi, dotata di uno strascico, nei capi pi\u00f9 formali. I Kirtle avevano maniche molto lunghe, che spesso raggiungevano le nocche delle mani, e gonne ampie.\nI diversi tipi di \"sovra-tunica\", che potevano essere indossati sopra il kirtle, sono stati chiamati in modo differente dagli storici del costume. Quando era particolarmente stretto, questo indumento veniva spesso chiamato cotehardie (bench\u00e9 l'uso di questo termine \u00e8 stato pesantemente criticato) e poteva avere incorporate le maniche, che nel tempo divennero sempre pi\u00f9 lunghe e strette. Quando invece questi \"sovra-tunica\" erano privi di maniche si parlava di tabard, derivati dai \"cyclas\" del tredicesimo secolo.\nAll'aperto le donne utilizzavano anche mantelli, spesso orlati in pelliccia, ed anche l'houppelande fu adottato dalle donne, verso la fine del secolo. A differenza dalle versioni maschili, per\u00f2 l'houppelande era lungo sino al suolo, con la vita pi\u00f9 alta e con maniche ampie e pendenti.\nLe donne sposate nell'Europa del nord e dell'est, indossavano diversi tipi di copricapo. Il \"barbet\", derivato dal soggolo (in francese \"barbe\"), era una fascia di fibra che passava sotto la gola e veniva fissato sulla testa. Il barbet veniva indossato con un nastro in lino, o insieme ad una cuffia, con o senza il \"couvrechef\" (un fazzoletto per coprire il capo) o il velo. Esso pass\u00f2 di moda a met\u00e0 secolo. Per le giovani donne non sposate era sufficiente intrecciare i capelli, senza alcun copricapo.\nIl barbet e nastro, o barbet e velo, potevano essere indossati anche sopra la \"crespine\", una sottile rete per contenere i capelli o lo snood. Nel tempo, la crespine si evolse in una raffinata maglia di lavorazione gioielliera, che confinava i capelli sui lati della testa, e pi\u00f9 tardi negli anni, sul retro. Questa crespine in metallo veniva anche chiamata \"caul\", e rimase un oggetto di moda per diverso tempo dopo che anche il barbet era ormai sparito.\nIn controtendenza con gli altri paesi, negli stati italiani era accettabile che una donna mostrasse i capelli. Molte donne acconciavano i propri capelli con fiocchi e cordoncini, e attorcigliavano le trecce intorno alla testa, il pi\u00f9 delle volte senza copricapi o veli. Le donne pi\u00f9 anziane e le vedove indossavano il soggolo o il velo, o semplicemente un fazzoletto durante il lavoro.\nA fine secolo iniziano a diffondersi alti copricapi si lino bianco.\nMateriali.\nAncora in questo secolo, la lana continua ad essere il materiale pi\u00f9 importante nell'abbigliamento, per via delle sue numerose qualit\u00e0, come la possibilit\u00e0 di essere tinta e l'essere un buon isolante termico. Il secolo vide l'inizio della piccola era glaciale, ed i vetri alle finestre erano piuttosto rari, anche nelle case dei ricchi (molte case avevano semplici chiusure in legno per l'inverno). Il commercio dei prodotti tessili continu\u00f2 a crescere per tutto il corso del secolo, al punto di diventare un importante settore dell'economia di molte aree geografiche dall'Inghilterra all'Italia. Gli abiti erano molto costosi, ed i lavoratori, anche gli ufficiali di alto grado, venivano normalmente forniti di una uniforme per ogni anno, come parte del proprio stipendio.\nLa stampa su tessuto fu conosciuta nel corso del secolo, ed era abbastanza comune, probabilmente entro la fine. Il ricamo della lana e della seta in filo d'oro, per i pi\u00f9 abbienti, venivano usati come decorazione. Edoardo III d'Inghilterra fece costruire un laboratorio di ricamo nella torre di Londra, dove presumibilmente furono realizzati gli abiti in velluto rosso, che lui e sua moglie, la regina indossarono nel 1351. Gli abiti erano ricamati con nuvole d'argento ed aquile di perle o di oro alternativamente sotto ogni nuvola. Ogni aquila portaca nel becco il motto dell'Ordine della Giarrettiera.\nMentre la lana venisse impiegata nella realizzazione degli \"strati\" di abbigliamento pi\u00f9 esterni, il lino era utilizzato per i capi che invece erano a diretto contatto con la pelle, per la maggiore delicatezza del tessuto. A differenza della lana, il lino poteva anche essere lavato ed asciugato al sole. Il cotone, importato grezzo dall'Egitto e da altri luoghi, veniva impiegato per le imbottiture e le trapunte e per specifici capi di abbigliamento.\nLa seta era il tessuto pi\u00f9 raffinato conosciuto all'epoca. Nell'Europa del nord, la seta era un costosissimo prodotto d'importazione. I pi\u00f9 ricchi potevano anche permettersi i tessuti broccato provenienti dall'Italia. Tessuti italiani di moda in quel periodo, avevano come soggetto la ripetizione di motivi di cerchi ed animali, ispirati alle sete dell'impero Ottomano, o a quelli della Dinastia Yuan.\nNella corte inglese la moda maschile prevedeva l'abbinamento di capi d'abbigliamento di tessuti e colori differenti, al punto che spesso persino le calze avevano colori differenti fra loro. Fantasie \"a scacchi\" o di altri tipi erano diffuse in modo minore, anche se alcuni reperti sono stati scoperti a Londra..\nLe pellicce erano principalmente utilizzate come rifiniture interne degli abiti, per fornire maggiore calore. I principali animali utilizzati erano i conigli, o i pi\u00f9 costosi gatti o gli scoiattoli, particolarmente popolari."}
{"id": "2472455", "revid": "599013", "url": "https://it.wikipedia.org/wiki?curid=2472455", "title": "Bergisel (trampolino)", "text": "Il Bergisel (nome ufficiale in tedesco: Bergiselschanze, \"trampolino del Bergisel\") \u00e8 un trampolino situato sul Monte Isel, a sud di Innsbruck.\nStoria.\nInaugurato nel 1930, l'impianto ha ospitato le gare di salto con gli sci dal trampolino lungo dei IX e dei XII Giochi olimpici invernali (le prove dal trampolino corto e di combinata nordica si tennero sul Toni Seelos) e dei Campionati mondiali di sci nordico del 1933, oltre a numerose tappe della Coppa del Mondo di combinata nordica e della Coppa del Mondo di salto con gli sci.\nOgni anno il 4 gennaio si tiene una delle quattro tappe del Torneo dei quattro trampolini.\nCaratteristiche.\nNella configurazione attuale il trampolino ha un punto K 120 (trampolino lungo HS 130); il primato ufficiale del trampolino innevato \u00e8 di 137\u00a0m, stabilito dall'austriaco Stefan Kraft il 4 gennaio 2015. \u00c8 stato progettato dall'architetto Zaha Hadid."}
{"id": "2472459", "revid": "716642", "url": "https://it.wikipedia.org/wiki?curid=2472459", "title": "Issah Ahmed", "text": "Carriera.\nClub.\nHa totalizzato complessivamente 93 presenze e 5 reti nella prima divisione danese (oltre a 4 presenze in seconda divisione) con il , trascorrendo invece tutto il resto della carriera in vari club della prima divisione ghanese.\nNazionale.\nCon la nazionale Nazionale ghanese ha preso parte ai Mondiali 2006."}
{"id": "2472464", "revid": "458786", "url": "https://it.wikipedia.org/wiki?curid=2472464", "title": "Primera &quot;D&quot;", "text": "La Primera \"D\" \u00e8 stata per sette anni, dal 1972 al 1978, la quarta divisione del campionato uruguaiano di calcio.\nFu istituita a seguito della fusione, disposta dall'AUF al termine della stagione 1971, della Divisional Extra (fino ad allora la quarta divisione del campionato) con la Divisional Intermedia (fino ad allora la terza), creando la Tercera \"C\" (attuale Segunda Divisi\u00f3n Amateur de Uruguay), la nuova terza divisione.\nLe vincitrici della Primera \"D\" salivano in 'Tercera \"C\". Nel 1978 fu disposta la soppressione della quarta divisione."}
{"id": "2472467", "revid": "339392", "url": "https://it.wikipedia.org/wiki?curid=2472467", "title": "Hot bird awards", "text": ""}
{"id": "2472469", "revid": "339392", "url": "https://it.wikipedia.org/wiki?curid=2472469", "title": "Hot bird tv award", "text": ""}
{"id": "2472471", "revid": "339392", "url": "https://it.wikipedia.org/wiki?curid=2472471", "title": "Hot Bird tv awards", "text": ""}
{"id": "2472472", "revid": "767487", "url": "https://it.wikipedia.org/wiki?curid=2472472", "title": "Movistar Open 2007 - Doppio", "text": "Il doppio del torneo di tennis Movistar Open 2007, facente parte dell'ATP Tour, ha avuto come vincitori Paul Capdeville e \u00d3scar Hern\u00e1ndez che hanno battuto in finale Albert Monta\u00f1\u00e9s e Rub\u00e9n Ram\u00edrez Hidalgo 4-6,6-4,[10-6]"}
{"id": "2472473", "revid": "281901", "url": "https://it.wikipedia.org/wiki?curid=2472473", "title": "Meiacanthus", "text": "Meiacanthus \u00e8 un genere di pesci ossei bentonici appartenenti alla famiglia Blenniidae.\nDescrizione.\nLe specie della famiglia hanno piccole dimensioni e un corpo allungato, piuttosto compresso ai fianchi, con testa arrotondata e bocca rivolta verso il basso. Nella maggior parte delle specie la pinna caudale \u00e8 sostenuta da spessi raggi morbidi e flessibili (in alcuni casi i due raggi pi\u00f9 esterni sono pi\u00f9 lunghi di quelli interni. La pinna dorsale \u00e8 bassa ma molto lunga, sostenuta da piccoli raggi erettili. La pinna anale \u00e8 anch'essa allungata, le ventrali sono sottili. La livrea varia a seconda della specie. \nBiologia.\nIn alcune specie tra cui \"M. nigrolineatus\" le zanne sulla mandibola sono connesse a ghiandole velenifere. Il loro morso \u00e8 comunque quasi innocuo per l'uomo.\nSpecie.\nIl genere comprende 29 specie:"}
{"id": "2472476", "revid": "339392", "url": "https://it.wikipedia.org/wiki?curid=2472476", "title": "Santa Felicita e sette fratelli (martiri)", "text": ""}
{"id": "2472481", "revid": "237256", "url": "https://it.wikipedia.org/wiki?curid=2472481", "title": "Ferdinand von Wrangel", "text": ""}
{"id": "2472483", "revid": "305330", "url": "https://it.wikipedia.org/wiki?curid=2472483", "title": "La maledizione della prima luna (colonna sonora)", "text": "La maledizione della prima luna \u00e8 la colonna sonora dell'omonimo film diretto da Gore Verbinski firmata da Klaus Badelt."}
{"id": "2472494", "revid": "6923", "url": "https://it.wikipedia.org/wiki?curid=2472494", "title": "Akamaru (isola)", "text": "Akamaru \u00e8 la terza isola in ordine di grandezza dell'arcipelago delle Isole Gambier (Polinesia francese).\nL'isola \u00e8 piccola e rocciosa; infatti, ha una superficie di 2,1\u00a0km\u00b2. Si trova ad una distanza di 7\u00a0km a sud-est di Mangareva. L'isola \u00e8 affiancata da Mekiro, che in realt\u00e0 \u00e8 uno scoglio gigante in mezzo al mare ricco di vegetazione.\nL'isola di Akamaru fu scoperta nel 1797 dal navigatore James Wilson. Nel 1834, fu celebrata la prima messa da un prete francese. Si pu\u00f2 ancora vedere la chiesa di Notre-Dame de la Paix, costruita tra il 1835 ed il 1862.\nLa piccola laguna che si trova qui \u00e8 stata paragonata (non erroneamente) a quella di Bora-Bora.\nTre famiglie (per un totale di 11 persone) abitano sull'isola. Le loro abitazioni sono riunite intorno alla chiesa"}
{"id": "2472500", "revid": "22356", "url": "https://it.wikipedia.org/wiki?curid=2472500", "title": "Phoeniconotius eyrensis", "text": "Il feniconotio (Phoeniconotius eyrensis) \u00e8 un fenicottero estinto, vissuto tra l'Oligocene superiore e il Miocene inferiore (25 - 20 milioni di anni fa). I suoi resti fossili sono stati ritrovati in Australia meridionale, nella regione del lago Eyre.\nDescrizione.\nLa forma del corpo di questo uccello doveva essere molto simile a quella degli attuali fenicotteri, ma in generale era molto pi\u00f9 robusto. Le dita delle zampe, inoltre, erano piuttosto massicce e corte rispetto a quelle dei fenicotteri attuali. Le dimensioni del feniconotio dovevano essere molto simili a quelle delle pi\u00f9 grandi specie attuali, anche se a causa dell'incompletezza dei reperti non si pu\u00f2 stabilire con certezza l'altezza (probabilmente un metro e mezzo) e l'apertura alare. \nStile di vita.\nA causa della particolare struttura delle zampe, pi\u00f9 simile a quella dei gruiformi che a quella dei fenicotteri attuali, gli studiosi ritengono che il feniconotio fosse meno adatto a nuotare rispetto ai suoi stretti parenti. \u00c8 probabile che questo animale fosse invece pi\u00f9 adattato a vivere in acque basse o sulla terraferma. Il feniconotio doveva avere un ruolo ecologico molto simile a quello del fenicottero primitivo \"Megapaloelodus\" del Nordamerica. Nello stesso periodo, sempre in Australia, viveva un altro fenicottero evoluto, \"Phoenicopterus novaehollandiae\".\nClassificazione.\nLa peculiare robustezza delle zampe richiama in alcuni aspetti i paleolodidi, una famiglia di uccelli strettamente imparentati con i fenicotteri ma leggermente pi\u00f9 primitivi; \u00e8 probabile, per\u00f2, che queste somiglianze fossero dovute a convergenza evolutiva, dal momento che non si riscontrano altre caratteristiche che accomunano i due gruppi. \"Phoeniconotius\", probabilmente, rappresenta un ramo laterale della famiglia dei fenicotteri, estintosi nel Terziario senza lasciare discendenti. "}
{"id": "2472501", "revid": "22356", "url": "https://it.wikipedia.org/wiki?curid=2472501", "title": "Phoeniconotius", "text": ""}
{"id": "2472509", "revid": "287204", "url": "https://it.wikipedia.org/wiki?curid=2472509", "title": "Tuffi ai campionati mondiali di nuoto 2009 - Trampolino 1 metro maschile", "text": "La gara si \u00e8 disputata il 17 luglio 2009; hanno partecipato 35 atleti; i primi 12 dopo il primo turno sono passati alla finale."}
{"id": "2472513", "revid": "466539", "url": "https://it.wikipedia.org/wiki?curid=2472513", "title": "Cannon (serie televisiva)", "text": "Cannon \u00e8 una serie televisiva statunitense di genere poliziesco, trasmessa dalla CBS per 5 stagioni, dal 1971 al 1976.\nLa serie \u00e8 stata nominata per un Emmy nel 1973 e per un Golden Globe come \"Miglior serie drammatica\" nel 1974.\nL'attore William Conrad \u00e8 stato nominato per due Golden Globe come \"Miglior attore in una serie drammatica\" nel 1973 e 1974.\nTrama.\nFrank Cannon era un detective del Dipartimento di polizia di Los Angeles, ma si ritir\u00f2 dopo la morte di sua moglie e suo figlio in un incidente d'auto e pi\u00f9 tardi divenne un investigatore privato. La serie inizia nel punto in cui Cannon sta iniziando questa nuova carriera (il film pilota riprende dopo che Cannon ha appena trascorso 2 mesi e mezzo all'estero per un'indagine). La causa della morte della moglie e del figlio non \u00e8 stata chiara durante le prime quattro stagioni dello show, tuttavia il primo episodio della quinta e ultima stagione ruota intorno all'indagine di Cannon sulla loro morte arrivando a scoprire il motivo per cui sono stati uccisi.\nFrank Cannon ha un fisico corpulento e gusti costosi, specialmente nel cibo e nelle automobili. Il suo veicolo principale era un Lincoln Continental Mark IV del 1974 color ghiaccio, ma nel corso della serie, ha guidato sia la Lincoln Continental Mark III del 1971 sia un modello del 1976. \nLe indagini di Cannon si sono sviluppate per lo pi\u00f9 nell'area della California meridionale , anche se a volte \u00e8 stato chiamato per indagini pi\u00f9 lontano come nel New Mexico (nell'episodio pilota). Occasionalmente, Cannon veniva colpito o picchiato e cadeva privo di sensi. Portava una pistola per l'autodifesa, di solito un revolver speciale calibro 38 (che sembrava essere un Colt Detective Special ). Di frequente utilizzava nelle colluttazioni con i malviventi mosse di karate e di judo.\nNelle prime due stagioni, Cannon era un fumatore di pipa. Nella terza stagione, la pipa \u00e8 stata vista occasionalmente per poi essere successivamente abbandonata del tutto.\nGuest-star.\nDurante le 5 stagioni dello show si sono alternate moltissime star: Willie Aames, Shelley Duvall, Mike Farrell, Paul Michael Glaser, David Janssen, Cameron Mitchell, Sheree North, Nick Nolte, Tina Louise, Donna Mills, Robert Loggia, Vera Miles, Pat Morita, Andrew Prine, Peter Strauss, Perry King, Stefanie Powers, Larry Linville, Keenan Wynn, Claudia Jennings, Judson Pratt, Murray Hamilton, Roy Scheider, Pamela Bellwood, Lloyd Bochner, Mark Hamill, Robert Foxworth, Peter Strauss, Clu Gulager, Martin Sheen, Leslie Nielsen, Charles Durning, Sondra Locke, David Soul, Tom Skerritt, Daniel J. Travanti, Steve Forrest, Kevin McCarthy, Glenn Corbett.\nRegie.\nIl regista che ha diretto il maggior numero di episodi della serie \u00e8 stato George McCowan (23 episodi dal 1971 al 1975): seguono William Wiard (18 episodi), Lawrence Dobkin (9): tra le regie anche quelle di Lewis Allen."}
{"id": "2472517", "revid": "104458", "url": "https://it.wikipedia.org/wiki?curid=2472517", "title": "Yvonne Siorpaes", "text": ""}
{"id": "2472521", "revid": "112972717", "url": "https://it.wikipedia.org/wiki?curid=2472521", "title": "Pirati dei Caraibi - La maledizione del forziere fantasma (colonna sonora)", "text": ""}
{"id": "2472522", "revid": "12290", "url": "https://it.wikipedia.org/wiki?curid=2472522", "title": "Organizzazione non-profit", "text": ""}
{"id": "2472524", "revid": "36426", "url": "https://it.wikipedia.org/wiki?curid=2472524", "title": "Pala Strozzi", "text": ""}
{"id": "2472525", "revid": "36426", "url": "https://it.wikipedia.org/wiki?curid=2472525", "title": "\u00cele aux Cygnes", "text": "L'\u00cele aux Cygnes (letteralmente \"isola dei cigni\") \u00e8 un'isola artificiale al centro della Senna a Parigi, tra il Pont de Bir-Hakeim e il Pont de Grenelle. Al centro \u00e8 attraversata dal \"Pont Rouelle\".\nLunga 890 metri ma larga solo 11, \u00e8 percorsa per tutta la lunghezza da un viale alberato chiamato \"All\u00e9e des Cygnes\". \u00c8 accessibile dal Pont de Grenelle tramite una passerella pedonale e dal Pont Bir-Hakeim tramite una scalinata.\nAl suo termine, a pochi metri dal Pont de Grenelle, si trova una replica della Statua della Libert\u00e0.\nStoria.\nCostruita nel 1827, si trattava inizialmente di una diga a servizio del porto fluviale di Grenelle. Nel 1878 vi fu costruito sopra un viale alberato che col tempo \u00e8 arrivato ad ospitare 322 alberi di 61 specie diverse, oltre a moltissime panchine.\nDal 2007 costituisce uno scalo del \"Porto autonomo di Parigi\", dotato di un imbarcadero e di un molo di attracco.\nLa replica della Statua della Libert\u00e0.\nIl 15 novembre 1889, tre anni dopo l'inaugurazione della Statua della Libert\u00e0 di New York, una sua replica fu costruita a Parigi al termine dell'\u00cele aux Cygnes, subito dopo il \"Pont de Grenelle\".\nCostruita da Fr\u00e9d\u00e9ric Auguste Bartholdi, fu offerta alla citt\u00e0 di Parigi dai francesi residenti negli Stati Uniti, in occasione del primo centenario della Rivoluzione francese.\nInstallata inizialmente in modo che guardasse la Tour Eiffel, fu in seguito girata in modo che non desse le spalle al Palazzo dell'Eliseo. Sul basamento \u00e8 stata posta una placca con un'iscrizione che riporta le date delle due rivoluzioni, americana e francese: \u00ab IV Juillet 1776 = XIV Juillet 1789 \u00bb."}
{"id": "2472538", "revid": "124123", "url": "https://it.wikipedia.org/wiki?curid=2472538", "title": "Andrew Gross", "text": ""}
{"id": "2472549", "revid": "1442080", "url": "https://it.wikipedia.org/wiki?curid=2472549", "title": "Medibank International 2007 - Singolare femminile", "text": "Il singolare femminile del torneo di tennis Medibank International 2007, facente parte del WTA Tour 2007, ha avuto come vincitrice Kim Clijsters che ha battuto in finale Jelena Jankovi\u0107 4-6, 7-6 (1), 6-4."}
{"id": "2472551", "revid": "599013", "url": "https://it.wikipedia.org/wiki?curid=2472551", "title": "\u00c9ric Occansey", "text": ""}
{"id": "2472552", "revid": "287204", "url": "https://it.wikipedia.org/wiki?curid=2472552", "title": "Eric Occansey", "text": ""}
{"id": "2472553", "revid": "1305772", "url": "https://it.wikipedia.org/wiki?curid=2472553", "title": "Fantastic", "text": ""}
{"id": "2472554", "revid": "287204", "url": "https://it.wikipedia.org/wiki?curid=2472554", "title": "Fantastic (album)", "text": ""}
{"id": "2472558", "revid": "834", "url": "https://it.wikipedia.org/wiki?curid=2472558", "title": "If You Were There (The Best of Wham)", "text": ""}
{"id": "2472559", "revid": "2091899", "url": "https://it.wikipedia.org/wiki?curid=2472559", "title": "Zombie (cocktail)", "text": "Lo Zombie \u00e8 un cocktail esotico a base di Rum appartenente alla categoria dei Tiki. Un cocktail inventato nel 1934 da Ernest Raymond Beaumont Gannt pi\u00f9 conosciuto come Donn Beach.\nNel tempo il cocktail Zombie diventa talmente popolare da diventare un classico, nonostante sia una potentissima combinazione di diversi stili di rums, tra cui un rum overproof.\nLo Zombie \u00e8 talmente potente da creare leggende e racconti piuttosto bizzarri intorno alla sua origine. Lo stesso Donn servir\u00e0 alla clientela lo Zombie come un \"riparatore dei sogni infranti\" e obbligher\u00e0 lo staff del locale a non servire pi\u00f9 di due Zombie ad una stessa persona.\nLa ricetta dello Zombie rimane segreta per molti anni perch\u00e9 composta da indecifrabili ingredienti fatti in casa creati da Donn in persona. Tra questi troviamo il \"Don's Mix\" e il falernum. A differenza dei cocktail tiki della seconda era lo Zombie cocktail non viene servito in una Tiki Mug ma in semplice bicchiere di vetro rigorosamente a tubo. Anche la decorazione \u00e8 molto semplice, un rametto di menta che servir\u00e0, con la sua freschezza, a preparare il palato ad un cocktail veramente potente e alcolico.\nOggi conosciamo lo Zombie a partire dalle testimonianze da alcuni dei barman filippini che dal 34' lavoravano nei Don the Beachcomber. Una testimonianza significativa della ricetta del 1934 si pi\u00f9 trovare in un ricettario intitolato \"Original Polynesian Tropical Bar Recipes\" scritto nel 1963 da Dick Moano e Wally Turnbow. Lo stesso Donn divulgher\u00e0 una ricetta di Zombie negli anni 50' a Luis Spievac, ma sar\u00e0 la ricetta che Don modifica dopo aver aperto un Don the Beachcomber alle Hawaii.\nAd oggi il maggiore contributo alla ricerca dei cocktail di Donn ed in particolare dello Zombie Cocktail proviene da Jeff Berry, pi\u00f9 noto come Beachbum Berry.\nPreparazione.\nLa preparazione avviene nel blender, come solitamente preparava i cocktail Donn. Utilizzare il blender a basse velocit\u00e0 o con la funzione pulse facendo attenzione a non creare un cocktail frozen."}
{"id": "2472567", "revid": "287204", "url": "https://it.wikipedia.org/wiki?curid=2472567", "title": "Siorpaes", "text": ""}
{"id": "2472572", "revid": "1305772", "url": "https://it.wikipedia.org/wiki?curid=2472572", "title": "Restless Heart", "text": "Restless Heart (\"cuore inquieto\" in lingua inglese) pu\u00f2 riferirsi a:"}
{"id": "2472576", "revid": "287204", "url": "https://it.wikipedia.org/wiki?curid=2472576", "title": "Trittico di san Pietro martire", "text": "Il Trittico di san Pietro martire \u00e8 una pala di Beato Angelico, tempera su tavola (137x168 cm), databile al 1428-1429 e conservato nel Museo nazionale di San Marco a Firenze.\nStoria.\nL'opera \u00e8 la prima documentata di Angelico che ci sia pervenuta. Proviene dal monastero di monache domenicane osservanti di San Pietro Martire e un documento del 30 marzo 1429 registra un debito di queste religiose verso il convento di San Domenico (Fiesole) per questa pala, cio\u00e8 la casa in cui l'Angelico era frate. La cifra ammonta a venti fiorini, che venivano incassati direttamente dal convento, poich\u00e9 il frate non poteva possedere risorse personali. La creazione del dipinto viene quindi convenzionalmente datata all'anno precedente. Altri studiosi lo datano ad un periodo pi\u00f9 anteriore, verso il 1424-1425, subito a ridosso della \"Sant'Anna Metterza\" di Masolino e Masaccio, anche se la forma del polittico senza scomparti, per quegli anni, sarebbe stata la pi\u00f9 all'avanguardia pervenutaci.\nDescrizione e stile.\nL'opera \u00e8 un trittico di transizione, poich\u00e9 sebbene le cuspidi suggeriscano la presenza di tre scomparti, in realt\u00e0 la pittura \u00e8 dispiegata su un unico piano, senza interruzioni. Al centro si trova una \"Maest\u00e0\" (\"Madonna col Bambino in trono\") e ai lati i santi Domenico di Guzm\u00e1n, Giovanni Battista, Pietro Martire e Tommaso d'Aquino. Nelle cuspidi si trovano dei quadrilobi con \"Angelo annunciante\", \"Vergine annunciata\" e, al centro, \"Cristo benedicente\". Tra le cuspidi infine sono disegnati alcune scene della vita di san Pietro Martire: la \"Predicazione\" e il \"Martirio\".\nLo stile dell'opera presenta gi\u00e0 alcune caratteristiche dell'opera dell'Angelico, come le figure di geometrica purezza, allungate e con vesti semplici dalle pieghe pesanti, i colori accesi e luminosi e l'uso di uno spazio misurabile.\nNella parte centrale la Vergine \u00e8 assisa sul seggio coperto da un broccato d'oro, con il Bambino in piedi sulle ginocchia e con un'ampolla nell'altra, un riferimento al vaso della Maddalena e quindi alla Passione. Il manto \u00e8 drappeggiato pesantemente, con le pieghe determinate dalle ginocchia di Maria, ed evoca le figure plastiche e volumetricamente semplificate di Masaccio. La posizione leggermente in tralice della Vergine sembra citare la \"Sant'Anna Metterza\" (1425-1425) di Masolino e Masaccio.\nIl Bambino \u00e8 abbigliato di una tunica riccamente bordata d'oro e reca in mano il globo, simbolo del potere di Cristo sulla terra, mentre l'altra mano \u00e8 alzata in segno di benedizione. La luce proviene uniformemente da sinistra. A parte il ricco broccato e le pieghe terminali del manto della Vergine, mancano concessioni alla decorazione, rivelando un'influenza da parte di Masaccio gi\u00e0 presente, che allontana quest'opera dalla precedente Pala di Fiesole (1424-1425) ancora influenzata prevalentemente da Gentile da Fabriano.\nIl gradino sotto il seggio della Vergine sconfina nei pannelli laterali, suggerendo, oltre che uno scorcio prospettico, l'unificazione spaziale dell'intera scena. I santi laterali hanno le teste sulla stessa linea laterale, come di tradizione, ma i loro piedi sono disposti in maniera innovativa, con l'arretramento dei due personaggi vicino alla Vergine in modo da dare l'idea di disporsi a semicerchio attorno al trono.\nAnche la luce, proveniente con decisione da sinistra, contribuisce a unificare la spazialit\u00e0.\nLe storie di san Pietro Martire.\nInsolita \u00e8 anche la presenza di pitture tra gli spazi della carpenteria delle cuspidi, dove si trovano le scenette della vita di san Pietro Martire, trattate con uno svagato tono miniaturistico, che ricorda le opere fiorentine coeve di Gentile da Fabriano. Ai lati si trova una doppia curva di alberi che unifica lo spazio di queste scenette, come se si svolgessero in un unico panorama. L'autografia di queste scenette \u00e8 stata oggetto di molti pareri discordanti, arrivando a proporre anche il nome dell'allievo Benozzo Gozzoli. L'unica cosa certa \u00e8 che il restauro ha rivelato come la pittura di queste zone sia coeva al Trittico, per cui parte integrante del dipinto fin dall'inizio. La ricchezza compositiva e la capacit\u00e0 con cui sono dipinti gli elementi in prospettiva fanno di queste storie un'anticipazione dello stile dei pannelli di predelle dell'Angelico dell'inizio degli anni trenta."}
{"id": "2472577", "revid": "219355", "url": "https://it.wikipedia.org/wiki?curid=2472577", "title": "CoA-SH", "text": ""}
{"id": "2472579", "revid": "36426", "url": "https://it.wikipedia.org/wiki?curid=2472579", "title": "Trittico di san Pietro Martire", "text": ""}
{"id": "2472580", "revid": "36426", "url": "https://it.wikipedia.org/wiki?curid=2472580", "title": "Trittico di San Pietro Martire", "text": ""}
{"id": "2472581", "revid": "36426", "url": "https://it.wikipedia.org/wiki?curid=2472581", "title": "Trittico di San Pietro martire", "text": ""}
{"id": "2472582", "revid": "599013", "url": "https://it.wikipedia.org/wiki?curid=2472582", "title": "Barry White (cestista)", "text": "Carriera.\nVenne selezionato dai Baltimore Bullets all'ottavo giro del Draft NBA 1969 (113\u00aa scelta assoluta), ma non gioc\u00f2 mai nella NBA."}
{"id": "2472583", "revid": "219355", "url": "https://it.wikipedia.org/wiki?curid=2472583", "title": "Via glicolitica", "text": ""}
{"id": "2472584", "revid": "1305772", "url": "https://it.wikipedia.org/wiki?curid=2472584", "title": "Join Together", "text": ""}
{"id": "2472585", "revid": "219355", "url": "https://it.wikipedia.org/wiki?curid=2472585", "title": "Via gluconeogenica", "text": ""}
{"id": "2472587", "revid": "219355", "url": "https://it.wikipedia.org/wiki?curid=2472587", "title": "Via gluconeogenetica", "text": ""}
{"id": "2472588", "revid": "1543377", "url": "https://it.wikipedia.org/wiki?curid=2472588", "title": "Riordinamento radiale", "text": "In analisi funzionale, una branca della matematica,il riordinamento monotono viene utilizzato quando, data una funzione generica dello spazio formula_1, pu\u00f2 essere comodo riuscire ad associarne una nuova avente stessa norma, ma pi\u00f9 regolare, in particolare a simmetria radiale.\nDefinizione.\nInsiemi.\nDato un insieme misurabile formula_2, il suo riordinamento radiale formula_3 in formula_4 \u00e8 dato da:\ndove formula_6 \u00e8 il volume della sfera unitaria e formula_7 il volume di formula_2. Si tratta quindi di una sfera centrata nell'origine che ha lo stesso volume di formula_9.\nFunzioni.\nIl riordinamento radiale di una funzione misurabile non negativa formula_10 i cui insiemi di livello hanno misura finita \u00e8:\nOvvero, il valore di formula_12 fornisce il valore formula_13 tale per cui il raggio del riordinamento radiale di formula_14 \u00e8 formula_15. Questa definizione \u00e8 motivata dal fatto che l'identit\u00e0:\n\u00e8 valida per ogni funzione non-negativa formula_17; quindi la definizione data \u00e8 l'unica che implica formula_18.\nTeoremi.\nStima di decrescita.\nSe formula_23 \u00e8 lipschitziana con costante di Lipschitz L e formula_24, allora vale la stima di decrescita per la misura dei sopralivelli:\nDimostrazione.\nIl numero formula_26 rappresenta la misura dell'insieme formula_27\nLa formula_23 \u00e8 lipschitziana, si pu\u00f2 quindi usare la formula di coarea (seconda versione) con le funzioni formula_23 e formula_30, e si ottiene:\nRicordando che formula_32 e che il bordo di formula_33 \u00e8 contenuto nell'insieme formula_34, per cui se si usa la disuguaglianza isoperimetrica si ha che:\nLa funzione formula_36 \u00e8 monotona decrescente ed \u00e8 una funzione semicontinua inferiormente, per cui passando all'estremo inferiore si ottiene:\nMettendo insieme le relazioni trovate:\ne si trova cos\u00ec la stima cercata.\nLipschitzianit\u00e0 del riordinamento.\nSia formula_39 tale che formula_40. Se formula_23 \u00e8 Lipschitziana con costante di Lipschitz formula_42 allora anche la formula_43 \u00e8 Lipschitziana con la stessa costante di Lipschitz.\nNorma formula_1 del riordinamento.\nSe formula_23 \u00e8 una funzione appartiene allo spazio formula_1, anche il suo riordinamento appartiene a tale spazio, e inoltre la norma \u00e8 la stessa. Quindi:\nDimostrazione.\nEsprimendo il calcolo della norma di formula_23 in funzione della misura dei sopralivelli:\nLo stesso calcolo vale per la norma di formula_50.\nNorma formula_51 del riordinamento.\nVale la disuguaglianza di P\u00f3lya-Szeg\u0151, per cui se una funzione appartiene allo spazio formula_51 anche il suo riordinamento appartiene a tale spazio, e inoltre la norma del riordinamento \u00e8 minore o uguale alla norma della funzione."}
{"id": "2472590", "revid": "1305772", "url": "https://it.wikipedia.org/wiki?curid=2472590", "title": "My Generation", "text": "My Generation (\"la mia generazione\" in lingua inglese) pu\u00f2 riferirsi a:"}
{"id": "2472595", "revid": "599013", "url": "https://it.wikipedia.org/wiki?curid=2472595", "title": "Franck Cazalon", "text": "\u00c8 il padre di Laurent Cazalon e il nonno di Malcolm Cazalon."}
{"id": "2472597", "revid": "276444", "url": "https://it.wikipedia.org/wiki?curid=2472597", "title": "Gentleman driver", "text": ""}
{"id": "2472598", "revid": "599013", "url": "https://it.wikipedia.org/wiki?curid=2472598", "title": "Christophe Gr\u00e9goire (cestista)", "text": ""}
{"id": "2472601", "revid": "1543377", "url": "https://it.wikipedia.org/wiki?curid=2472601", "title": "Betsey Trotwood", "text": "Betsey Trotwood \u00e8 un personaggio letterario creato da Charles Dickens per il suo romanzo del 1850 \"David Copperfield\".\nRuolo nel romanzo.\nNel romanzo \u00e8 la prozia paterna di David, e non ha un'opinione favorevole circa gli uomini, essendo stata abbandonata in giovent\u00f9 da un marito assente. Appare sin dal primo capitolo del libro, dove dimostra la sua personalit\u00e0 scontrosa e la sua insofferenza verso il genere maschile quando esprime il suo disappunto alla notizia dell'avvenuta nascita di un nipote maschio.\nBetsey Trotwood svolge un ruolo cruciale nella successiva esistenza di David Copperfield, prendendolo a vivere con s\u00e9 dopo che il bambino era fuggito dalla fabbrica di bottiglie dove era stato confinato dal patrigno Edward Murdstone, dopo la morte di sua madre. La zia, nonostante il suo carattere burbero, provvede al sostentamento del ragazzo e anche alla sua istruzione, fornendogli la possibilit\u00e0 di frequentare una buona scuola a Canterbury e opportunit\u00e0 di carriera nella veste di avvocato.\nIl personaggio \u00e8 modellato sulla figura di Miss Mary Pearson Strong che visse a Broadstairs, nel Kent. La sua ex residenza attualmente ospita il Broadstairs' Dickens House Museum.\nEsiste un pub a Clerkenwell, nel centro di Londra, chiamato \"The Betsey Trotwood\". Adott\u00f2 questo nome solo nel 1983, precedentemente si chiamava \"The Butcher's Arms\".\nFilm e televisione.\nIl complesso personaggio di Betsey Trotwood, rappresentazione letteraria della donna burbera ma dal carattere forte e generoso, \u00e8 stata interpretata sugli schermi da numerose attrici:"}
{"id": "2472602", "revid": "38120", "url": "https://it.wikipedia.org/wiki?curid=2472602", "title": "John Pope-Hennessy", "text": "Biografia.\nNato nel quartiere londinese di Belgravia in una famiglia benestante, studi\u00f2 a Oxford, dove conobbe Kenneth Clark, che divenne il suo mentore. Durante gli studi, Pope-Hennessy viaggi\u00f2 spesso in Europa continentale, prendendo confidenza con le grandi collezioni d'arte, pubbliche e private. \nScrisse numerosi saggi. Tra il 1967 e il 1973 fu direttore del Victoria and Albert Museum e poi del British Museum (1974-1976), dal quale si dimise dopo l'uccisione di suo fratello, lo scrittore James Pope-Hennessy.\nSi ritir\u00f2 inizialmente in Toscana, poi accett\u00f2 la proposta del Metropolitan Museum of Art di dirigere il dipartimento di pittura europea, trasferendosi nella citt\u00e0 statunitense di New York. Fu professore alla New York University. A settantacinque anni si ritir\u00f2 a Firenze, dove mor\u00ec cinque anni pi\u00f9 tardi. \u00c8 sepolto al cimitero degli Allori."}
{"id": "2472604", "revid": "599013", "url": "https://it.wikipedia.org/wiki?curid=2472604", "title": "Jim Deines", "text": "Carriera.\nVenne selezionato dai Los Angeles Clippers al quarto giro del Draft NBA 1985 (74\u00aa scelta assoluta), ma non gioc\u00f2 mai nella NBA."}
{"id": "2472609", "revid": "599013", "url": "https://it.wikipedia.org/wiki?curid=2472609", "title": "Olivier Allin\u00e9i", "text": ""}
{"id": "2472610", "revid": "287204", "url": "https://it.wikipedia.org/wiki?curid=2472610", "title": "Olivier Allinei", "text": ""}
{"id": "2472613", "revid": "1442080", "url": "https://it.wikipedia.org/wiki?curid=2472613", "title": "Medibank International 2007 - Doppio maschile", "text": "Il doppio maschile del torneo di tennis Medibank International 2007, facente parte dell'ATP Tour, ha avuto come vincitori Paul Hanley e Kevin Ullyett che hanno battuto in finale Mark Knowles e Daniel Nestor, 6-4, 6-7 (3), [10-6]"}
{"id": "2472615", "revid": "599013", "url": "https://it.wikipedia.org/wiki?curid=2472615", "title": "Christophe Soul\u00e9", "text": ""}
{"id": "2472616", "revid": "287204", "url": "https://it.wikipedia.org/wiki?curid=2472616", "title": "Christophe Soule", "text": ""}
{"id": "2472617", "revid": "219355", "url": "https://it.wikipedia.org/wiki?curid=2472617", "title": "Fruttosio 1,6-difosfato", "text": ""}
{"id": "2472619", "revid": "767487", "url": "https://it.wikipedia.org/wiki?curid=2472619", "title": "Fr\u00e9d\u00e9ric Domon", "text": ""}
{"id": "2472620", "revid": "287204", "url": "https://it.wikipedia.org/wiki?curid=2472620", "title": "Frederic Domon", "text": ""}
{"id": "2472621", "revid": "697352", "url": "https://it.wikipedia.org/wiki?curid=2472621", "title": "Live at the Isle of Wight Festival 1970", "text": "Live at the Isle of Wight Festival 1970 pu\u00f2 riferirsi a diverse registrazioni dal vivo effettuate al festival musicale dell'Isola di Wight che si svolse dal 26 agosto al 30 agosto 1970:"}
{"id": "2472625", "revid": "599013", "url": "https://it.wikipedia.org/wiki?curid=2472625", "title": "Hugo Ventura", "text": "Carriera.\nDal 2003 al 2007 \u00e8 stato nelle giovanili del Porto. Dalla stagione 2007-2008 \u00e8 stato promosso in prima squadra, dove ha collezionato 2 presenze."}
{"id": "2472632", "revid": "74801", "url": "https://it.wikipedia.org/wiki?curid=2472632", "title": "La Ceiba", "text": "La Ceiba \u00e8 una citt\u00e0 dell'Honduras, capoluogo del dipartimento di Atl\u00e1ntida che si affaccia sul golfo dell'Honduras.\nIl comune \u00e8 stato istituito il 23 agosto 1877."}
{"id": "2472633", "revid": "767487", "url": "https://it.wikipedia.org/wiki?curid=2472633", "title": "Trapt", "text": "I Trapt sono un gruppo musicale rock statunitense formatosi a Los Gatos (California) nel 1997.\nStoria del gruppo.\nIl gruppo si \u00e8 formato nel 1997 e ha esordito in maniera indipendente nel giugno 1999 pubblicando l'album \"Amalgamation\". I membri originali della band sono Chris Taylor Brown (voce), Simon Ormandy (chitarra), Peter Charell (basso) e David Stege (batteria). Nel 2000 \u00e8 uscito un EP indipendente intitolato \"The Glimpse\".\nDopo aver firmato un contratto con la Warner Bros. Records, il gruppo ha pubblicato il suo primo album per una major nel novembre 2002: si tratta dell'eponimo \"Trapt\", anticipato dal singolo \"Headstrong\". L'album \"Trapt\" \u00e8 stato certificato disco di platino dalla RIAA.\nNel settembre 2005 \u00e8 stato pubblicato il secondo album in studio, \"Someone in Control\".\nDopo un album dal vivo uscito nel 2007, il gruppo ha subito una modifica nella formazione con l'addio di Simon Ormandy e l'ingresso di Robb Torres alla chitarra. Successivamente \u00e8 uscito l'album \"Only Through the Pain\", il primo album uscito per la Eleven Seven Music.\nNel 2009 il gruppo ha preso parte al \"Cr\u00fce Fest\", progetto live-video ideato dai M\u00f6tley Cr\u00fce. Nel 2010 \u00e8 la volta di \"No Apologies\", disco prodotto da Johnny K.\nNel 2013 \u00e8 uscito il sesto album \"Reborn\"."}
{"id": "2472634", "revid": "1305772", "url": "https://it.wikipedia.org/wiki?curid=2472634", "title": "Impulse", "text": ""}
{"id": "2472635", "revid": "135491", "url": "https://it.wikipedia.org/wiki?curid=2472635", "title": "La porta dell'inferno (film 1954)", "text": ""}
{"id": "2472638", "revid": "1494169", "url": "https://it.wikipedia.org/wiki?curid=2472638", "title": "1184 (disambigua)", "text": ""}
{"id": "2472640", "revid": "1543377", "url": "https://it.wikipedia.org/wiki?curid=2472640", "title": "La Masica", "text": "La Masica \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 13 novembre 1922 con parte del territorio del comune di San Francisco."}
{"id": "2472641", "revid": "287204", "url": "https://it.wikipedia.org/wiki?curid=2472641", "title": "Frank (album)", "text": ""}
{"id": "2472645", "revid": "106851674", "url": "https://it.wikipedia.org/wiki?curid=2472645", "title": "Frank (cognome)", "text": "Frank \u00e8 un cognome.\nEtimologia.\nL'etimologia di \"Frank\" \u00e8 la stessa del nome proprio Franco. Dall'antico germanico, significa letteralmente \"uomo libero\", connotazione storica ed epiteto con il quale venivano in genere inquadrati dai Latini gli individui appartenenti ai popoli celtici, comunemente detti in epoca romana, i \"Franchi\" ed appunto di \"condizione libera\"; il nome ha origini etniche, infatti, i Franchi, antica popolazione culturalmente germanica, usavano il loro nome anche come nome proprio di persona, \"Franck-o, Franc(h)o\" e poi anche \"Franck-a\"."}
{"id": "2472646", "revid": "22356", "url": "https://it.wikipedia.org/wiki?curid=2472646", "title": "Horusornis", "text": ""}
{"id": "2472648", "revid": "113280323", "url": "https://it.wikipedia.org/wiki?curid=2472648", "title": "Teinosuke Kinugasa", "text": "Biografia.\nKinugasa inizia la propria carriera cinematografica nel 1917, alla Nikkatsu, la prima compagnia \"major\" giapponese, dove si afferma come uno dei pi\u00f9 importanti \"onnagata\" (attori maschi che interpretano ruoli femminili) dell'epoca. Nei primi anni venti \u00e8 uno degli artefici della vana resistenza della \"categoria\" contro l'intrusione delle attrici donne, una novit\u00e0 importata dall'Occidente.\nLasciata la Nikkatsu e trasferitosi alla Makino Kinema, nel 1922 esordisce come regista, dedicandosi in particolare ai generi pi\u00f9 apprezzati dal pubblico, il jidai-geki e il chambara. La maggior parte dei suoi film muti sono andati perduti, ma i due conservati sono particolarmente significativi, tra le opere pi\u00f9 importanti del cinema muto giapponese: \"Kurutta ippeiji\" (\"Una pagina di follia\") (1926), prima produzione della neonata Kinugasa Eiga Renmei (Unione cinematografica Kinugasa), \u00e8 un film fortemente sperimentale, di estrema originalit\u00e0 per l'epoca, influenzato dalla frequentazione del movimento artistico d'avanguardia del \"Neosensazionalismo\" (\"Shinkankakuha\"), esteticamente caratterizzato da una tecnica fotografica innovativa, con un uso continuo di sovrimpressioni, un montaggio rapidissimo e una macchina da presa mobilissima, opera di K\u014dhei Sugiyama, poi collaboratore abituale di Kinugasa; la sceneggiatura era stata scritta dal futuro premio Nobel Yasunari Kawabata. L'opera successiva \"J\u016bjir\u014d\" (\"Incroci\") (1928), melodramma influenzato dal kammerspiel tedesco, \u00e8 il primo film giapponese presentato in Occidente, portato direttamente dall'autore che intraprende un lungo viaggio in Europa, a Mosca, dove incontra \u0116jzen\u0161tejn e Pudovkin, a Berlino e infine a Parigi.\nIn seguito, visto il mancato successo delle sue produzioni pi\u00f9 sperimentali e la realt\u00e0 dell'industria cinematografica, Kinugasa ripiega su un cinema pi\u00f9 convenzionale, dedicandosi ai classici del repertorio nazionale. \u00c8 sua la prima versione sonora, del 1932, di \"Ch\u00fbshingura\", celebre opera kabuki adattata decine di volte al cinema, fra gli altri da Kenji Mizoguchi, nel 1941-1942.\nDopo essere stato protagonista negli anni venti e trenta della prima \u00abet\u00e0 dell'oro\u00bb del cinema giapponese, lascia il segno anche negli anni cinquanta, la seconda et\u00e0 dell'oro e apogeo produttivo del cinema giapponese, con \"La porta dell'inferno\" (\"Jigokumon\") (1953), film vincitore del Grand Prix al Festival di Cannes 1954 e del premio Oscar onorario come miglior film straniero.\nFilmografia.\nTra virgolette la traduzione letterale del titolo, in assenza di un titolo italiano per film non distribuiti in Italia."}
{"id": "2472649", "revid": "135491", "url": "https://it.wikipedia.org/wiki?curid=2472649", "title": "Kinugasa Teinosuke", "text": ""}
{"id": "2472654", "revid": "1369234", "url": "https://it.wikipedia.org/wiki?curid=2472654", "title": "Blackburn Olympic Football Club", "text": "Il Blackburn Olympic Football Club, meglio noto come Blackburn Olympic, \u00e8 stata una societ\u00e0 calcistica inglese con sede nella citt\u00e0 di Blackburn.\nFondato nel 1877, il club fu sciolto nel 1889 a causa di problemi economici. Nei primi anni della sua esistenza partecip\u00f2 a competizioni nel Lancashire. Nel 1880 partecip\u00f2 per la prima volta alla FA Cup, allora il pi\u00f9 importante trofeo calcistico inglese, divenendo nel 1883 la prima squadra dell'Inghilterra settentrionale a vincere il trofeo. Infatti, prima di allora la manifestazione era stata vinta soltanto da club dilettantistici della zona di Londra.\nI colori del Blackburn Olympic erano il bianco e l'azzurro e le partite venivano disputate allo stadio Hole-i'-th-Wall. James Ward fu l'unico calciatore a vestire la maglia della Nazionale inglese durante il periodo trascorso al Blackburn Olympic.\nStoria.\nLa fondazione e i primi anni.\nIl calcio si diffuse intorno al 1860, inizialmente nell'Inghilterra meridionale tra persone istruite e appartenenti ai ceti alti. Nel decennio successivo il gioco raggiunse le citt\u00e0 industriali del Nord. Nella citt\u00e0 di Blackburn, nel Lancashire, esistevano pi\u00f9 di dodici club, il pi\u00f9 importante di questi era il Blackburn Rovers Football Club, fondato nel 1875. Il Blackburn Olympic Football Club nacque nel febbraio del 1878 con la fusione di due club chiamati Black Star e James Street. Il nome fu scelto dal tesoriere del club James Edmondson, che probabilmente prese ispirazione dalla citt\u00e0 di Olimpia, in Grecia, dove erano stati recentemente riportati alla luce i resti archeologici della sede che ospitava gli antichi Giochi olimpici. Il Blackburn Olympic gioc\u00f2 la prima partita il 9 febbraio 1878, quando sconfisse in un'amichevole i concittadini del St. John's per 2-0.\nNell'aprile dello stesso anno gioc\u00f2 la prima competizione, la Livesey United Cup. L'Olympic batt\u00e9 in finale il St. Mark's e si aggiudic\u00f2 il trofeo, che conserv\u00f2 negli anni successivi poich\u00e9 non vennero organizzate altre edizioni del torneo. Nelle due stagioni che seguirono il Blackburn Olympic disput\u00f2 diverse amichevoli e partecip\u00f2 alla Blackburn Association Challenge Cup, un torneo a eliminazione diretta aperto a tutte le squadre di Blackburn. L'Olympic trionf\u00f2 nel 1879 e nel 1880, poi la competizione non venne pi\u00f9 organizzata perch\u00e9 la Blackburn Association entr\u00f2 a far parte della Lancashire County Football Association. Come accadde per la Livesey United Cup, il trofeo rest\u00f2 al Blackburn Olympic.\nNel 1880 la commissione del club decise di partecipare a delle competizioni pi\u00f9 importanti, quali la Lancashire Senior Cup e la FA Cup, il torneo pi\u00f9 antico e pi\u00f9 importante del Regno Unito. All'esordio in FA Cup il Blackburn Olympic fu sconfitto per 5-4 dallo , e anche nell'edizione successiva fu eliminato al primo turno, perdendo fuori casa 3-1 contro il . Nonostante gli insuccessi la reputazione del club aument\u00f2 notevolmente e vennero organizzati incontri contro squadre provenienti da pi\u00f9 lontano, come lo , il e gli scozzesi del e dell'. In quegli anni Sydney Yates, il proprietario di una fonderia di Blackburn, aiut\u00f2 il club investendo un'ingente somma di denaro e continuando a finanziarlo per molti anni. Nel 1882 l'Olympic sconfisse il Blackburn Rovers e vinse la East Lancashire Charity Cup.\nLa vittoria in FA Cup.\nNell'edizione 1882-1883 della FA Cup il Blackburn Olympic raggiunse il quinto turno vincendo le partite contro l', Lower Darwen, Darwen Ramblers e Church. Al quinto turno affront\u00f2 i gallesi dell'Elements Cefn Druids Association Football Club e li sconfisse a Ruabon per 4 a 1. In semifinale vennero sorteggiati contro l'Old Carthusians, una squadra del Surrey formata da studenti della prestigiosa Charterhouse School: era la prima volta che il Blackburn Olympic sfidava una squadra del Sud e il Carthusians, vincitore della competizione nella stagione 1880-1881, era considerato favorito da tutti i giornali di Blackburn. La semifinale si gioc\u00f2 in campo neutrale a Manchester e il Blackburn Olympic vinse 4-0, guadagnando l'accesso alla finale contro l'Old Etonians.\nPrima dell'incontro conclusivo Jack Hunter, che era entrato in squadra nel 1882 nel duplice ruolo di giocatore e allenatore, port\u00f2 i giocatori dell'Olympic a Blackpool, dove si allenarono insieme per alcuni giorni e provarono il nuovo modulo tattico introdotto dallo stesso Hunter, il 2-3-5. Attraverso questo innovativo sistema tattico, il sesto attaccante arretrava sulla linea di centrocampo divenendo mediano centrale e fungendo sia da scudo per la difesa durante le sortite offensive avversarie, sia da fulcro del gioco in occasione delle azioni offensive. Nessuna squadra aveva fatto questo prima di allora.\nLa finale si gioc\u00f2 il 31 marzo 1883 al Kennington Oval di Londra. Gli studenti dell'Eton College un anno prima avevano vinto il torneo battendo il Blackburn Rovers, la prima squadra dell'Inghilterra settentrionale a raggiungere la finale, ma non riuscirono a ripetersi. Passarono in vantaggio nel primo tempo grazie a un gol di Harry Goodhart, ma il giocatore dell'Olympic Arthur Matthews segn\u00f2 la rete del pareggio nel secondo tempo. Poco dopo l'Old Etonians perse l'attaccante Arthur Dunn per infortunio e fu costretto a concludere la partita in dieci uomini. Alla fine dei novanta minuti le due squadre erano ancora in parit\u00e0. Secondo le regole dettate dalla Football Association, l'arbitro e i due capitani in caso di parit\u00e0 potevano decidere di giocare per ulteriori 30 minuti invece di ripetere la partita. Si fece cos\u00ec e a dieci minuti dal termine il Blackburn Olympic segn\u00f2 il gol della vittoria con Jimmy Costley. Una volta tornati a Blackburn furono accolti come eroi e celebrarono la vittoria. Anzich\u00e9 essere consegnata durante la cena annuale del club vittorioso, la coppa venne affidata, per la prima volta, sul terreno di gioco al capitano Warburton direttamente dall'arbitro e dirigente della FA Francis Marindin.\nNell'Inghilterra meridionale la vittoria dell'Olympic contro uno dei club dilettantistici pi\u00f9 forti provoc\u00f2 costernazione. All'epoca la Football Association proibiva ai club di pagare i loro giocatori ma i club formati da esponenti della classe operaia, soprattutto tra quelli del Lancashire, erano incolpati di dare stipendi ai calciatori almeno dal 1876. In occasione della vittoria di prestigio dell'Olympic, giornalisti e dirigenti affiliati alle societ\u00e0 dilettantistiche meridionali intensificarono le loro pressioni sulla FA affinch\u00e9 indagasse sulla gestione finanziaria dei club settentrionali. In particolare si lamentarono del ritiro dell'Olympic a Blackpool, insinuando che i giocatori non sarebbero stati in grado di prendersi un periodo cos\u00ec lungo di congedo dal lavoro a meno che non stessero percependo una qualche forma di stipendio dal club. Furono contestati anche i trasferimenti dei giocatori da una citt\u00e0 all'altra al solo scopo di giocare per una nuova squadra di calcio. Nel caso dell'Olympic, Jack Hunter si era trasferito appositamente da Sheffield per entrare in squadra. Contro l'Olympic non vennero presi provvedimenti ma altri club ricevettero delle punizioni, ad esempio il fu escluso per alcuni anni dalla FA Cup. Ci\u00f2 indusse le squadre settentrionali a minacciare la secessione dalla FA e la costituzione di una federazione rivale promotrice del professionismo in opposizione al dilettantismo difeso dalla Football Association.\nDeclino e scioglimento.\nNella stagione successiva l'Olympic raggiunse le semifinali di FA Cup 1883-1884, come fece il Blackburn Rovers. Il sorteggio mise di fronte questi ultimi e il e l'Olympic e il , quindi le due squadre di Blackburn avevano la possibilit\u00e0 di incontrarsi in finale. I Rovers vinsero contro il Notts County per 1-0 ma l'Olympic perse per 4-0 contro gli scozzesi. Il club sporse invano un reclamo alla FA basato sull'invasione di campo da parte di alcuni dei spettatori In finale il Blackburn Rovers si impose per 2-1 e vinse per la prima volta la FA Cup.\nL'Olympic non riusc\u00ec mai pi\u00f9 a ripetere i successi del passato. Nell'edizione 1884-1885 della FA Cup venne eliminato al secondo turno dal Blackburn Rovers, che alz\u00f2 la coppa per la seconda volta di fila e si afferm\u00f2 definitivamente come il club pi\u00f9 importante della citt\u00e0. In seguito alla succitata minaccia dello scisma, nel 1885 la Football Association legalizz\u00f2 il pagamento dei giocatori e quindi il professionismo. Tuttavia a Blackburn per l'Olympic fu difficile sottrarre sponsor e tifosi al blasonato Blackburn Rovers, per cui non pot\u00e9 offrire ai giocatori stipendi alti come facevano le altre squadre del Lancashire e i calciatori preferirono accasarsi altrove. Nel 1886 la societ\u00e0 fu costretta a ridurre gli stipendi a un quarto di quelli del Preston North End. In conseguenza di ci\u00f2, molti giocatori lasciarono l'Olympic e passarono a club pi\u00f9 ricchi.\nIl 22 marzo 1888 fu fondata dal dirigente dell' William McGregor, la Football League, il primo campionato della storia. McGregor decise che in una citt\u00e0 solo una squadra poteva partecipare al campionato e ovviamente a Blackburn fu scelto il Blackburn Rovers. L'Olympic allora si un\u00ec a un campionato che era stato creato dalle squadre escluse dalla Football League. Questo campionato era chiamato \"The Combination\" ed era formato, oltre che dal Blackburn Olympic, da , , , , , e . Il campionato, a differenza della Football League, non ebbe successo e fu cancellato prima della fine della stagione 1888\u20131889. Sommerso da pesanti debiti, all'inizio del 1889 il Blackburn Olympic annull\u00f2 i contratti di tutti i giocatori e pass\u00f2 ad essere formato solo da dilettanti. Nemmeno cos\u00ec si riusc\u00ec a salvare, per cui il club che venne sciolto a settembre dello stesso anno. L'ultima partita giocata dall'Olympic fu una sconfitta in casa dell'.\nCronistoria.\nDi seguito la cronistoria del Blackburn Olympic Football Club.\nColori e simboli.\nColori.\nNei primi tempi dopo la fondazione i giocatori dell'Olympic solevano vestire divise color magenta. Dato che all'epoca le regole riguardanti le divise erano poco rigide, Tommy Gibson indossava una maglia ambra e nera a strisce orizzontali, ritenendo che portasse fortuna. In seguito fu copiato dal compagno di squadra Alf Astley. Nel 1880 il club partecip\u00f2 per la prima volta alla FA Cup e secondo il regolamento tutta la squadra doveva indossare la stessa divisa, pertanto si opt\u00f2 per una divisa formata da una maglia azzurra e calzoncini bianchi. Quando gli avversari vestivano di colori simili, il Blackburn Olympic indossava una divisa alternativa con una maglia pi\u00f9 scura.\nSimboli ufficiali.\nStemma.\nL'Olympic non aveva uno stemma ma, nell'edizione della FA Cup vinta dal club, alcuni giocatori portavano il simbolo della Lancashire Football Association cucito sulla maglia.\nStrutture.\nStadio.\nIl Blackburn Olympic gioc\u00f2 la sua prima partita in un campo di propriet\u00e0 del Blackburn Cricket Club che si trovava in aperta campagna. Nei primi 18 mesi il club gioc\u00f2 in diversi campi della citt\u00e0 di Blackburn.\nNel 1879 affitt\u00f2 un campo chiamato Hole-i'-th'-Wall, che prendeva il nome da un pub adiacente. Precedentemente quel campo era stato usato dal Queen's Own, ma dopo lo scioglimento del club era rimasto libero.\nAll'inizio il terreno di gioco era in pendenza ed estremamente fangoso cos\u00ec, nel 1880, il club spese 100 sterline per migliorare il drenaggio. Le strutture erano minime e, come succedeva nella maggior parte degli stadi del tempo, gli spettatori assistevano alle partite restando in piedi a bordo campo. Nel 1881 fu costruita una tribuna coperta dietro ad una delle due porte ma nel 1884 fu danneggiata gravemente da una bufera e venne sostituita da una nuova tribuna, eretta sul lato lungo del campo. Allo stesso tempo furono costruiti altri ripari dove gli spettatori potevano rifugiarsi in caso di piogge o nevicate.\nIn media assistevano alle partite dell'Olympic tra le e le persone. Il record di affluenza risale al novembre del 1884, quando circa spettatori si recarono al Hole-i'-th'-Wall per assistere a una partita contro il Preston North End.\nDopo lo scioglimento del Blackburn Olympic il campo fu acquistato dal Blackburn Railway Clerks Club. Oggi vi sorge il St. Mary's College, gestito dai Maristi.\nDiffusione nella cultura di massa.\nNel 2020 Julian Fellowes realizz\u00f2 la miniserie televisiva \"The English Game\", raccontando le origini del calcio in Inghilterra all'interno del contesto sociale di quel periodo, in cui la divisione tra classi sociali era molto forte. La miniserie racconta anche alcune vicende nel periodo della FA Cup 1882-1883 riportando alcuni accadimenti storici in maniera errata; vengono fuse le due squadre di Blackburn in una sola, citando sempre o il \"Blackburn Football Club\" o il \"Blackburn\", non rendendo perci\u00f2 chiaro a quale squadra si faccia riferimento; inoltre l'allora calciatore scozzese Fergus Suter, interpretato da Kevin Guthrie nella miniserie, viene presentato come uno dei vincitori dell'edizione 1882-1883 della coppa inglese ma in realt\u00e0 egli non indoss\u00f2 mai la casacca del Blackburn Olympic ma solo quella dei Blackburn Rovers, con cui gioc\u00f2 e perse la finale dell'edizione precedente.\nAllenatori e presidenti.\nAllenatori.\nAll'epoca del Blackburn Olympic non esisteva ancora il concetto dell'allenatore della squadra, tuttavia alcune fonti moderne identificano Jack Hunter come manager del club. Il compito principale di Hunter era quello di allenare i giocatori, ma negli ultimi anni di storia del club si occup\u00f2 anche di individuare e ingaggiare i calciatori dilettanti pi\u00f9 promettenti.\nPresidenti.\nIl benefattore del club, Sydney Yates, deteneva la carica di presidente mentre suo fratello Fred era a capo del comitato del club. La gestione amministrativa del club era affidata soprattutto al segretario, una carica detenuta per gran parte della storia della societ\u00e0 da Bill Bramham.\nCalciatori.\nIl Blackburn Olympic \u00e8 stato il primo club a vincere la FA Cup schierando solo giocatori inglesi.\nIl Blackburn Olympic e le nazionali di calcio.\nL'unico calciatore che gioc\u00f2 nella Nazionale inglese durante la sua permanenza nell'Olympic \u00e8 James Ward, che scese in campo in una partita contro il Galles il 14 marzo 1885.\nTommy Dewhurst fu convocato nel 1884 ma venne escluso dopo che fu coinvolto in una rissa con un avversario durante una partita tra l'Olympic e il Northwich Victoria.\nAltri giocatori vestirono la maglia della Nazionale ma non durante il periodo di militanza al Blackburn Olympic; si tratta di Joe Beverley (3 partite e 0 gol), Edgar Chadwick (7 partite e 3 gol), Jack Hunter (7 partite e 0 gol), John Southworth (3 partite e 3 gol), William Townley (2 partite e 2 gol) e John Yates (1 partita e 3 gol).\nTifoseria.\nGemellaggi e rivalit\u00e0.\nLa rivalit\u00e0 pi\u00f9 sentita dal Blackburn Olympic era quella con i concittadini del . Le due squadre si sfidarono per la prima volta nel mese di febbraio del 1879 e l'Olympic vinse per 3-1; in totale disputarono quaranta incontri ma soltanto sei di questi si conclusero con la vittoria dell'Olympic.\nLa rivalit\u00e0 divent\u00f2 particolarmente accesa nel settembre del 1884 quando, tra le accuse delle due squadre di rubarsi a vicenda i giocatori migliori, il segretario del Blackburn Rovers invi\u00f2 un telegramma all'Olympic affermando che la sua squadra non avrebbe giocato contro l'Olympic nella stagione 1884-1885. Le due squadre furono per\u00f2 sorteggiate l'una contro l'altra in FA Cup a dicembre, pertanto le partite tra i rivali ripresero in quella stagione.\nL'ultimo derby si gioc\u00f2 a febbraio del 1889 in occasione di una partita di beneficenza a favore dell'Olympic, vinta dal Blackburn Rovers per 6-1. I Rovers lasciarono tutto l'incasso all'Olympic, che economicamente si trovava in difficolt\u00e0, invece di dividerlo."}
{"id": "2472659", "revid": "373960", "url": "https://it.wikipedia.org/wiki?curid=2472659", "title": "Giancarlo Bregantini", "text": ""}
{"id": "2472663", "revid": "124469599", "url": "https://it.wikipedia.org/wiki?curid=2472663", "title": "Kunal Nayyar", "text": "\u00c8 conosciuto principalmente per l'interpretazione di Raj Koothrappali nella sitcom della CBS \"The Big Bang Theory\".\nBiografia.\nNayyar \u00e8 nato a Londra, in Inghilterra, ma \u00e8 cresciuto a New Delhi, in India. Ha studiato presso la St. Columba's School a New Delhi, dove giocava a badminton per la squadra della scuola. Nel 1999 si trasfer\u00ec negli Stati Uniti per conseguire un Diploma di Scienza in Commercio presso la University of Portland. Mentre studiava per la laurea, cominci\u00f2 a prendere lezioni di recitazione ed \u00e8 apparso in numerose recite scolastiche. Dopo aver partecipato all'American College Theater Festival, decise di diventare un attore professionista. Successivamente entr\u00f2 nella Temple University dove ricevette un Diploma di Belle Arti in Recitazione.\nDopo la laurea, Nayyar trov\u00f2 lavoro facendo pubblicit\u00e0 televisive in America e spettacoli di teatro a Londra. Ricevette attenzioni per la prima volta negli USA per il suo ruolo in una produzione West Coast di Rajiv Joseph del 2006, \"Huck &amp; Holden\", dove interpretava un indiano in studio all'estero ansioso di sperimentare la cultura americana prima di tornare in patria. Sempre nel 2006, Nayyar si un\u00ec ad Arun Das nella scrittura dello spettacolo \"Cotton Candy\", che fu premiato a Nuova Delhi con recensioni positive. In seguito fece un'apparizione come guest star nella fiction CBS \"NCIS - Unit\u00e0 anticrimine\" nell'episodio \"Sospetti\" (stagione 4, episodio 12) in cui interpretava Youssef Zidan, un terrorista iracheno. Il suo agente sent\u00ec di un ruolo nei panni di uno scienziato per un episodio pilota di una nuova serie CBS e lo incoraggi\u00f2 a partecipare al provino. Questo port\u00f2 alla sua entrata nel cast di \"The Big Bang Theory\", dove ha interpretato fino al 2019 il ruolo dell'astrofisico Raj Koothrappali.\nNel 2011 ha co-presentato lo show \"Tribute to Nerds\" insieme al co-presentatore Simon Helberg e il festival comico \"Just for Laughs\".\nVita privata.\nNayyar ha sposato la vincitrice del 2006 del premio Miss India, Neha Kapur, nel dicembre 2011.\nDoppiatori italiani.\nNelle versioni in italiano dei suoi film, Kunal Nayyar \u00e8 stato doppiato da:"}
{"id": "2472664", "revid": "1543377", "url": "https://it.wikipedia.org/wiki?curid=2472664", "title": "San Francisco (Atl\u00e1ntida)", "text": "San Francisco \u00e8 un comune dell'Honduras facente parte del dipartimento di Atl\u00e1ntida.\nIl comune \u00e8 stato istituito il 14 gennaio 1903 con parte del territorio del comune di El Porvenir."}
{"id": "2472666", "revid": "150177", "url": "https://it.wikipedia.org/wiki?curid=2472666", "title": "Marca Trevigiana Calcio a 5", "text": ""}
{"id": "2472670", "revid": "736476", "url": "https://it.wikipedia.org/wiki?curid=2472670", "title": "Walking on Sunshine (singolo Katrina and the Waves)", "text": "Walking on Sunshine \u00e8 un celebre brano musicale pop rock composto da Kimberley Rew ed eseguita dal gruppo musicale britannico Katrina and the Waves, pubblicato nel 1983 dall'etichetta discografica Attic Records come quinta traccia dell'album omonimo e messa in commercio in una nuova versione nel 1985 come singolo tratto dall'album eponimo del gruppo."}
{"id": "2472671", "revid": "114711821", "url": "https://it.wikipedia.org/wiki?curid=2472671", "title": "Irena Sedleck\u00e1", "text": "Dopo la formazione presso l'Accademia di Belle Arti di Praga, le fu assegnato il Premio Lenin per la scultura, prima di scappare dal regime comunista nel 1967 e giungere in Gran Bretagna. Ha creato nel corso della carriera numerose sculture e busti; tra gli altri, quelli di Freddie Mercury dei Queen e di Beau Brummell. Sposata pi\u00f9 volte, ebbe come ultimo marito Franta Belsky, anch'egli scultore, deceduto nel 2000.\nI lavori a lei commissionati includono opere riguardanti Laurence Olivier, Donald Sinden, Paul Eddington, Richard Briers, Jimmy Edwards, Bobby Charlton, Lord Litchfield, Sir Frank Whittle."}
{"id": "2472678", "revid": "1442080", "url": "https://it.wikipedia.org/wiki?curid=2472678", "title": "PBZ Zagreb Indoors 2007 - Singolare", "text": "Il singolare del torneo di tennis PBZ Zagreb Indoors 2007, facente parte dell'ATP Tour, ha avuto come vincitore Marcos Baghdatis che ha battuto in finale Ivan Ljubi\u010di\u0107 7-6(4), 4-6, 6-4."}
{"id": "2472679", "revid": "599013", "url": "https://it.wikipedia.org/wiki?curid=2472679", "title": "Venance Z\u00e9z\u00e9", "text": ""}
{"id": "2472680", "revid": "287204", "url": "https://it.wikipedia.org/wiki?curid=2472680", "title": "Tela (Honduras)", "text": "Tela \u00e8 un comune dell'Honduras facente parte del dipartimento di Atl\u00e1ntida.\nTela fu il primo insediamento fondato il 3 maggio 1524, con il nome \"Triunfo de La Cruz\" dal conquistatore spagnolo Crist\u00f3bal de Olid. Il comune \u00e8 stato istituito il 1\u00ba giugno 1876."}
{"id": "2472681", "revid": "339392", "url": "https://it.wikipedia.org/wiki?curid=2472681", "title": "Due South", "text": ""}
{"id": "2472683", "revid": "287204", "url": "https://it.wikipedia.org/wiki?curid=2472683", "title": "Antonio Jos\u00e9 de Sucre", "text": "Considerato uno dei pi\u00f9 leali uomini di Sim\u00f3n Bol\u00edvar, grazie alla sua grande strategia militare e alle sue qualit\u00e0 diplomatiche, fu uno dei personaggi pi\u00f9 influenti delle guerre d'indipendenza ispanoamericane, durante le quali fu presidente della Bolivia, governatore del Per\u00f9, generale capo dell'esercito della Grande Colombia e comandante dell'Esercito del Sud. Nonostante fosse venezuelano, come Bol\u00edvar, \u00e8 considerato Padre della Patria ed eroe nazionale in Ecuador e Bolivia, per aver condotto sul campo l'esercito indipendentista nelle campagne che portarono quei paesi all'indipendenza, culminate con le vittoriose battaglie di Pichincha e di Ayacucho.\nOrigini.\nAntonio Jos\u00e9 de Sucre nasce a Cuman\u00e1 nella Capitaneria Generale del Venezuela da Vicente de Sucre y Garc\u00eda de Urbaneja e Mar\u00eda Manuela de Alcal\u00e1 y S\u00e1nchez Ram\u00edrez de Arellano nel 1795, quinto di nove fratelli. Le origini della sua famiglia erano franco-fiamminghe; Carlos de Sucre Garrido y Pardo, figlio di un nobile, Charles Adri\u00e1n de Sucre, Marchese di Preux (Fiandre) e Buenaventura Carolina Isabel Garrido y Pardo, fu il primo antenato di Sucre a stanziarsi definitivamente in Sudamerica. Carlos de Sucre era stato designato dal re di Spagna come governatore della Nueva Andaluc\u00eda, e divent\u00f2 poi governatore di Cuba e di Cartagena de Indias. La sua famiglia era di lunghe tradizioni militari: non solo il padre era colonnello, ma anche i nonni, i bisnonni e i fratelli avevano tutti seguito la carriera militare. La madre mor\u00ec quando Antonio Jos\u00e9 aveva appena sette anni; fino a quindici anni studi\u00f2 con lo zio Jos\u00e9 Manuel, prima di entrare nella scuola di ingegneri di Caracas.\nVita militare.\nSucre entra nell'esercito nel 1810, con il grado di alfiere, e due anni pi\u00f9 tardi, dopo aver combattutto i realisti sotto il comando di Francisco de Miranda, viene promosso al grado di tenente.\nNel 1814 assiste al ricongiungimento delle forze di oriente e quelle di occidente nella valle di Aragua. In quell'anno Sucre perde suo fratello Pedro, fucilato dai realisti, e poco pi\u00f9 tardi anche Vicente e Magdalena, altri due fratelli, vittime a Cumun\u00e0 delle truppe dello spietato Jos\u00e9 Tom\u00e1s Boves. Nel 1815 combatte agli ordini del generale Jos\u00e9 Francisco Berm\u00fadez; quindi, fuggendo dall'esercito del generale Pablo Morillo, passa da Margarita a Cartagena, dove dirige i lavori di fortificazione della citt\u00e0, assediata dalle truppe realiste. Nel dicembre di quell'anno va ad Haiti, riuscendo poi a far ritorno in Venezuela nonostante un naufragio nel golfo di Paria.\nValente condottiero militare, nel 1817 viene promosso al grado di colonnello Nel 1818 inizia a distinguersi come uno dei pi\u00f9 valorosi comandanti di Sim\u00f3n Bol\u00edvar, che nel 1819 ratifica la sua nomina a capo di stato maggiore e, sempre in quell'anno, viene nominato generale di brigata dal presidente del congresso venezuelano Francisco Zea.\nCampagna dell'Ecuador.\nNel 1821 riceve l'incarico da parte di Bol\u00edvar di andare a Guayaquil, citt\u00e0 che si era resa indipendente l'anno prima ed era in quel momento una provincia libera, con il compito di incorporarla alla Grande Colombia, nazione nata dai resti del Vicereame della Nuova Granada dopo il dissolvimento dell'impero spagnolo nella parte settentrionale del Sudamerica. Arrivato a Guayaquil, Sucre propone alla Giunta di Governo, formata da Jos\u00e9 Joaqu\u00edn de Olmedo, Francisco Roca y Rafael Jimena, di conservare la propria sovranit\u00e0, ma sotto la protezione della Colombia. La Giunta di Guayaquil approva la proposta di Sucre, il cui scopo principale era quello di unificare le forze per preparare la conquista di Quito. Nell'agosto del 1821 i realisti guidati da Melchor Aymerich tentano un'offensiva su Guayaquil; tuttavia Sucre, con l'esercito unito formato da grancolombiani e Guayaquile\u00f1i, li respinge nella vittoriosa battaglia di Yaguachi del 19 agosto 1821, che dar\u00e0 a Guayaquil la definitiva libert\u00e0 dall'impero spagnolo. In settembre Sucre viene sconfitto nella sua avanzata verso Quito dall'esercito di Francisco Gonz\u00e1lez e si ritira a Guayaquil, dove ricostituisce l'esercito, aumentandolo di numero con gli arrivi di altri soldati dalla Grande Colombia nell'ottobre dello stesso anno\nNel dicembre 1821 Sucre incontra i governanti del Per\u00f9, che avevano mandato a Guayaquil due generali per prendere il comando della provincia. Sucre li convince che bisognava combattere il nemico comune, i realisti, e non lasciarsi sfuggire l'occasione di scacciarli definitivamente da quelle terre, raggiungendo un accordo che frutta a Sucre l'invio di truppe peruviane da parte di Jos\u00e9 de San Mart\u00edn, comandate da Andr\u00e9s de Santa Cruz, per la liberazione di Quito. L'avanzata verso Quito inizia nel gennaio del 1822, e dopo aver facilmente liberato Cuenca, all'inizio di maggio Sucre conquista Latacunga, dove rimane una decina di giorni aspettando rinforzi provenienti da Panama. Dopo l'avanzata fino alle porte di Quito, ai piedi del vulcano Pichincha, il 24 maggio 1822 Sucre riporta la vittoria nella battaglia di Pichincha, che risulta decisiva per la definitiva indipendenza dell'Ecuador, e, a met\u00e0 giugno, entra assieme a Bol\u00edvar in citt\u00e0, dove viene promosso da Bol\u00edvar a Generale di Divisione e riceve il comando civile e militare come Intendente del Dipartimento di Quito.\nAlto Per\u00f9.\nIn Per\u00f9 intanto, la situazione si era fatta delicata e incerta: Sim\u00f3n Bol\u00edvar era stato chiamato dal Congresso del Per\u00f9 che gli aveva richiesto aiuto per liberare definitivamente le terre della Sierra, ancora in mano realista. Non potendo essere immediatamente presente, Bol\u00edvar manda Sucre, come ministro plenipotenziario, a trattare con i governanti di Lima. Riva Aguero, capo dell'esecutivo a Lima, che era stato recentemente sconfitto dai realisti a Moquegua, consegna a Sucre il comando generale delle truppe. Il generale realista Jos\u00e9 de Canterac, che aveva sconfitto gli indipendentisti a Moquegua e a Ica, occupa per breve tempo Lima, saccheggiandola, mentre Sucre ritira gli indipendentisti nel porto di Callao.\nNel 1824 Bol\u00edvar si proclama Dittatore del Per\u00f9 e arriva personalmente sul campo per liberare definitivamente l'Alto Per\u00f9, istruendo e consigliando il suo miglior luogotenente, Sucre, sulle azioni da eseguire. La battaglia di Jun\u00edn, del 6 agosto 1824 fu una delle vittorie pi\u00f9 importanti degli indipendentisti sui realisti del generale Canterac.\nCon la vittoria di Jun\u00edn il morale di Sucre e del suo esercito era salito alle stelle e alcuni mesi pi\u00f9 tardi, il 9 dicembre, nella battaglia di Ayacucho Sucre cattura la maggior parte delle forze spagnole, compreso il vicer\u00e9 Jos\u00e9 de la Serna e Hinojosa, presso Ayacucho, l'ultimo vicer\u00e9 rimasto in territorio sudamericano. Questa vittoria fu decisiva per la liberazione e l'indipendenza del Per\u00f9 e dell'Alto Per\u00f9, che fu poi ribattezzato Bolivia. Come ricompensa per il suo operato venne insignito del pi\u00f9 alto titolo onorario di \"Grande Maresciallo di Ayacucho\".\nNascita della Bolivia.\nSucre entr\u00f2 in territorio boliviano il 25 febbraio 1825 e seguendo le istruzioni di Bol\u00edvar convoc\u00f2 i rappresentanti delle province dell'Alto Per\u00f9 per decidere sull'indipendenza totale della regione, non solo dalla Spagna, ma anche da quella con le Province Unite del R\u00edo de la Plata e dello stesso Per\u00f9. Nonostante Lima e Buenos Aires concordassero sull'alternativa totalmente indipendentista, Bol\u00edvar non era d'accordo, perch\u00e9 se fosse stato concessa la piena indipendenza avrebbe potuto pregiudicare la Grande Colombia, in quanto i territori della ex-Audiencia Reale di Quito avrebbero potuto chiedere lo stesso trattamento. Sucre, non concordando col suo leader, appar\u00ec un poco infastidito e convoc\u00f2 di nuovo in luglio la \"Asamblea Deliberante\" a Chuquisaca, che decise all'unanimit\u00e0 la totale indipendenza dell'Alto Per\u00f9, decretata con un Atto di Indipendenza il giorno 6 agosto 1825.\nUn decreto design\u00f2 il nome del nuovo stato in \"Bol\u00edvar\", e il Libertador venne designato Padre della Repubblica e Capo Supremo dello Stato. Bol\u00edvar, che aveva dovuto accettare il volere del popolo riguardo alla totale indipendenza della nuova nazione ringrazi\u00f2, ma declin\u00f2 l'offerta, proponendo il nome di Sucre per quell'incarico. Pass\u00f2 un po' di tempo, e un deputato propose che, cos\u00ec come Roma deriva da Romolo, da Bol\u00edvar deriver\u00e0 il nome \"Bolivia\".\nFu eletto presidente della Bolivia nel 1826 ma gli sviluppi politici lo lasciarono insoddisfatto. Nel 1828 sorse un forte movimento di opposizione contro Bol\u00edvar, i suoi seguaci e la costituzione che lui aveva scritto per il paese. Sucre, che era stato ferito in una rivolta, rassegn\u00f2 le dimissioni e si trasfer\u00ec a Quito, la sua citt\u00e0 del cuore e citt\u00e0 natale di sua moglie Mariana de Carcel\u00e9n y Larrea, marchesa di Solanda (Quito, 27 luglio 1805 \u2013 15 dicembre 1861).\nGuerra Gran Colombia-Per\u00f9.\nGi\u00e0 nel 1827 le relazioni tra Gran Colombia e Per\u00f9 divennero tese a causa delle mire del Per\u00f9 sulla neonata Repubblica di Bolivia e sulla parte meridionale dell'attuale Ecuador, in particolare della zona attorno a Cuenca e Guayaquil, dove parte della borghesia sosteneva l'annessione al Per\u00f9. Una rivolta a Lima aveva generato i primi malumori dei peruviani, che non avevano totalmente accettato la perdita dell'Alto Per\u00f9, costituitosi indipendente.\nNel 1827, Jos\u00e9 de La Mar viene eletto Presidente Generale del Per\u00f9, mentre le trattative di Bol\u00edvar su questioni di confine, che nel 1826 era dovuto tornare nella Grande Colombia per risolvere problemi interni, falliscono. Il generale Agust\u00edn Gamarra, futuro presidente del Per\u00f9, invase la Bolivia con l'intenzione di riunificare Alto e Basso Per\u00f9, quindi nello stesso anno la Grande Colombia dichiara guerra al Per\u00f9. L'esercito di La Mar, invece, invade il sud dell'Ecuador, prima il dipartimento di Azuay, nell'attuale provincia di Azuay, e poi Guayaquil, vincendo la guerra in mare dopo aver conquistato il porto della citt\u00e0.\nSul fronte terrestre, tuttavia, le battaglie presero un'altra piega: Il Mariscal Sucre, che a quel punto aveva lasciato la presidenza della Bolivia, concentr\u00f2 le forze dell'Esercito del Sud attorno a Cuenca, dove ebbe la meglio sui peruviani sconfiggendoli nella Battaglia del Portete de Tarqui. Si arriv\u00f2 cos\u00ec al Trattato di pace di Guayaquil, firmato il 21 settembre 1829, dove la Colombia rinunciava ai territori di Tumbes, Ja\u00e9n e Maynas, mentre il Per\u00f9 rinunciava per sempre al porto di Guayaquil. In definitiva, vennero mantenuti i confini precedenti alla guerra.\nGrande Colombia.\nGi\u00e0 in quel periodo tuttavia iniziarono a emergere sentimenti contrari al Libertador, come quelli del suo vice presidente Francisco de Paula Santander, per via della differente visione politica. Bol\u00edvar, infattim era per una grande nazione col potere centralizzato, mentre Santander era favorevole invece ad un sistema federale. Nel 1830 Sucre si trasferisce quindi a Bogot\u00e0 in un momento in cui il paese si stava gi\u00e0 disintegrando, principalmente a causa di movimenti separatisti interni, come quello di \"La Cosiata\" nella sua nativa Venezuela, comandata dal generale Jos\u00e9 Antonio P\u00e1ez, che diventer\u00e0 poi presidente del Venezuela nel gennaio 1830.\nBol\u00edvar chiede poi a Sucre di dirigersi verso il Venezuela per trattare con Paez, ma arrivato a T\u00e1riba, al confine, il generale Santiago Mari\u00f1o gli impedisce l'ingresso in territorio venezuelano, sua patria natia, obbligandolo a tornare a C\u00facuta. Qui parler\u00e0 per tre giorni con Mari\u00f1o e altri due rappresentanti di Paez, senza successo, prima di far ritorno a Bogot\u00e0.\nNella riforma costituzionale della Gran Colombia nel 1830, i suoi nemici riescono a inserire la regola che per essere presidente o vice presidente bisognava aver compiuto 40 anni (Sucre ne aveva 35). I mandanti del suo futuro assassinio erano da ricercarsi probabilmente tra i suoi nemici politici, suoi e di Bol\u00edvar: Con Sucre vivo, sarebbe continuata la visione politica di Sim\u00f3n Bol\u00edvar e l'unit\u00e0 della Grande Colombia. Il \"Libertador\" descrisse la grandezza di Sucre in una biografia nella quale si leggono citazioni come questa:\nMorte.\nAll'inizio del 1830, allarmato dalle voci delle dimissioni e di un possibile allontanamento dal paese di Sim\u00f3n Bol\u00edvar, decise di rientrare a Quito; fu colpito a morte in una imboscata sulla Sierra de Barruecos, vicino a La Uni\u00f3n, nel sud della Colombia, il 4 giugno 1830.\nQuella di Sucre fu la \"cronaca di una morte annunciata\". Gi\u00e0 nel 1828 il generale peruviano Agust\u00edn Gamarra tent\u00f2 d'invadere la Bolivia e scacciare Sucre, allora presidente della Bolivia regolarmente eletto nel 1827. Gamarra era spalleggiato dal boliviano Casimiro Ola\u00f1eta, ed entrambi organizzarono il \"complotto di Chuquisaca\", per uccidere Sucre, che rimase ferito quando tent\u00f2 di sedare la rivolta. Ci\u00f2 caus\u00f2 l'abbandono della presidenza del Gran Mariscal, che torn\u00f2 nella Grande Colombia. Tre giorni prima dell'assassinio, il quotidiano di Bogot\u00e0 \"El Dem\u00f3crata\" pubblic\u00f2 questo articolo:\n\"\u00abAbbiamo appena appreso con stupore dalle lettere che abbiamo ricevuto dal Sud, che il generale Antonio Jos\u00e9 de Sucre ha lasciato Bogot\u00e0 assicurandosi la marcia verso la provincia di Pasto per attaccarla; ma il valoroso generale Obando sta correndo per rispondere a tale minaccia. Possa Obando fare con Sucre ci\u00f2 che non abbiamo fatto con Bol\u00edvar.\u00bb\"\nSucre conosceva i pericoli sul cammino, sapeva dei numerosi nemici che si era fatto Bol\u00edvar e sapeva che questi conoscevano benissimo le intenzioni del Libertador che l'aveva designato come unico degno successore, ma part\u00ec lo stesso, con un deputato di Cuenca, Andr\u00e9s Garc\u00eda Tr\u00e9llez, il suo fedele servo di nome Francisco, il sergente di cavalleria Ignacio Colmenares e due assistenti ai cavalli e muli. Nella selva non lontano da Pasto una scarica lo colpi\u00ec alla testa, al collo e al petto. Il corpo di Sucre rimase a terra mentre gli altri componenti della comitiva fuggirono terrorizzati, e solo il giorno seguente il cadavere fu recuperato e sepolto.\nI dettagli dell'omicidio non sono chiari ma ci sono diverse ipotesi; l'autore materiale dell'assassinio fu il colonnello Apolinar Morillo, condannato 12 anni dopo da un processo iniziato alla morte di Sucre ma poi interrotto. Un'ipotesi largamente accreditata \u00e8 che il mandante fosse Jos\u00e9 Mar\u00eda Obando, a quel tempo Comandante Generale del Dipartimento di Cauca, incolpato dallo stesso Morillo. Tuttavia non fu mai provata la colpevolezza di Obando: le testimonianze di Morillo non furono sempre plausibili. Un altro indiziato, che si accus\u00f2 a vicenda con Obando dell'assassinio di Sucre, fu Juan Jos\u00e9 Flores, il primo presidente dell'Ecuador e compatriota e compagno di numerose battaglie del Mariscal, che temeva la sua popolarit\u00e0 e aveva saputo del suo ritorno a Quito proprio mentre stava nascendo la prima repubblica dell'Ecuador.\nSaputa la notizia della sua morte il primo luglio, Sim\u00f3n Bol\u00edvar, ormai malato esclam\u00f2: \nLa sua sposa Mariana Carcel\u00e9n, Marchesa di Solanda, trasport\u00f2 a Quito le salme secondo il testamento di Sucre. Il corpo, prima conservato segretamente in una residenza di famiglia e poi in un convento, fu trasportato definitivamente nel 1900 durante la presidenza di Eloy Alfaro, nella Cattedrale di Quito.\nNella cultura di massa.\nLa fama di Antonio Jos\u00e9 de Sucre in Sudamerica \u00e8 quasi paragonabile a quella di Sim\u00f3n Bol\u00edvar. Molte citt\u00e0 di Bolivia, Colombia, Ecuador e Venezuela hanno statue, vie, piazze, teatri e altro a lui dedicati. Ancor pi\u00f9 di Bol\u00edvar, la figura di Sucre \u00e8 ricordata in Ecuador e Bolivia; egli infatti eseguiva gli ordini di Bol\u00edvar ma fu lui che diresse sul campo le vittoriose battaglie del Pichincha e di Ayacucho, liberando rispettivamente l'attuale Ecuador e la Bolivia (ex-Alto Per\u00f9). Il dipartimento di Sucre in Colombia e la citt\u00e0 di Sucre, capitale amministrativa della Bolivia, prendono il nome da lui; lo stato venezuelano di Cuman\u00e1, dove nacque, fu ribattezzato Sucre in suo onore e anche un grosso quartiere della capitale Caracas fu chiamato col suo nome. La vecchia valuta circolante in Ecuador si chiamava Sucre, come l'aeroporto internazionale, la tangenziale ovest di Quito e una parrocchia della stessa citt\u00e0.\nMonumenti a Sucre.\nDiversi sono i monumenti dedicati alla memoria di Sucre, in particolare nelle citt\u00e0 dell'America Latina. Riconosciuta essere uno dei pi\u00f9 bei monumenti di Guayaquil \u00e8 la statua dedicata a Sucre costruita dallo scultore italiano Augusto Faggioni nel 1910, e inaugurata l'8 ottobre 1911 nella piazza adiacente al Governo del Guayas e del municipio di Guayaquil. Sempre a Guayaquil, \u00e8 presente anche una statua che rappresenta Sucre a cavallo sul malecon del fiume Guayas. Anche nella capitale ecuadoriana Quito \u00e8 presente una statua di Sucre, opera dello scultore spagnolo Jos\u00e9 Gonz\u00e1lez y Jim\u00e9nez del 1874, situata in Plaza Santo Domingo davanti all'omonima chiesa\nAnche in Bolivia numerose sono le statue dedicate al Gran Mariscal, come il mezzobusto presente a La Paz nella piazza che porta il suo nome, o quella di \"Plaza de los Estudiantes\" che lo raffigura a cavallo. Un'altra imponente statua \u00e8 presente a Cochabamba e naturalmente anche nella capitale legale boliviana Sucre, come quelle in \"Plaza de Armas\" e in \"Plaza 25 de Mayo\".\nAnche in Colombia e nella sua nativa Venezuela sono presenti statue di Sucre, come nella citt\u00e0 in cui \u00e8 nato, Cuman\u00e1. Un'altre statua imponente \u00e8 quelle presente a Quinua, nei pressi di Ayacucho, in Per\u00f9, dove Sucre combatt\u00e9 una delle pi\u00f9 importanti battaglie che gli diedero poi il titolo onorifico di Gran Mariscal di Ayacucho. Nel sito la statua \u00e8 nei pressi di un obelisco che ricorda la famosa battaglia che liber\u00f2 il Per\u00f9 e port\u00f2 alla creazione della Bolivia."}
{"id": "2472685", "revid": "1516566", "url": "https://it.wikipedia.org/wiki?curid=2472685", "title": "Gr\u00e4f &amp; Stift", "text": "La Gr\u00e4f &amp; Stift, dal 1907 \"Wiener Automobilfabrik A.G., vorm. Gr\u00e4f &amp; Stift\") \u00e8 stata una casa automobilistica austriaca, attiva dal 1904 al 1971.\nStoria.\nNel 1893 i fratelli Franz (1874\u20131940), Heinrich (1877\u20131943) e Carl Gr\u00e4f (1871\u20131939) assieme al socio Wilhelm Stift (1845\u20131917), appassionati di meccanica, decisero di impiantare a Vienna un'officina per la costruzione di biciclette. Il vero obiettivo dei fratelli Gr\u00e4f, per\u00f2, era di sperimentare la nuova tecnologia degli automobili che, alla fine del XIX secolo, avevano creato grande interesse in tutta Europa.\nLa prima trazione anteriore.\nNel 1896 fondano una officina a Vienna, l'anno successivo 1897, dopo mesi di lavoro, i fratelli Gr\u00e4f presentarono il frutto del loro impegno tecnico, destinato a rimanere negli annali dell'automobilismo. Si trattava di una vettura del tipo \"vis-\u00e0-vis\", con quattro posti, mossa da un motore a quattro cilindri De Dion-Bouton, raffreddato ad acqua.\nIl veicolo aveva cambio a quattro marce senza cinghia di trasmissione.\nLa grande innovazione per l'epoca, 1898, era determinata dalla posizione del propulsore, montato davanti al cruscotto e collegato alle ruote anteriori. Si tratta della prima automobile a trazione anteriore della storia. Brevettarono il sistema nel 1900.\nGr\u00e4f &amp; Stift.\nIl primo modello, particolarmente delicato e complesso, proprio a causa dell'innovativo sistema di trazione non ebbe alcun seguito produttivo, ma fu sufficiente a convincere il ricco commerciante Wilhelm Stift a finanziare l'avventura automobilistica dei fratelli Gr\u00e4f, con l'assemblaggio dei modelli francesi Celeritas.\nNel 1901 l'investitore Wilhelm Stift entr\u00f2 in societ\u00e0, fondando il 1\u00ba novembre 1901 la societ\u00e0 \"Gr\u00e4f &amp; Stift\", che si trovo dal 1904 ubicata in Weinberggasse 70, Wien-D\u00f6bling (Sievering). Dal 1905 iniziarono a costruire grosse Limousine (u.\u00a0a. per Habsburger Kaiserhaus), destinate all'aristocrazia del tempo e piccoli bus, che dal 1908 vennero utilizzati per turismo. Gr\u00e4f &amp; Stift commercializzo anche per l'Austria altri costruttori di autobus e tram. Gr\u00e4f &amp; Stift svilupp\u00f2 il tipo \"Dolomitenbus\" con 22\u00a0kW (30\u00a0HP), tetto in tela e 11 posti, in due classi. Venne impiegato sulla tratta Vienna - Bolzano.\nNegli anni della prima guerra mondiale la produzione si allarg\u00f2 anche ad altri settori, come quello degli autocarri.\nFu su di una Gr\u00e4f &amp; Stift tipo 28/32 PS del 1910, con carrozzeria modello \"Doppelphaeton\" sulla quale sedevano, alla guida l\u2019autiere Leopold Lojka, seguito posteriormente dal tenente colonnello, conte Franz von Harrach proprietario dell\u2019auto e addetto alla sicurezza, affiancati sul predellino dal governatore, generale Oskar Potiorek, che vennero uccisi sui sedili dei passeggeri l\u2019erede al trono, l\u2019arciduca Francesco Ferdinando e la moglie, duchessa Sofia, da due colpi sparati da Gavrilo Princip nell'attentato di Sarajevo che caus\u00f2 cos\u00ec, inconsapevolmente, lo scoppio della Grande Guerra. L'auto \u00e8 esposta presso il museo dell'esercito \"Heeresgeschichtliches Museum\" di Vienna.\nNegli anni della guerra 1916/17 venne sviluppata lo stabilimento di D\u00f6blinger. Il progetto fu dell'architetto Philipp Jakob Manz.\nNel 1929 Gr\u00e4f &amp; Stift si fuse con la Automobilfabrik Perl, con sede dal 1922 a Liesing (Vienna). Inizi\u00f2 la produzione di autocarri e autobus.\nIl 28 maggio 1931 Con autobus Gr\u00e4f &amp; Stift venne aperta la linea Vienna\u2013Budapest. Il viaggio inaugurale avvenne in sei ore con a bordo il progettista Ing. Josef Gr\u00e4f junior.\nIn marzo 1938 i dipendenti dell'azienda furono 300, in parte in Kurzarbeit. Dopo la \u201eAnschluss\u201c furono impiegate 1.500 persone. La produzione fu sempre piccola e grande serie di autocarri e autobus.\nDopo la seconda guerra mondiale la produzione di automobili non continu\u00f2. Nel 1964 furono costruiti 165 autocarri. Nel 1970 la continuit\u00e0 della Gr\u00e4f &amp; Stift fu con la \"\u00d6AF\" (\"\u00d6sterreichische Automobil Fabriks-AG\") e nel 1971 la \u00d6AF prese il 99% delle azioni.\nLa nuova societ\u00e0 si chiam\u00f2 \"\u00d6AF-Gr\u00e4f &amp; Stift AG\". Successivamente venne acquisita dalla MAN AG. All'epoca fece modifiche della produzione MAN.\nNel 1988 la MAN recupera la storica sede Gr\u00e4f &amp; Stift di Liesing.\nNel 2004 MAN investe 7 milioni di Euro per l'ammodernamento della verniciatura e sicurezza sul lavoro. MAN nella storica sede Gr\u00e4f &amp; Stift diventa l'azienda pi\u00f9 grande del Bezirk.\nFilobus.\nDalla \u00d6AF Gr\u00e4f &amp; Stift vennero prodotti filobus per le citt\u00e0 di Salisburgo, Linz, Innsbruck, Solingen, Eberswalde e Bergen.\nAutocarri.\nL'autocarro Gr\u00e4f &amp; Stift ZAFD fu un veicolo per l'\u00d6sterreichisches Bundesheer. Era un 4x4 e 6x6 con cabina anche doppia. Fu prodotto anche il tre assi ZT 200.\nAltro.\nOltre a autobus e autocarri Gr\u00e4f &amp; Stift produsse anche telai per tram, postali, bus per donazione sangue, bus per radiografie, Lazarettbus per l'\u00d6sterreichisches Bundesheer, cos\u00ec come autobus di 14\u00a0m x 3,5\u00a0m per l'aeroporto di Vienna e quello di Los Angeles."}
{"id": "2472687", "revid": "102920905", "url": "https://it.wikipedia.org/wiki?curid=2472687", "title": "Dyke", "text": "Dyke nello slang \u00e8 un termine inizialmente dispregiativo e denigrante, etichettava la donna come una \"camionista\" (Butch). Tuttavia il termine trova anche dei risvolti positivi, poich\u00e9 implica l'assertivit\u00e0 e la tenacia della persona, o semplicemente neutrali, come sinonimo di lesbica, indipendentemente dall'espressione individuale.\nOrigini.\nLe origini del termine sono poco conosciute; per l'Oxford English Dictionary l'avvento della parola \u00e8 da far risalire al 1942. \u00c8 sul finire del XX secolo che la definizione viene inglobata nella cultura LGBT, comparendo nel fumetto Dykes to Watch Out For."}
{"id": "2472694", "revid": "767487", "url": "https://it.wikipedia.org/wiki?curid=2472694", "title": "Puredarwin", "text": "Apple Darwin \u00e8 il sistema operativo Open Source di Apple che costituisce la base di macOS, e PureDarwin \u00e8 un progetto nato per rendere pi\u00f9 usabile Darwin (viene descritto come il successore non ufficiale di OpenDarwin).\nUno degli attuali obiettivi di questo progetto \u00e8 quello di fornire un ISO avviabile di Darwin (versioni 9.x ovvero quelle che corrispondono alle versioni 10.5.x Leopard di Mac OS X). Un altro obiettivo di questo progetto \u00e8 quello di fornire ulteriore documentazione su Darwin."}
{"id": "2472698", "revid": "767487", "url": "https://it.wikipedia.org/wiki?curid=2472698", "title": "Filippo Massini", "text": "Biografia.\nFilippo Massini nasce a Perugia nel maggio del 1559, da famiglia agiata. Nel 1580 presso l'Ateneo cittadino consegue la laurea in \"utroque iure\". Successivamente inizia, sempre a Perugia, il dottorato. Negli stessi anni partecipa alle assemblee dell'Accademia degli Insensati, dove legge quattro lezioni accademiche che verranno poi stampate nel 1588. Nel 1590 Massini si sposta a Fermo, rimanendovi per\u00f2 pochi anni. Nel 1592 Massini raggiunge Pisa, lavorando presso l'ateneo cittadino, con il ruolo di professore ordinario di diritto civile. Nel 1596 il Senato di Milano invita Massini a trasferirsi in Lombardia per lavorare presso l'ateneo pavese. Negli oltre 15 anni trascorsi a Pavia, Massini ha occasione di sviluppare i propri interessi letterari nell'Accademia degli Intenti ed in quella degli Affidati. Torna poi nel 1612 a Pisa per 4 anni e si trasferisce nel 1616 a Bologna dove morir\u00e0 nel 1617 o, come i pi\u00f9 propendono, nel 1618.\nOpere.\nLettioni dell'Estatico Insensato.\nA Perugia nel 1588 escono le \"Lettioni dell'Estatico Insensato\", opera giovanile dell'autore che comprende 4 dissertazioni accademiche recitate negli anni precedenti di fronte alla Accademia degli Insensati di Perugia. La prima lezione, \"Difesa del Petrarca intorno alle opposizioni fatteli dal Castelvetro nel suo comento alla \"Poetica\" di Aristotele\", mira a difendere Petrarca dalle accuse del modenese e sancisce la sua superiorit\u00e0 rispetto a Dante Alighieri. Nella seconda e nella terza dissertazione (\"Della contemplazione dell'uomo estatico\"; \"Della conversione dell'uomo a Dio\") sono commentati alla luce delle teorie neoplatoniche ficiniane due sonetti del poeta lucchese Giovanni Guidiccioni (rispettivamente \"Avvezzianci a morir; se proprio \u00e8 morte\" e \"Traggeti a pi\u00f9 bel rio l'ardente sete\"). La quarta lezione, \"Del madrigale\", la pi\u00f9 famosa e l'unica che oggi pu\u00f2 vantare un'edizione moderna (F. Massini, \"Il madrigale\", a cura di G. Fanelli, Urbino, Argalia, 1986), suggerisce una forma di madrigale libera dalle implicazioni precettistiche dei contemporanei. Secondo Massini, infatti, il madrigale non deve essere ancorato all'obbligo di leggerezza, ma pu\u00f2 essere in grado pure di esprimere concetti impegnativi e gravi. La lezione si chiude con una ipotesi esortativa: Massini infatti mostra la propria preferenza per un madrigale capace di combinare insieme piacevolezza e un concetto \"raro e ingegnoso\".\nLe \"Rime\".\nNel 1609 a Pavia escono per lo stampatore Andrea Viani le Rime di Filippo Massini. Il volume di liriche comprende oltre 500 componimenti (per lo pi\u00f9 sonetti, insieme a madrigali, canzoni e sestine) che il poeta aveva raccolto negli ultimi 20 anni, mentre sono pochissime le rime stampate in precedenza.\nLa prefazione.\nDi grande interesse la prefazione al volume ad opera dell'Accademico Insensato Francesco Visdomini, il quale celebra le rime di Massini come il frutto di un'ispirazione ancora contenuta nell'alveo di un raffinato petrarchismo. Visdomini mette a confronto le \"belle parole, senza alcuna sostanza\" delle tendenze letterarie contemporanee pi\u00f9 innovative, e la tonalit\u00e0 pura e misurata della tradizione lirica che si riconosceva nel modello di Petrarca. La soluzione \u00e8 perci\u00f2 indicata nella scelta di Massini che ha deciso di optare per l'imitazione del poeta del \"Canzoniere\".\nAnalisi delle \"Rime\".\nLa raccolta, per\u00f2, si mostra meno \"diligente\" rispetto alle premesse indicate da Francesco Visdomini. Infatti, se non mancano tessere e citazioni petrarchesche, queste rimangono in superficie e sono disseminate in una raccolta che ormai mostra caratteri ben pi\u00f9 moderni, un'inquietudine gi\u00e0 seicentesca. I tanti temi che si avvicendano nella silloge poetica (dall'amore trattato secondo caratteri neoplatonici, alla lode al vino, dalle composizioni sull'attivit\u00e0 venatoria, ai tanti sonetti morali, ecc.) dimostrano un'apertura decisiva rispetto al chiuso mondo del petrarchismo ortodosso. La materia presente \u00e8 classificata nella finale \"Tavola delle Rime\", in cui i componimenti sono ordinati secondo le seguenti etichette: \"amorosi\", \"civili\", \"vinosi\", \"panegirici\", \"eroici\", \"lugubri\", \"morali\", \"spirituali\", \"stravaganti\", \"proposte\" e \"risposte\". Tra i corrispondenti illustri che con la loro presenza impreziosiscono le Rime di Massini si possono annoverare Torquato Tasso, Giovan Battista Marino e Girolamo Preti."}
{"id": "2472700", "revid": "390153", "url": "https://it.wikipedia.org/wiki?curid=2472700", "title": "Allargamento dell'eurozona", "text": ""}
{"id": "2472701", "revid": "767487", "url": "https://it.wikipedia.org/wiki?curid=2472701", "title": "Karl Amadeus Hartmann", "text": "Biografia.\nHartmann era conosciuto soprattutto per il suo lavoro di trasmissione della musica del suo tempo e per le sue opere orchestrali, in particolare le sue sinfonie. Durante il regime nazista, si ritir\u00f2 dalla vita musicale tedesca e non consent\u00ec che le sue opere fossero eseguite in Germania. Guadagn\u00f2 tuttavia fama all'estero.\nNel 1956 avvenne la prima esecuzione assoluta nello Schauspielhaus di Francoforte del suo Concerto per viola, pianoforte, fiati e percussioni con William Primrose.\nNel gennaio 1963 avvenne la prima esecuzione assoluta nella Gro\u00dfes Haus della Staatsoper di Colonia della sua Sinfonia n. 8 diretta da Rafael Kubel\u00edk."}
{"id": "2472702", "revid": "767487", "url": "https://it.wikipedia.org/wiki?curid=2472702", "title": "L'uomo nero (film 2009)", "text": "L'uomo nero \u00e8 un film del 2009, diretto da Sergio Rubini. Il regista pugliese realizza nella sua regione il suo decimo film, con \"protagonista femminile\" Valeria Golino e con un \"cast\" formato da Riccardo Scamarcio e da Anna Falchi, Margherita Buy, Maurizio Micheli e con gli attori baresi Mariolina De Fano e Vito Signorile. Ha ottenuto due nomination ai premi Alabarda d'oro 2010 come miglior film e miglior sceneggiatura.\nIl film \u00e8 stato distribuito nelle sale cinematografiche il 4 dicembre 2009.\nTrama.\nGabriele Rossetti torna dopo molti anni nel suo paese natale, in Puglia, per assistere il suo vecchio padre Ernesto, gravemente malato, nelle sue ultime ore di vita. Rivederlo lo porta a riguardare al suo passato, in particolare al difficile rapporto che aveva col genitore, in un lungo flashback.\nQuando Gabriele aveva sette anni, Ernesto era il capostazione del paese, appassionato di arte e pittore dilettante; il suo amore per la pittura lo portava per\u00f2 spesso in contrasto con la gente del paese, dalla mentalit\u00e0 troppo ristretta, e con la sua famiglia; in particolare i rapporti con Gabriele erano molto difficili, poich\u00e9 spesso il padre lo trascurava in favore della sua passione. Il bambino cercava quindi una figura paterna nello zio Pinuccio, fratello di sua madre, giovane \"viveur\" che lo inizia all'apprezzamento del gentil sesso.\nUn giorno Ernesto porta Gabriele in visita alla Pinacoteca di Bari, nella cui collezione \u00e8 appena arrivato un autoritratto del pittore Paul C\u00e9zanne. Mentre il bambino non viene per nulla colpito dalla collezione e dall'arte in generale, preferendo giocare con la nipotina del direttore di nome Anna, Ernesto viene completamente galvanizzato dalla visione del dipinto, e decide di realizzarne una copia.\nDa quel momento Ernesto si dedica completamente all'impresa, lasciando le redini della famiglia nelle mani della moglie Franca; la donna, un'insegnante elementare, racconta a Gabriele i propri sogni nei quali vede i suoi genitori defunti parlarle e lamentarsi della loro vita (in realt\u00e0 questi sogni sono espressione dell'insoddisfazione della stessa Franca). Da quel momento nella mente di Gabriele si formeranno simili visioni di fantasmi, manifestazione dei suoi sentimenti: in particolare il bambino vedr\u00e0 un inquietante barbone vestito di nero, rappresentazione delle sue paure e delle sue inquietudini.\nMan mano che procede col suo lavoro Ernesto decide di organizzare una mostra personale nella quale esporr\u00e0 una selezione di suoi lavori e la famigerata copia del ritratto di C\u00e9zanne. L'uomo si affida al professor Venusio e al suo amico avvocato Pezzetti, i quali, critici d'arte, gli promettono una recensione sulla Gazzetta del Mezzogiorno. \nLa mostra viene allestita in occasione della festa patronale del paese; durante la quale Gabriele, insieme al suo amico Rocco, combina una grossa marachella: i due trovano infatti la leva del generatore d'elettricit\u00e0, e la tirano lasciando la citt\u00e0 completamente al buio. La festa viene cos\u00ec rovinata, in particolare la cerimonia d'inaugurazione della mostra di Ernesto.\nLa recensione del professor Venusio si rivela ingiustamente negativa e fin troppo crudele, particolarmente nei riguardi della copia del ritratto, giudicata pessima; Ernesto, che vi si era dedicato anima e corpo, ne rimane cos\u00ec male da diventare triste e insofferente nei confronti di tutti, in particolare della sua famiglia. Questo fa nascere in Gabriele un notevole senso di colpa (il professor Venusio ha ironicamente insistito sull'improvviso buio, e il ragazzino se ne sente responsabile), ma anche dei sentimenti negativi nei confronti del padre.\nIl bambino rimane ulteriormente ferito quando zio Pinuccio, che in precedenza gli aveva promesso di non legarsi mai a nessuna donna, improvvisamente e inaspettatamente decide di sposarsi, lasciando Gabriele privo del suo punto di riferimento.\nErnesto, che dapprima aveva chiare intenzioni bellicose nei confronti del professor Venusio, inaspettatamente gli si dimostra servile e comprensivo e gli chiede una seconda opportunit\u00e0: rifar\u00e0 la copia dell'autoritratto e gli chieder\u00e0 una seconda recensione.\nNel frattempo Gabriele diventa sempre pi\u00f9 disincantato nei confronti della realt\u00e0, arrivando a scoprire che l'uomo nero delle sue visioni altri non \u00e8 se non il misterioso capotreno che gettava caramelle agli orfani di un istituto di Bari, e non dunque la figura spaventosa che lui credeva.\nIn occasione del compleanno di Gabriele, Ernesto presenta dunque ai suoi invitati (tra cui il professore) la nuova versione dell'autoritratto. Venusio, pur riconoscendo un miglioramento, demolisce nuovamente l'opera di Ernesto, dicendo che, pur avendo una buona tecnica, l'uomo non \u00e8 in grado di metterci l'espressivit\u00e0 di C\u00e9zanne, adducendo inoltre futili teorie a sostegno della sua critica.\nIn quella Ernesto ha una reazione tragicomica, nella quale si vanta di aver fatto addirittura meglio di C\u00e9zanne e sbeffeggiando l'incompetenza di Venusio. Dopodich\u00e9 caccia in malo modo tutti gli ospiti e prende a spaccare tutti i suoi dipinti, fermandosi solo davanti alla copia del C\u00e9zanne.\nQuesta scena segna il definitivo distacco tra Ernesto e Gabriele: il bambino, sconvolto dalla reazione del padre e vedutasi rovinare la festa di compleanno, afferma chiaramente a s\u00e9 stesso di non voler mai diventare come suo padre.\nNel presente il Gabriele adulto deve organizzare la sepoltura di Ernesto, nel frattempo deceduto. Dopo aver passato la notte nella casa della sua infanzia, si sofferma sulla copia dell'autoritratto di C\u00e9zanne, rimanendo stupefatto nel non trovare, sul retro, il minuscolo contrassegno di suo padre, del quale solo lui era a conoscenza.\nSi reca quindi alla Pinacoteca di Bari, dove scopre che nessuno ricorda il famigerato ritratto nella collezione. Solo un incontro fortuito con Anna, la sua compagna di giochi nel frattempo cresciuta, lo porta a scoprire la verit\u00e0: pochi anni dopo l'ultima visita sua e di suo padre, il quadro era risultato un falso, con un notevole scandalo che aveva portato alle dimissioni di suo nonno.\nEsaminando il falso esemplare, Gabriele scopre il contrassegno di suo padre, e finalmente comprende la verit\u00e0 circa la terribile scena di molti anni prima: quello che suo padre aveva presentato al pubblico non era una copia, ma il vero C\u00e9zanne, e dunque la reazione di suo padre era giustificata in quanto prendeva di mira l'ignoranza e la chiusura mentale dei cosiddetti intellettuali.\nAl funerale di Ernesto Gabriele rivede dopo molti anni alcune figure della sua infanzia, che si presentano in tutta la loro umanit\u00e0; l'uomo scopre anche che suo zio Pinuccio non si era sposato per amore ma per necessit\u00e0: nel corso del famoso black out causato dallo stesso Gabriele, lo zio non era riuscito a fermarsi in tempo durante un rapporto sessuale e la sua partner era rimasta incinta, costringendolo a organizzare le nozze.\nGabriele incontra inoltre il professor Venusio e l'avvocato Pezzetti, che con notevole ipocrisia lodano le qualit\u00e0 artistiche del padre; l'uomo \u00e8 sul punto di risponder loro con astio, ma in quella ha una visione di suo padre che, con molta serenit\u00e0, lo invita a lasciar perdere.\nGabriele, finalmente libero dall'astio e dal rancore nei confronti di Ernesto, ha un ultimo incontro con suo padre sul limitare del cimitero, nel corso del quale i due si abbracciano in segno di riappacificazione. Ernesto si dirige poi verso Franca, mancata anni prima, e la famiglia si separa con una ritrovata serenit\u00e0.\nAmbientazione.\nIl film \u00e8 ambientato in un paese di nome San Vito. Le riprese, infatti, sono state effettuate prevalentemente a San Vito dei Normanni, la cui piazza principale viene proposta pi\u00f9 volte, e Mesagne, Comuni entrambi in provincia di Brindisi (nei quali paesi gi\u00e0 era stato ambientato l'altro suo film \"La terra\"), con alcune scene nella citt\u00e0 di Brindisi, nelle vicine Manduria in provincia di Taranto, Oria e Torre Santa Susanna (in provincia di Brindisi), altre ad Acquaviva delle Fonti, Gravina in Puglia, Giovinazzo, Altamura, Modugno, e alcuni scorci nella citt\u00e0 di Bari.\nLe scene girate a Bari riguardano Corso Italia, ove ha sede il \"Redentore\", a bordo della ferrovia (Fal) che costeggia la strada, il lungomare Nazario Sauro ed il palazzo della Provincia (in particolare interni ed esterni della Pinacoteca Provinciale). In fase di montaggio \u00e8 stata esclusa una scena girata all'esterno dell'ingresso del rinnovato Teatro Petruzzelli.\nUscita nelle sale.\nIl film \u00e8 stato presentato il 15 luglio 2009 nella sede della Regione Puglia, alla presenza del presidente Nichi Vendola.\nIl film \u00e8 stato distribuito nelle sale cinematografiche il 4 dicembre 2009, con il contributo della Apulia Film Commission."}
{"id": "2472703", "revid": "1005847", "url": "https://it.wikipedia.org/wiki?curid=2472703", "title": "Comuni dell'Honduras", "text": "I comuni dell'Honduras (in spagnolo: \"municipios\") sono la divisione amministrativa di secondo livello del Paese, dopo i 18 dipartimenti, e ammontano a 298.\nSono amministrati da sindaci eletti direttamente dal popolo (\"alcalde\"), al contrario dei governatori dei dipartimenti che sono nominati.\nI comuni pi\u00f9 grandi e pi\u00f9 urbanizzati hanno diritto al titolo di \"citt\u00e0\", qualifica puramente formale che non comporta alcuna differenza sul piano dell'autonomia amministrativa.\nPer scopi statistici i comuni sono a loro volta suddivisi in 3731 \"aldeas\", e successivamente in 27969 \"caserios\". Al livello pi\u00f9 basso, alcuni \"caserios\" sono suddivisi in 3336 \"barrios\" o \"colonias\"; queste ulteriori suddivisioni non hanno per\u00f2 alcuna autonomia amministrativa.\nLista.\nLista dei comuni dell'Honduras con relativa popolazione legale (censimento 2013)."}
{"id": "2472705", "revid": "317584", "url": "https://it.wikipedia.org/wiki?curid=2472705", "title": "Non profit", "text": ""}
{"id": "2472712", "revid": "36186723", "url": "https://it.wikipedia.org/wiki?curid=2472712", "title": "S\u00e9 (grammatica)", "text": ""}
{"id": "2472718", "revid": "1632387", "url": "https://it.wikipedia.org/wiki?curid=2472718", "title": "Tip (album)", "text": "Tip \u00e8 il secondo album della band canadese post-grunge Finger Eleven. Dapprima registrato con la Mercury e distribuito solo sul mercato canadese, nel 1998 l'album entra nell'orbita Wind-up Records, che lo ripubblica, stavolta non solo in Canada, ma anche negli Stati Uniti d'America."}
{"id": "2472720", "revid": "38120", "url": "https://it.wikipedia.org/wiki?curid=2472720", "title": "Corvina (personaggio)", "text": ""}
{"id": "2472721", "revid": "110157", "url": "https://it.wikipedia.org/wiki?curid=2472721", "title": "Kesz\u00fc", "text": "Kesz\u00fc \u00e8 un comune dell'Ungheria di 1.310 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472723", "revid": "110157", "url": "https://it.wikipedia.org/wiki?curid=2472723", "title": "K\u00e9t\u00fajfalu", "text": "K\u00e9t\u00fajfalu \u00e8 un comune dell'Ungheria di 694 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472724", "revid": "110157", "url": "https://it.wikipedia.org/wiki?curid=2472724", "title": "Kir\u00e1lyegyh\u00e1za", "text": "Kir\u00e1lyegyh\u00e1za \u00e8 un comune dell'Ungheria di 1.048 abitanti (dati 2001) situato nella provincia di Baranya, nella regione Transdanubio Meridionale."}
{"id": "2472725", "revid": "253269", "url": "https://it.wikipedia.org/wiki?curid=2472725", "title": "Julie White", "text": "Biografia.\nJulie White \u00e8 nota al pubblico televisivo per il suo ruolo nella sitcom \"Grace Under Fire\". Ha partecipato nel 2007 al film Transformers. Nel 2009 \u00e8 stata riconfermata nel film \"Transformers - La vendetta del caduto\" e il suo seguito \"Transformers 3\" sempre nei panni di Judy Witwicky. Apprezzata interprete teatrale, nel 2007 ha vinto il Tony Award alla miglior attrice protagonista in un'opera teatrale per il suo lavoro a Broadway.\nNel 2018 entra a far parte della terza stagione delle serie tv \"Designated Survivor\" col ruolo di Lorraine Zimmer, responsabile della Campagna Elettorale di Kirkman."}
{"id": "2472726", "revid": "110157", "url": "https://it.wikipedia.org/wiki?curid=2472726", "title": "Kisasszonyfa", "text": "Kisasszonyfa \u00e8 un comune dell'Ungheria di 209 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472728", "revid": "110157", "url": "https://it.wikipedia.org/wiki?curid=2472728", "title": "Kisbeszterce", "text": "Kisbeszterce \u00e8 un comune dell'Ungheria di 79 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472730", "revid": "729019", "url": "https://it.wikipedia.org/wiki?curid=2472730", "title": "Kisbudm\u00e9r", "text": "Kisbudm\u00e9r \u00e8 un comune dell'Ungheria di 131 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472734", "revid": "767487", "url": "https://it.wikipedia.org/wiki?curid=2472734", "title": "Kisd\u00e9r", "text": "Kisd\u00e9r \u00e8 un comune dell'Ungheria di 120 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472735", "revid": "110157", "url": "https://it.wikipedia.org/wiki?curid=2472735", "title": "Kisdobsza", "text": "Kisdobsza \u00e8 un comune dell'Ungheria di 260 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472738", "revid": "110157", "url": "https://it.wikipedia.org/wiki?curid=2472738", "title": "Kishajm\u00e1s", "text": "Kishajm\u00e1s \u00e8 un comune dell'Ungheria di 203 abitanti (dati 2008) situato nella provincia di Baranya, nella regione Transdanubio Meridionale."}
{"id": "2472739", "revid": "132266", "url": "https://it.wikipedia.org/wiki?curid=2472739", "title": "Foch (R 99)", "text": "La portaerei Foch (R 99) \u00e8 stata una nave da guerra francese, appartenente alla classe Clemenceau. \u00c8 stata la seconda nave da guerra chiamata in onore del maresciallo Ferdinand Foch. Ironia della sorte, Foch aveva detto: \"Gli [...] aerei non hanno alcun valore militare\". La prima unit\u00e0 francese intitolata al maresciallo Foch fu un incrociatore pesante del 1931, autoaffondato a Tolone il 27 novembre 1942.\nCostruzione.\nIl progetto elaborato dallo stato maggiore generale navale nel 1949 prevedeva 4 portaerei da 20000 tonnellate con l'idea di averne almeno due sempre operative. Nella riunione del 22 agosto 1949, il Consiglio supremo della Marina fu ancora pi\u00f9 ambizioso: il progetto di squadra navale prevedeva sei portaerei di squadra. Il 15 luglio 1952, il programma prevedeva ancora 5 portaerei di cui 2 per l'Unione francese (non disponibile per la NATO). Secondo la RCM 12, il documento finale della Conferenza di Lisbona del 1952, la Francia doveva mettere a disposizione della NATO in caso di guerra una portaerei il giorno J (giorno di inizio delle ostilit\u00e0), due il giorno J+30, tre il giorno J+180. Ma dal 1953, la Marina dovette ammettere che avrebbe potuto ordinare solo tre portaerei. La PA 54 \"Clemenceau\", iscritta al bilancio del 1953, venne varata nel novembre 1955, mentre la PA 55 \"Foch\" venne iscritta nel bilancio del 1955. La terza della serie, la PA 58 \"Verdun\" doveva essere iscritta nel bilancio nel 1958, ma il progetto fu cancellato.\nLa costruzione della \"Foch\" venne iniziata nei \"Chantiers de l'Atlantique\" di St. Nazaire dove il suo scafo venne impostato il 15 novembre 1957 e la nave varata il 23 luglio 1960. Dopo il varo la nave venne inviata nel cantiere navale di Brest per completare l'allestimento che venne ultimato il 15 luglio 1963.\nArmamento.\nL'armamento era costituito da otto cannoni da 100mm, quattro dei quali rimossi all'inizio degli anni novanta e sostituiti da due lanciamissili ottupli Crotale antinave e antiaerei con 52 missili, mentre cinque mitragliatrici M 2 da 12,7mm costituivano la difesa antiaerea di punto di tipo artiglieresco e durante i lavori di ammodernamento, svolti tra il 1980 e il 1981, vennero aggiunti anche quattro lanciamissili binati per missili superficie aria a guida infrarossa Simbad di produzione e progettazione interamente francesi e la nave dotata di armi nucleari tattiche.\nElettronica.\nLa nave era equipaggiata di radar di ricerca aerea a lungo raggio Thomson-CSF DRBV-23B in banda D, con un raggio di 201km, di radar di ricerca aerea e di superficie a corto raggio DRBV-50, sostituito durante i lavori di ammodernamento con il modello DRBV-15, radar di appontaggio NRBA-50, radar tridimensionale di ricerca aerea e di superficie DRBI-10 in banda E/F, con un raggio di azione di 256km, diversi radar di controllo tiro DRBC-31, sostituiti con il modello DRBC-32C e radar DRBN-34 di navigazione. La nave venne dotata di sistema TACAN SRN-6.\nIl sonar era un modello Westinghouse SQS 505 a scafo e la suite EW era costituita da due lanciachaff/flare CSEE Dagaie, Suite ESM ARBR 17 ed ECM ARBB 33.\nTra il 1980 e il 1981 l'elettronica venne aggiornata con l'aggiunta di un sistema IPER (attrezzatura per l'elaborazione dati tattici), di un sistema automatico per la direzione delle operazioni di combattimento SENIT (Syst\u00e8me d'Exploitation Navale des Informations Tactiques) e di una centrale a inerzia per l'aggiornamento della piattaforma degli aerei prima che venissero catapultati.\nPrincipale impiego militare.\nNel 1978 la \"Foch\" \u00e8 stata impiegata nel Mar Rosso per proteggere l'indipendenza del Gibuti durante l'operazione \"Sapphire II\".\nNel 1983-84, ha partecipato alla missione \"Olifant\" a sostegno del contingente francese schierato in Libano, con una componente aerea di sei F-8 Crusader, quindici Super \u00c9tendard, tre \u00c9tendard IV, cinque Breguet Br 1050 Aliz\u00e9, e sei elicotteri SA-321G Super-Frelon. alternandosi nella missione con la gemella \"Clemenceau\".\nNell'ottobre 1984 la \"Foch\" venne inviata al largo delle coste libiche in occasione delle tensioni nel golfo della Sirte.\nDal 1993 al 1999 \u00e8 stata regolarmente impegnata nel Adriatico nelle operazioni \"Balbuzard\", \"Salamander\" e \"Trident\" nel quadro dell'impegno francese nella ex-Jugoslavia sotto le missioni UNPROFOR, SFOR e KFOR, sotto il comando dell'ONU e della NATO, assicurando la sicurezza delle forze francesi a terra.\nDisarmo e vendita al Brasile.\nDopo una carriera di 37 anni nella Marina francese la nave \u00e8 stata venduta il 15 novembre 2000 alla Marina brasiliana, e rinominata \"NAe\" \"S\u00e3o Paulo\"; \u00e8 stata ritirata dal servizio il 14 febbraio 2017.\nLa PA 2 avrebbe dovuto sostituire la Foch nella Marine nationale, tuttavia la realizzazione di una seconda portaerei \u2013 da affiancare al Charles de Gaulle (R 91) \u2013 \u00e8 stata abbandonata."}
{"id": "2472740", "revid": "1086846", "url": "https://it.wikipedia.org/wiki?curid=2472740", "title": "Associazione Sportiva Cittadella 2008-2009", "text": "Questa pagina raccoglie i dati riguardanti l'Associazione Sportiva Cittadella nelle competizioni ufficiali della stagione 2008-2009.\nStagione.\nIn questa stagione la squadra \u00e8 neopromossa in Serie B.\nDisputa un discreto girone di andata, trascinato dalle reti del suo bomber Riccardo Meggiorini che poi raggiunger\u00e0 quota 18 gol (nessuna segnatura su rigore). Riesce ad ottenere risultati di prestigio come la vittoria per 1-0 in casa dell'Empoli con gol di Meggiorini e il 2-0 interno ai danni del Brescia. Da ricordare anche due grandi vittorie da parte dei veneti: nel proprio stadio \u00e8 riuscito a battere per 4 a 0 sia l'Avellino che il Modena. Nella gara contro l'Avellino il bomber Meggiorini ha segnato tutte le quattro reti.\nLa squadra dopo la vittoria per 2-1 in casa dell'Ancona alla sedicesima giornata di ritorno si porta a met\u00e0 classifica con la salvezza che sembra ormai cosa fatta ma conquista due soli punti nelle successive quattro partite e si porta in zona play-out ad una giornata dal termine. Provvidenziale \u00e8 la vittoria con il Rimini per 2-0 all'ultima giornata di campionato, che permette ai veneti di raggiungere i romagnoli in classifica al 17\u00ba posto a quota 50 punti e per miglior differenza reti \u00e8 proprio il Cittadella ad evitare i play-out ottenendo una sofferta salvezza e condannando dunque il Rimini ai play-out per non retrocedere.\nOrganigramma societario.\nArea direttiva\nArea tecnica\nArea sanitaria"}
{"id": "2472741", "revid": "319329", "url": "https://it.wikipedia.org/wiki?curid=2472741", "title": "Tuffi ai campionati mondiali di nuoto 2009 - Piattaforma 10 metri femminile", "text": "Le qualificazioni si sono disputate il 17 luglio 2009; hanno partecipato 31 atlete; le prime 18 dopo il primo turno sono passate alla semifinale, che si \u00e8 svolta il 18 luglio, e la finale lo stesso giorno."}
{"id": "2472743", "revid": "767487", "url": "https://it.wikipedia.org/wiki?curid=2472743", "title": "Musawengosi Mguni", "text": "Carriera.\nClub.\nDopo aver girato per l'Africa, passa all' dove in 66 gare segna 28 reti. Passa agli ucraini del dove segna all'esordio in Europa League nel 3-0 con i bielorussi del .\nDopo due stagioni passa in Russia al , dove disputa da titolare solo la prima stagione. Dopo un breve ritorno al , si trasferisce nuovamente a Cipro giocando con (in due periodi diversi), , , e .\nNazionale.\nTra il 2002 e il 2012 ha disputato cinque gare in nazionale, segnando due reti, entrambe all'esordio contro il ."}
{"id": "2472744", "revid": "767487", "url": "https://it.wikipedia.org/wiki?curid=2472744", "title": "Empoli Football Club 2008-2009", "text": "In questa pagina, sono raccolte le informazioni sulle competizioni ufficiali disputate dall'Empoli Football Club nella stagione 2008-2009.\nStagione.\nL'Empoli partecipa al quattordicesimo campionato di Serie B 2008-2009 della sua storia. L'inizio del torneo \u00e8 discreto e la squadra rimane imbattuta fino alla nona giornata, ma da quel momento vi \u00e8 un periodo di calo e la squadra subisce molte sconfitte tra cui lo 0-3 interno nel derby col Pisa. La squadra riesce definitivamente a portarsi in zona play-off alla 33\u00aa giornata grazie al successo per 2-1 in casa dell' con reti di Pozzi e Corvia. Da l\u00ec in poi rimane imbattuta fino alla fine del campionato, conquistando altre quattro vittorie e cinque pareggi. Si classifica 5\u00ba e nella doppia semifinale play-off incontra il Brescia: la gara di andata giocata al Castellani di Empoli finisce 1-1, con i padroni di casa in vantaggio con un gol di Lodi, poi raggiunti dal gol del pareggio di Baronio; nella semifinale di ritorno, i toscani vengono sconfitti 3-0 (Zoboli, Vass e Rispoli) e devono cos\u00ec rinunciare al ritorno in Serie A.\nIn Coppa Italia in casa superano l' al secondo turno per 2-0, al terzo turno affrontano il Cittadella a Treviso per indisponibilit\u00e0 dell'impianto padovano e vincono per 1-0. Al quarto turno trovano il Siena, ancora in trasferta, e vincono per 2-0. Infine fermano la loro corsa agli ottavi di finale a Genova, dove vengono sconfitti dalla Sampdoria per 2-1.\nOrganigramma societario.\nArea direttiva\nArea tecnica"}
{"id": "2472749", "revid": "767487", "url": "https://it.wikipedia.org/wiki?curid=2472749", "title": "Frosinone Calcio 2008-2009", "text": "Questa voce raccoglie le informazioni riguardanti il Frosinone Calcio nelle competizioni ufficiali della stagione 2008-2009.\nStagione.\nIn questa stagione, la terza consecutiva in Serie B, l'allenatore \u00e8 Piero Braglia. La salvezza arriva matematicamente solo alla penultima di campionato, grazie alla vittoria per 1-0 contro il Cittadella. Nel corso della stagione tra le file dei canarini brilla soprattutto il brasiliano Eder, autore di 14 gol.\nMaglia e Sponsor.\nNella stagione 2008-2009 lo sponsor tecnico \u00e8 Legea, mentre il main sponsor \u00e8 Banca Popolare del Frusinate.\nRosa.\n \"(capitano)\""}
{"id": "2472750", "revid": "1442080", "url": "https://it.wikipedia.org/wiki?curid=2472750", "title": "Delray Beach International Tennis Championships 2007 - Singolare", "text": "Il singolare del torneo di tennis Delray Beach International Tennis Championships 2007, facente parte dell'ATP Tour, ha avuto come vincitore Xavier Malisse che ha battuto in finale James Blake 5-7,6-4,6-4."}
{"id": "2472751", "revid": "107004323", "url": "https://it.wikipedia.org/wiki?curid=2472751", "title": "Haja Kyosei G Dangai\u014d", "text": " \u00e8 una serie televisiva anime di 13 episodi, trasmessa dal 5 aprile 2001 al 5 luglio 2001 da TV Asahi in Giappone. La serie \u00e8 stata ideata e diretta da Toshiki Hirano, e prodotta dallo studio AIC.\nLa serie \u00e8 direttamente collegata a \"Dangaio\", serie OAV del 1987. Bench\u00e9 inizialmente le due serie appaiano scollegate, lo sviluppo della storia dimostrer\u00e0 che \"Haja Kyosei G Dangai\u014d\" \u00e8 in effetti un sequel di \"Dangaio\".\nTrama.\nIn un punto non precisato dal Giappone, un fascio di luce emerge dal suolo e rade al suolo ogni cosa nel raggio di chilometri. La popolazione convinta che si sia trattato di una pioggia di meteoriti, non viene messa al corrente degli strani movimenti terrestri, che invece hanno causato la catastrofe. Una ragazzina si dimostra l'unica a conoscenza del terribile raggio di luce. Dieci anni dopo, improvvisamente un esercito di robot appare e devasta la Terra. I robot, chiamati \"EX Tartaro\" e la loro missione \u00e8 di \"purificare\" la Terra. L'unico baluardo per la difesa della Terra \u00e8 rappresentato da tre robot simili agli EX Tartaro ma di fabbricazione terrestre."}
{"id": "2472752", "revid": "1964823", "url": "https://it.wikipedia.org/wiki?curid=2472752", "title": "Unione Sportiva Grosseto Football Club 2008-2009", "text": "Questa voce raccoglie le informazioni riguardanti l'Unione Sportiva Grosseto Football Club nelle competizioni ufficiali della stagione 2008-2009.\nStagione.\nPer la nuova stagione in Serie B, la seconda nella storia per il , viene nominato allenatore della squadra Elio Gustinetti. Vengono acquistati diversi giocatori di esperienza, in La squadra biancorossa vince tre delle prime quattro partite, rispettivamente contro Pisa (1-2), (3-0), e (1-0). Il 18 ottobre 2008 la squadra si porta in testa alla classifica, grazie al successo interno sulla (6-2).\nIl 15 febbraio 2009, a seguito della sconfitta esterna contro il (4-0), Gustinetti viene esonerato. Gli subentra Ezio Rossi. Il 25 marzo 2009, in seguito alla sconfitta subita contro il Treviso, Ezio Rossi viene esonerato e al suo posto viene richiamato Gustinetti. Il 30 maggio 2009, con la vittoria sul Frosinone (2-0), con doppietta di Nicol\u00e1s C\u00f3rdova, il Grosseto si qualifica matematicamente ai play-off validi per la promozione in Serie A.\nNella semifinale di andata vinta contro il Livorno (2-0), i maremmani riescono a imporsi grazie alle reti di Freddi e Abruzzese, entrambe su calcio d'angolo. Nel match di ritorno invece, la squadra perde 4-1, restando in sette uomini contro undici a causa di quattro espulsioni.\nRosa.\n \"(capitano)\""}
{"id": "2472754", "revid": "486946", "url": "https://it.wikipedia.org/wiki?curid=2472754", "title": "US Grosseto", "text": ""}
{"id": "2472755", "revid": "110157", "url": "https://it.wikipedia.org/wiki?curid=2472755", "title": "Dazey", "text": "Dazey \u00e8 un comune degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 91 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Dazey si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Dazey vivevano 91 persone, ed erano presenti 23 gruppi familiari. La densit\u00e0 di popolazione era di 92 ab./km\u00b2. Nel territorio comunale si trovavano 47 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 25,3% era al di sotto dei 18, il 2,2% fra i 18 e i 24, il 28,6% fra i 25 e i 44, il 20,9% fra i 45 e i 64, mentre infine il 23,1% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 97,8 maschi."}
{"id": "2472757", "revid": "767487", "url": "https://it.wikipedia.org/wiki?curid=2472757", "title": "Volodymyr Lysenko", "text": ""}
{"id": "2472758", "revid": "287204", "url": "https://it.wikipedia.org/wiki?curid=2472758", "title": "Nicolas Cordova", "text": ""}
{"id": "2472759", "revid": "767487", "url": "https://it.wikipedia.org/wiki?curid=2472759", "title": "Il nemico del mio nemico - Cia, nazisti e guerra fredda", "text": "Il nemico del mio nemico - Cia, nazisti e guerra fredda (\"My Enemy's Enemy\") \u00e8 un film documentario del 2007 diretto da Kevin Macdonald.\nTrama.\nKlaus Barbie \u00e8 stato il capo della Gestapo dal 1942 fino all'arrivo degli Alleati in Francia, a Lione per la precisione. Per il suo lavoro venne infatti soprannominato il \"macellaio di Lione\". Dopo la fine della seconda guerra mondiale, per\u00f2, Barbie lavor\u00f2 per i servizi segreti americani e poi sostenne il regime dittatoriale boliviano.\nIl documentario prova a far luce su questa macabra storia attraverso testimonianze e fatti."}
{"id": "2472762", "revid": "287204", "url": "https://it.wikipedia.org/wiki?curid=2472762", "title": "Associazione Calcio Mantova 2008-2009", "text": "Questa pagina raccoglie i dati riguardanti l'Associazione Calcio Mantova nelle competizioni ufficiali della stagione 2008-2009.\nStagione.\nIn questa stagione il Mantova disputa il campionato di Serie B.\nIl 27 ottobre 2008, il presidente Fabrizio Lori (in seguito alla brutta sconfitta interna rimediata contro il ) decide di sollevare dall'incarico di allenatore Giuseppe Brucato. Al suo posto arriva Alessandro Costacurta, al suo esordio assoluto da allenatore: Lori raggiunge l'intensa biennale con l'ex difensore del . Nella finestra di mercato di gennaio l'unico arrivo in casa biancorossa riguarda Roberto D'Aversa in prestito dal Treviso, mentre vengono ceduti, sempre in prestito, Dario Passoni al Piacenza e Christian Jidayi al Bassano. Il 9 febbraio Costacurta si dimette, e al suo posto la societ\u00e0 ingaggia Mario Somma, che avr\u00e0 al suo fianco come secondo Alessandro Nuccorini, commissario tecnico della nazionale italiana di calcio a 5. Il Mantova chiude il campionato al 13\u00ba posto, assicurandosi cos\u00ec la permanenza nella serie cadetta per il quinto anno consecutivo.\nNel febbraio 2012 nell'ambito dell'operazione Last Bet disposta dalla Procura di Cremona, sono eseguiti arresti per episodi di presunta alterazione di quattro partite del tra le quali la partita vinta dal Mantova (2-1) disputata il 23 maggio 2009 allo Stadio Leonardo Garilli.\nMaglie e sponsor.\nLo sponsor tecnico \u00e8 per la seconda stagione consecutiva Diadora; lo sponsor di maglia \u00e8 \"Nuova Pansac\".\nLa prima maglia \u00e8 bianca con una banda trasversale rossa, mentre la divisa da trasferta riprende i colori di quella casalinga invertendone i colori. Dopo tre anni, cambia la terza maglia, che riprende lo schema delle altre due in blu e bianco.\nRosa.\n\"Rosa e numerazione tratta dal sito ufficiale.\""}
{"id": "2472765", "revid": "767487", "url": "https://it.wikipedia.org/wiki?curid=2472765", "title": "Fingal (Dakota del Nord)", "text": "Fingal \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 133 abitanti. La citt\u00e0 \u00e8 stata fondata nel 1891.\nGeografia fisica.\nSecondo i rilevamenti dell'United States Census Bureau, la localit\u00e0 di Fingal si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Fingal vivevano 133 persone, ed erano presenti 36 gruppi familiari. La densit\u00e0 di popolazione era di 128 ab./km\u00b2. Nel territorio comunale si trovavano 62 unit\u00e0 edificate. Per quanto riguarda la composizione etnica degli abitanti, il 97,74% era bianco, lo 0,75% era nativo e l'1,50% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 30,1% era al di sotto dei 18, il 5,3% fra i 18 e i 24, il 26,3% fra i 25 e i 44, il 15,8% fra i 45 e i 64, mentre infine il 22,6% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 95,6 maschi."}
{"id": "2472768", "revid": "767487", "url": "https://it.wikipedia.org/wiki?curid=2472768", "title": "Pecos (Texas)", "text": "Pecos \u00e8 un comune (\"city\") degli Stati Uniti d'America e capoluogo della contea di Reeves nello Stato del Texas. Si trova nel bacino fluviale del fiume Pecos, sulla riva occidentale (destra) al margine orientale del deserto di Chihuahua, nella fascia occidentale del Texas e nel territorio prossimo al confine meridionale del Nuovo Messico. La citt\u00e0 \u00e8 un centro commerciale regionale per l'allevamento di bestiame, produzione di petrolio e gas, e per l'agricoltura.\nGeografia fisica.\nSecondo lo United States Census Bureau, ha un'area totale di 19\u00a0km\u00b2 (7,3 miglia quadrate).\nClima.\nPecos ha un clima desertico, caratterizzato da estati calde e inverni piuttosto miti. Il clima arido di Pecos comporta una sensibile differenza fra la temperatura diurna e quella notturna, concedendo notti fresche anche a fronte di giornate estive considerevolmente calde.\nStoria.\nPecos fu una delle numerose citt\u00e0 del Texas occidentale ad essere create intorno ad un deposito ferroviario durante la costruzione della Texas and Pacific Railway. Queste citt\u00e0 furono successivamente collegate tra di loro con la costruzione della U.S. Route 80 e dell'Interstate 20. Prima dell'arrivo della ferrovia, un campo permanente esisteva nei pressi per la raccolta del bestiame che attraversava il fiume Pecos. Con la trivellazione di pozzi nella sottostante falda acquifera, l'acqua fu disponibile e la citt\u00e0 divenne un centro commerciale regionale per la produzione di meloni, cotone e cipolle. L'attivit\u00e0 estrattiva dello zolfo nella contigua contea di Culberson nel corso del 1960 port\u00f2 una notevole crescita economica e demografica. La crescita si invert\u00ec in decrescita con la chiusura delle attivit\u00e0 estrattive negli anni novanta.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,52% di bianchi, l'1,86% di afroamericani, lo 0,44% di nativi americani, l'1% di asiatici, lo 0,06% di oceaniani, il 17,2% di altre razze, e l'1,92% di due o pi\u00f9 etnie. Ispanici o latinos di qualunque etnia erano l'83,17% della popolazione."}
{"id": "2472771", "revid": "1494169", "url": "https://it.wikipedia.org/wiki?curid=2472771", "title": "Kathryn", "text": ""}
{"id": "2472779", "revid": "110157", "url": "https://it.wikipedia.org/wiki?curid=2472779", "title": "Kathryn (Dakota del Nord)", "text": "Kathryn \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 63 abitanti. La citt\u00e0 \u00e8 stata fondata nel 1900.\nGeografia fisica.\nSecondo i rilevamenti dell'United States Census Bureau, la localit\u00e0 di Kathryn si estende su una superficie di 1,50\u00a0km\u00b2, tutti occupati da terre.\nPopolazione.\nSecondo il censimento del 2000, a Kathryn vivevano 63 persone, ed erano presenti 18 gruppi familiari. La densit\u00e0 di popolazione era di 41 ab./km\u00b2. Nel territorio comunale si trovavano 43 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 14,3% era al di sotto dei 18, il 3,2% fra i 18 e i 24, il 28,6% fra i 25 e i 44, il 22,2% fra i 45 e i 64, mentre infine il 31,7% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 117,2 maschi."}
{"id": "2472782", "revid": "107260173", "url": "https://it.wikipedia.org/wiki?curid=2472782", "title": "La ragazza scomparsa", "text": " \u00e8 un manga scritto e disegnato dal fumettista giapponese Jir\u014d Taniguchi, pubblicato in Giappone nel 2000 ed edito in Italia nel 2010 dalla Coconino Press.\nTrama.\nShiga \u00e8 il guardiano di un rifugio arroccato sulle impervie Alpi giapponesi: amante della solitudine e restio ai rapporti umani, da anni mantiene le distanze dal mondo civilizzato che si apre ai piedi delle sue montagne.\nUn giorno, una telefonata lo spinge a lasciare la baita e a rimettere piede nella metropoli selvaggia. La giovane Megumi (figlia del compianto compagno di scalata di Shiga, Takamoto, morto per assideramento a seguito di una spedizione fallita) \u00e8 scomparsa in circostanze misteriose. Shiga, consapevole del suo torbido rapporto con l'ambiente urbano e dell'estrema difficolt\u00e0 di rinvenire informazioni attendibili in una citt\u00e0 immensa e pericolosa come Tokyo, intraprende la sua personale indagine per scoprire la verit\u00e0, fronteggiando le ombre della propria coscienza e l'ostilit\u00e0 delle alte sfere della Oribe Element, colosso dell'industria giapponese che sembra stranamente coinvolta nella scomparsa di Megumi."}
{"id": "2472793", "revid": "1442080", "url": "https://it.wikipedia.org/wiki?curid=2472793", "title": "Open 13 2007 - Singolare", "text": "Il singolare del torneo di tennis Open 13 2007, facente parte dell'ATP Tour, ha avuto come vincitore Gilles Simon che ha battuto in finale Marcos Baghdatis 6-4, 7-6(3)."}
{"id": "2472799", "revid": "94647", "url": "https://it.wikipedia.org/wiki?curid=2472799", "title": "La corsia n.6", "text": ""}
{"id": "2472801", "revid": "2208709", "url": "https://it.wikipedia.org/wiki?curid=2472801", "title": "Gold (Michael Jackson)", "text": "Gold \u00e8 una raccolta del cantante statunitense Michael Jackson, pubblicata nel 2008."}
{"id": "2472804", "revid": "21583", "url": "https://it.wikipedia.org/wiki?curid=2472804", "title": "Polittico Quaratesi", "text": "Il Polittico Quaratesi venne dipinto da Gentile da Fabriano nel 1425 a Firenze per la cappella della famiglia Quaratesi nella chiesa di San Niccol\u00f2 Oltrarno. Smembrato in pi\u00f9 musei, \u00e8 l'opera pi\u00f9 importante del soggiorno fiorentino dell'artista dopo la \"Pala Strozzi\". \nStoria.\nProbabilmente Gentile mise mano all'opera non molto tempo dopo il completamento della \"Pala Strozzi\".\nIl polittico grande era firmato e datato nella perduta cornice come \"\". Nel testamento del committente Bernardo di Castello Quaratesi, datato 1422, si trova un codicillo che ordinava l'esecuzione di una \"tabulam\" per l'altare maggiore della chiesa, da compiersi entro tre anni dalla morte.\nDescrizione.\nIl polittico venne smembrato in epoca imprecisata (circa 1830) ed oggi i cinque scomparti, completi della cimasa dipinta, e vari pezzi della predella si trovano in vari musei e citt\u00e0. \nIn particolare si hanno: \nStile.\nL'opera \u00e8 caratterizzata da colori chiari e brillanti e da una profusione di ori e dettagli preziosi che avevano reso celebre lo stile opulento di Gentile. All'altissima qualit\u00e0 degli ornati (soprattutto i ricchi drappi, tappeti e tessuti) corrisponde una grazia carezzevole dei personaggi. \nI pannelli sono inoltre caratterizzati da una maggiore sintesi nell'accostamento dei personaggi, che appaiono pi\u00f9 monumentali e isolati rispetto all\"'Adorazione dei Magi\". In ci\u00f2 \u00e8 stata letta un'influenza del rinnovamento pittorico fiorentino che si avviava proprio in quegli anni e che aveva Masaccio come principale esponente. A differenza di altre opere precedenti di Gentile infatti, qui la percezione dello spazio non \u00e8 annullata dalle decorazioni, anzi resta misurabile, come nel trono della Vergine, con i gradini che procedono dal primo piano in profondit\u00e0.\nNei pannelli dei santi si dispiega una magnifica resa dei dettagli, con punte di virtuosismo nella fascia del piviale di san Nicola, titolare della chiesa effigiato in posizione frontale subito a sinistra della Madonna, dove si trovano entro le falde modulate sette quadri dentro il quadro con \"Storie dell'infanzia di Cristo\": \"Nativit\u00e0, Adorazione dei Magi, Fuga in Egitto, Strage degli Innocenti, Presentazione al Tempio\" e \"Battesimo\".\nFinissima \u00e8 la tecnica, che rende la morbidezza degli incarnati e la consistenza materica dei tessuti con pennellate finissime, arrivando fino al pi\u00f9 curato \"pointillisme\" nella ghiaia delle viuzze delle \"Storie\" o nella mitria del santo. Gli altri santi erano ruotati con diverse gradazioni, che creavano una sorta di consesso semicircolare attorno alla Vergine. Per esempio la Maddalena, all'estremit\u00e0 sinistra, \u00e8 quasi di profilo. Quest'ultima santa si pu\u00f2 confrontare con quella del Polittico di Valleromita, di circa vent'anni prima, per comprendere quanto lo stile di Gentile si sia nel frattempo evoluto verso una maggiore compostezza e solidit\u00e0, rinunciando alle onde pi\u00f9 eteree degli orli ed alle pose astratte: se nel polittico di Valleromita essa teneva il calice con la sola punta delle dita, qui lo afferra saldamente con i palmi.\nPredella.\nI cinque scomparti della predella, conservati nella Pinacoteca Vaticana e alla National Gallery of Art, mostrano le storie di san Nicola di Bari. La predella risultava separata dal polittico gi\u00e0 alla fine del XVIII secolo, quando confluirono verso Roma, mentre il quinto venne messo pi\u00f9 tardi all'asta, finendo a Pistoia (famiglie Puccini, poi Tucci e Spada) e poi venendo immesso sul mercato antiquario nel 1928, finendo nella collezione Kress e da qui a Washington. Quasi tutti gli scomparti della predella sono ridipinti in alto per nascondere la forma originale, dove in alto c'era una teoria di archetti.\nLa prima storia \u00e8 quella della \"Nascita\", ambientata in un delizioso ambiente domestico, con uno scorcio di due stanze inesatto, che d\u00e0 all'insieme un'aria irreale e fiabesca, ma anche intimamente familiare. Molti sono i dettagli di minuta osservazione, come l'arredamento della stanza dove dorme la puerpera, lo sgabello con le fasce messe ad asciugare davanti al camino, il catino col santo bambino, la sorpresa delle levatrici che lo vedono alzarsi e pregare.\nLa scena successiva mostra la benevolenza di Nicola che don\u00f2 tre palle d'oro a tre ragazze povere per permettere loro di maritarsi. Anche qui viene mostrato un interno familiare, dove le tre ragazze sono intente ad attivit\u00e0 domestiche (spogliarsi per andare a letto e aiutare il vecchio padre a togliersi le calze). L'effetto notturno \u00e8 dato dai dettagli pi\u00f9 che dalla luce, come lo scuretto della finestra gi\u00e0 chiuso. Il santo si trova all'esterno, arrampicato alla finestra, mentre ha gi\u00e0 lanciato due palle e sta per tirare la terza, reggendosi alla grata. \nLa scena centrale doveva essere quella del miracolo di \"San Nicola che salva una nave dalla tempesta\", che \u00e8 l'unica ad aver mantenuto la forma originale con le tracce degli archetti (dopo il restauro). La leggenda a cui si riferisce \u00e8 quella di una nave colta da una tempesta in mezzo al mare, che viene salvata dall'apparizione provvidenziale del santo. Lo stesso soggetto era stato dipinto da Gentile in larga scala nel palazzo Ducale di Venezia, che tanto aveva impressionato Bartolomeo Facio per la sua terribilit\u00e0. In questa piccola scena in realt\u00e0 gli unici dettagli sull'atmosfera sono le vele strappate dal vento, per il resto sia il mare che il cielo appaiono calmi. Pi\u00f9 concitati sono gli uomini sulla nave, che sono presi dall'agitazione e cercano di alleggerire la nave scaricando la stiva in mare o pregando il santo. Anche in questo caso grande \u00e8 l'attenzione ai dettagli reali, dalle funi alle scalette, dall'ancora alla scialuppa, fino al ballatoio sull'albero maestro con la sua bandierina. Inoltre il pittore vi inser\u00ec elementi fantastici di pura poesia, come la sirena, la stella marina o l'ombra di alcuni pesci. \nLa quarta scena \u00e8 \"San Nicola che salva tre giovani messi in salamoia\". Secondo la leggenda tre ragazzi si fermarono in una locanda di un oste malvagio, che li derub\u00f2, li uccise e li fece a pezzi nascondendoli in botti nella salamoia. Il vescovo li riport\u00f2 allora in vita. Anche qui la scena \u00e8 ambientata in una stanza, una dispensa dove si vedono vari oggetti stoccati (sacchi, cesti e un mazzo di agli). Dietro il santo si trovano l'albergatore e sua moglie pentiti, mentre all'estremit\u00e0 destra si scorge un avventore che sta ignaro al tavolo a bere, tagliato a met\u00e0 in maniera apparentemente casuale da un pezzo di edificio. Gentile inoltre aggiunse alcuni dettagli aneddotici ed enigmatici, che rendessero l'osservazione dello spettatore pi\u00f9 gustosa, in questo caso l'insegna con la luna dorata e i geroglifici appesi alla parete.\nL'ultimo pannello \u00e8 il \"Miracolo dei pellegrini alla tomba di san Nicola\", cio\u00e8 il prodigio per il quale chi si reca alla tomba del santo trova guarigione. La scena \u00e8 ambientata all'interno di una basilica al centro della cui navata mediana si trova il sarcofago rialzato verso il quale convergono le persone che lo toccano. Molti sono i malati e si vede anche un'ossessa sorretta da una donna; in primo piano invece si vede un uomo guarito, che se ne va con le proprie gambe tenendo ormai le stampelle sulla spalla. L'ambientazione della scena \u00e8 minuziosamente descritta: della chiesa si vedono i mosaici del catino absidale (si distingue anche il soggetto: \"Cristo in mandorla tra la Vergine, san Nicola e i simboli degli evangelisti\"), la fascia sottostante con cinque storie di san Nicola (le medesime della predella!), le decorazioni delle navate laterali (affreschi e polittici). Lo spazio \u00e8 reso efficacemente dalla successione delle colonne in profondit\u00e0, con lo scorcio delle volte e delle lunette con le finestre circolari. I punti pi\u00f9 lontani sono pi\u00f9 bui e ombrosi e vi si distinguono appena le sagome, come quella di un monaco che avanza.\nRestauro.\nNel 2001 i quattro scomparti custoditi presso la Galleria degli Uffizi di Firenze\nsono stati restaurati grazie al contributo del Prof. Abramo Galassi, presidente all'epoca della Faber (azienda) di Fabriano. \nIl restauro, condotto da Sandra Freschi e Nicola Ann MacGregor sotto la supervisione di Alessandro Cecchi, direttore del dipartimento della pittura dal Medioevo al primo Rinascimento, ha rimosso lo sporco e i precedenti ritocchi ed ha riconsolidato le parti instabili del colore e della doratura. "}
{"id": "2472805", "revid": "2099314", "url": "https://it.wikipedia.org/wiki?curid=2472805", "title": "Iscrizioni di Dueno", "text": "Le Iscrizioni di Dueno sono fra le attestazioni pi\u00f9 antiche di un testo in latino arcaico che siano conosciute, dopo quelle del lapis niger e della fibula prenestina.\nLe iscrizioni sono datate 600 a.C. e sono state scoperte da Heinrich Dressel nel 1880 sul Quirinale scritte sul lato esterno di un kernos che oggi si trova presso i Musei statali di Berlino.\nL'iscrizione \u00e8 ordinata da destra verso sinistra, articolata in tre frasi, senza spazi tra una parola e l'altra. L'iscrizione \u00e8 particolarmente difficile da comprendere, perch\u00e9 scritta in lingua poco conosciuta e soprattutto a causa della mancanza di spazi tra le lettere, e ci\u00f2 pu\u00f2 permettere diverse interpretazioni per le frasi. Il vaso di Dueno \u00e8 un trilobato cio\u00e8 sono tre vasi messi assieme (come si pu\u00f2 notare nell'immagine qui a fianco). In esso si pensa che ci fosse una pomata che agiva come filtro d'amore.\nIl testo.\nL'iscrizione recita:\nLa cui trascrizione in latino arcaico potrebbe essere:\nLa cui traduzione in latino classico sarebbe:\nIn italiano, la traduzione pi\u00f9 accreditata \u00e8 la seguente:\nAnalisi e interpretazione.\nIl vaso di Dueno appartiene alla categoria dei cosiddetti \"oggetti parlanti\" di tradizione etrusca: nel mondo latino arcaico era diffusa usanza incidere sugli oggetti artigianali una frase in prima persona, attraverso la quale l'oggetto stesso sembrava spiegare le sue caratteristiche oppure il nome del committente o della persona cui veniva regalato. \nIl vaso di Dueno era stato probabilmente fatto fare da una donna per un amante che l'aveva rifiutata; al tempo stesso, l'artigiano che l'aveva realizzato vuole prendere le distanze dall'anatema, e lo scrive chiaramente nella terza frase.\nLa scritta incisa sui vasi di Dueno reca delle forme alfabetiche arcaiche, che risentono ancora di influenze greche ed etrusche. A differenza di altri esempi di latino arcaico, come la scritta sulla Fibula prenestina, le tre scritte non hanno segni di punteggiatura, e alcune lettere sono tratteggiate in forme peculiari:\nAnche a livello linguistico l'iscrizione presenta alcune particolarit\u00e0: il nome Tutera (o Toteria), probabilmente quello della committente, \u00e8 scritto \"Toitesiai\", con la S al posto della R, rivelando che l'iscrizione \u00e8 precedente al periodo del rotacismo.\nIl significato della parola \"duenos\" \u00e8 dibattuto: attualmente, si pensa che sia un arcaismo dell'aggettivo \"bonus\". Tuttavia, c'\u00e8 chi vi legge il nome Dueno, che sarebbe quello dell'artigiano che effettivamente realizz\u00f2 il vaso, secondo la tradizione tipica degli \"oggetti parlanti\": da qui viene il nome con cui \u00e8 conosciuto dai pi\u00f9."}
{"id": "2472807", "revid": "330270", "url": "https://it.wikipedia.org/wiki?curid=2472807", "title": "Anonima Sequestri", "text": ""}
{"id": "2472808", "revid": "125918418", "url": "https://it.wikipedia.org/wiki?curid=2472808", "title": "Idris Elba", "text": "Elba \u00e8 anche un DJ, noto nei club londinesi con lo pseudonimo DJ Big Driis/Big Driis the Londoner.\nHa recitato nella serie televisiva \"Luther\" per cui ha vinto un Golden Globe. Nel 2016 ha vinto lo Screen Actors Guild Award come miglior attore non protagonista per il film \"Beasts of No Nation\", venendo nominato per la stessa categoria anche ai Premi BAFTA e ai Golden Globe.\nBiografia.\nNato e cresciuto a Hackney, figlio unico di madre ghanese e padre originario della Sierra Leone, fin da adolescente ha aspirazioni artistiche e grazie all'aiuto dello zio inizia ad esibirsi come disc jockey, suonando ai matrimoni; successivamente con un gruppo di amici fonda un collettivo di giovani disc jockey. Dopo aver vinto un concorso, a sedici anni entra al National Youth Music Theatre. Negli anni seguenti suona come DJ nei club londinesi con lo pseudonimo di DJ Big Driis e continua a coltivare le sue aspirazioni attoriali sottoponendosi a numerose audizioni.\nNegli anni novanta inizia a lavorare per svariate produzioni televisive britanniche, come \"Absolutely Fabulous\", \"Ultraviolet\" e \"Dangerfield\". Nel 2001 lavora negli Stati Uniti nel film \"Buffalo Soldiers\", ritratto di soldati americani di stanza in Germania poco prima della caduta del muro di Berlino nel 1989. Appare in videoclip per artisti come Angie Stone e Fat Joe e continua la sua permanenza negli Stati Uniti partecipando ad un episodio di \"Law &amp; Order - I due volti della giustizia\", dopodich\u00e9 entra nel cast della serie televisiva \"The Wire\", dove dal 2002 al 2004 interpreta il personaggio di Russell \"Stringer\" Bell.\nNel 2006 Elba registra un EP contenente quattro canzoni e co-produce e partecipa all'intro dell'album di Jay-Z \"American Gangster\". Nel maggio del 2007 viene inserito dalla rivista \"People\" tra le 100 persone pi\u00f9 belle del mondo. Cinematograficamente parlando il 2007 \u00e8 un anno importante: dopo aver partecipato al film di Tyler Perry \"Daddy's Little Girls\", recita al fianco di Hilary Swank ne \"I segni del male\" e interpreta il Generale Stone nel film \"28 settimane dopo\". Sempre nel 2007 recita in \"American Gangster\" di Ridley Scott, nei panni di un boss mafioso.\nNel 2008 recita negli horror \"Che la fine abbia inizio\" e \"Il mai nato\", fa parte del nutrito cast di \"RocknRolla\" di Guy Ritchie ed \u00e8 protagonista al fianco della cantante Beyonc\u00e9 Knowles del thriller \"Obsessed\". Nel 2009, dopo aver partecipato a sette episodi di \"The Office\", ottiene ruoli importanti nei film \"Takers\" e \"The Losers\", del 2010. Da settembre 2009 Elba ha iniziato a lavorare in una serie televisiva della BBC intitolata \"Luther\" in onda dal 4 maggio 2010 su BBC One dove interpreta la parte del protagonista, il detective John Luther, ricoprendo il ruolo fino alla fine della serie nel 2015.\nA partire dal 2011 prende parte alla saga del Marvel Cinematic Universe nel film \"Thor\", in cui interpreta Heimdall, ricoprendo lo stesso ruolo nei film ', ', ' e '. Nel novembre 2012 Elba \u00e8 comparso nel video dei Mumford &amp; Sons \"Lover Of The Light\", secondo singolo estratto dall'album \"Babel\". Nel 2014 ha preso parte al programma #IdrisElbaNoLimits (in Italia trasmesso da DMAX), in cui Elba partecipa a varie competizioni sportive (rally, volo acrobatico, ecc.) nonostante abbia solo poche settimane di allenamento.\nNel 2015 Elba \u00e8 nel cast di \"Beasts of No Nation\" diretto da Cary Fukunaga, incentrato sulla vita dei bambini soldato nigeriani sfruttati dai signori della guerra locali. Per il ruolo vince lo Screen Actors Guild Award come miglior attore non protagonista e viene anche nominato per la stessa categoria anche ai Premi BAFTA e ai Golden Globe. Nel 2016 Elba viene scritturato dalla Disney per prendere parte al remake in live-action dell'omonimo e celebre classico Disney, \"Il libro della giungla\", diretto da Jon Favreau; Elba presta la voce al feroce e spietato antagonista della storia, la tigre Shere Khan. Sempre nel 2016 doppia il personaggio del Capitano Bogo nel film d'animazione \"Zootropolis\" e doppia il tricheco Fluke nel film Disney-Pixar \"Alla ricerca di Dory\", sequel di \"Alla ricerca di Nemo\". Lo stesso anno interpreta il villain Krall in \"Star Trek Beyond\".\nL'anno successivo \u00e8 nel cast di due film presentati al Toronto Film Festival; \"Il domani tra di noi\", dove recita accanto a Kate Winslet. La pellicola narra la storia di due estranei che, in seguito a un tragico incidente aereo, uniscono le loro forze per sopravvivere alle condizioni estreme di un massiccio montuoso innevato e lontano dalla civilt\u00e0. La seconda pellicola \u00e8 \"Molly's Game\", dove interpreta il ruolo dell'avvocato Charlie Jaffey impegnato a difendere Molly Bloom, una giovane sciatrice olimpica arrestata dall'FBI in quanto ingiustamente accusata di collaborare con varie organizzazioni criominali.\nA novembre 2018 viene eletto Uomo pi\u00f9 sexy al mondo dalla rivista \"People\". Nel 2019 la cantante statunitense Taylor Swift include un estratto di un'intervista a Elba nella traccia \"London Boy\", contenuta all'interno dall'album \"Lover\".\nAd aprile 2019, viene scelto per interpretare il ruolo di Bloodsport nel film \"The Suicide Squad - Missione suicida\", diretto da James Gunn, tratto dall'omonimo fumetto DC Comics e facente parte del DC Extended Universe.\nNell'agosto 2021 ha ottenuto la voce di Knuckles the Echidna nel sequel di \"Sonic - Il film\", diretto da Jeff Fowler, previsto nelle sale nell'aprile 2022.\nVita privata.\nDal 1999 al 2003 \u00e8 stato sposato con la make-up artist e imprenditrice Hanne \"Kim\" N\u00f8rgaard. La coppia ha avuto una figlia, Isan, nata nel 2002. Nel 2006 \u00e8 stato brevemente sposato con l'avvocatessa Sonya Nicole Hamlin. Nel 2014, durante la sua relazione con la stylist Naiyana Garth, \u00e8 nato suo figlio Winston. Il 26 aprile 2019 ha sposato la modella Sabrina Dhowre a Marrakech.\nDoppiatori italiani.\nNelle versioni in italiano dei suoi film, Idris Elba \u00e8 stato doppiato da:\nCome doppiatore, viene sostituito da:"}
{"id": "2472818", "revid": "1305772", "url": "https://it.wikipedia.org/wiki?curid=2472818", "title": "Lingua tuareg", "text": "La lingua tuareg (lingua denominata dai parlanti tamahaq o tamasheq o tamajeq) \u00e8 una lingua berbera parlata in Niger, Mali e altri stati dell'Africa nordoccidentale.\nDistribuzione geografica.\n\u00c8 la lingua parlata dai tuareg. \u00c8 parlata soprattutto in Mali e Niger, con gruppi significativi anche in Algeria, Libia e Burkina Faso, mentre piccole comunit\u00e0 (progressivamente assorbite dalle etnie locali) si trovano anche in Ciad (i \"Kinnin\").\nSecondo le stime di \"Ethnologue\", \u00e8 parlata complessivamente da 1.248.200 persone, cos\u00ec ripartite geograficamente: 720.000 in Niger, 440.000 in Mali, 40.000 in Algeria, 31.200 in Burkina Faso e 17.000 in Libia.\nDialetti e lingue derivate.\nEssa costituisce la rappresentante pi\u00f9 meridionale del berbero. A sua volta si divide in numerosi dialetti, con un grado abbastanza notevole di intercomprensione.\nLo standard ISO 639-3 classifica il tuareg, con la denominazione \"tamashek\", come macrolingua composta dai seguenti membri:\nAl nord, il tahaggart \u00e8 parlato da 77.000 persone in Algeria, Niger e Libia, in particolare nella regione dell'Ahaggar, nel Tassili n'Ajjer e presso i taitoq.\nIl tamasheq conta 250.000 locutori in Mali e 31.200 in Burkina Faso (in realt\u00e0 si tratta di diverse variet\u00e0, anche piuttosto differenti tra loro).\nIl tawallammat o tawellemmet \u00e8 l'idioma pi\u00f9 diffuso, con 640.000 locutori, a cavallo tra Mali (iwellemmeden dell'ovest, \"Kel Ataram\") e Niger (iwellemmeden dell'est, \"Kel Denneg\").\nIl tayart o tayert \u00e8 parlato da 250.000 persone stanziate nell'A\u00efr, in Niger.\nTra le classificazioni scientifiche pi\u00f9 recenti, quella di Prasse prevede: W (tawellemmet dell'est), Y (tayert), G (tamesgerest, lingua dei Kel Geres, sud del Niger), WW (tawellemmet dell'ovest), D (tadghaq, lingua dell'Adrar degli Ifoghas, nord del Mali), N (taneslemt, lingua degli igellad, gruppi di trib\u00f9 marabuttiche lungo il fiume Niger, a sud di Timbuct\u00f9), H (tahaggart).\nClassificazione.\nSecondo \"Ethnologue\", la classificazione completa delle lingue tuareg o tamasheq \u00e8 la seguente:\nFonologia.\nUna delle isoglosse pi\u00f9 caratteristiche del tuareg sul piano fonetico \u00e8 il trattamento di *\"z\" etimologico. Questo suono, infatti, che appare conservato nella maggior parte dei dialetti berberi del nord, subisce in tuareg delle modificazioni, che lo hanno trasformato ora in \"j\" (IPA ) (palatalizzazione) ora in \"\u0161\" () (de-sonorizzazione), ora infine in \"h\". Cosicch\u00e9 la designazione autoctona della lingua berbera, che in altre regioni berbere \u00e8 \"tamazight\", in tuareg non presenta il suono \"z\" interno, ma \"h\" (\"tamahaq\"), \"j\" (\"tamajeq\", dialetti tawellemmet e tayert), \"tamashaq\" (tadghaq, taneslemt).\nLessico.\nTra tutte le variet\u00e0 di berbero, il tuareg \u00e8 quella che meno ha subito l'influsso dell'arabo, in particolare sul piano lessicale. Per questo motivo le proposte di neologismi berberi (come quelle presenti nell'\"Amawal\") attingono molti vocaboli al lessico tuareg (come il saluto, \"azul\", impiegato per sostituire formule arabe come \"assalamu aleikum\"). In compenso, in tuareg sono presenti numerosi prestiti da altre lingue come hausa e dialetti songhai.\nSistema di scrittura.\nLa lingua tuareg \u00e8 l'unica lingua berbera che impieghi ancora, senza soluzione di continuit\u00e0 dai tempi antichi, l'antica scrittura autoctona del Nordafrica, denominata \"tifinagh\". Di essa esistono alcune varianti, a seconda delle diverse regioni e dei diversi parlari, anche se in generale gli elementi-base sono costanti e chi ne conosce una variet\u00e0 non ha difficolt\u00e0 a leggere anche le altre.\nIl tamasheq, il tawallammat e il tayart vengono scritti anche con l'alfabeto latino.\nIl tahaggart viene scritto anche con l'alfabeto arabo."}
{"id": "2472820", "revid": "1310927", "url": "https://it.wikipedia.org/wiki?curid=2472820", "title": "Stadio Loro-Bori\u00e7i", "text": "Lo stadio \"Loro Bori\u00e7i\" \u00e8 un impianto polivalente che si trova a Scutari, in Albania. \u00c8 stato fondato nel 1946 col nome di \"Vojo Kushi Stadium\" ed \u00e8 lo stadio in cui gioca il . Ha una capienza di 16.000 posti a sedere. Lo stadio \u00e8 intitolato a Loro Bori\u00e7i, calciatore albanese attivo negli anni quaranta e cinquanta.\nA dicembre 2015 iniziano i lavori di restyling dello stadio per ospitare la nazionale di calcio dell'Albania, arrivando ad una capienza superiore allo Stadio Qemal Stafa di Tirana, diventando cos\u00ec lo stadio pi\u00f9 grande della nazione. I lavori vengono ultimati nel 2016. Inoltre, sempre nello stesso anno, la Nazionale di calcio del Kosovo gioca presso questo stadio le partite per le qualificazioni al campionato mondiale di calcio 2018 - UEFA"}
{"id": "2472823", "revid": "15756", "url": "https://it.wikipedia.org/wiki?curid=2472823", "title": "John Terry", "text": "Capitano del Chelsea dal 2004 al 2017, \u00e8 stato nominato miglior difensore della Champions League nel 2005, 2008 e 2009; inoltre \u00e8 stato votato Giocatore dell'anno della PFA nel 2005, e fino al 2009 \u00e8 sempre stato incluso nella FIFA FIFPro World XI. Figurante nella squadra ideale dei Mondiali 2006 (l'unico inglese) \u00e8 stato anche votato per tre volte giocatore dell'anno dai tifosi del Chelsea (record nella storia del club).\nOltre che nel Chelsea (nel quale ha debuttato nel 1998) ha giocato anche nel Nottingham Forest all'inizio del 2000, e nell'Aston Villa, nella stagione conclusiva della sua ventennale carriera. Prima di arrivare ai \"Blues\", ha militato per quattro stagioni nelle giovanili del .\nNel 2007 \u00e8 stato il primo capitano ad alzare la FA Cup nel nuovo stadio di Wembley, dopo la vittoria in finale del Chelsea ai tempi supplementari contro il Manchester United (1-0). \u00c8 stato inoltre il primo giocatore della Nazionale inglese a segnare nel nuovo impianto durante la gara - (1-1).\nNella stagione 2014-2015, quando indossava la maglia del Chelsea, \u00e8 diventato il secondo calciatore di movimento nella storia della Premier League, dopo Gary Pallister del Manchester United (stagione 1992-1993), a giocare tutti i minuti di tutte le partite stagionali e poi vincere il campionato.\nDetiene 717 presenze complessive, delle quali 580 con la fascia di capitano, nel club londinese, che lo rendono il terzo calciatore ad averne conseguite di pi\u00f9 nella storia del Chelsea.\nNella versione britannica di PES 6 Terry era in copertina assieme ad Adriano.\nBiografia.\nVita privata.\nJohn Terry nacque il 7 dicembre 1980 da Ted e Sue, e ha un fratello di nome Paul (classe 1979) che fu anch'egli un calciatore professionista. Nonostante abbia trascorso la propria carriera calcistica fin dalle giovanili tra le file del Chelsea (e quando vi entr\u00f2 lasci\u00f2 la scuola a 16 anni), Terry dichiar\u00f2 che, quand'era pi\u00f9 piccolo, era un tifoso del Manchester United. Sposatosi il 15 giugno 2007 con Toni Poole, da lei ha avuto due gemelli, nati il 18 maggio 2006: un maschio, Georgie John, e una femmina, Summer Rose. Nel 2009, Terry venne votato \"Padre Inglese dell'Anno\".\nTerry \u00e8 uno dei pochi calciatori che \u00e8 riuscito a guadagnare oltre un milione di sterline grazie alla sua autobiografia.\nIl 29 gennaio 2010 fu scoperto un tradimento ai danni di sua moglie con Vanessa Perroncel, ex-fidanzata del suo amico e compagno di squadra al Chelsea ed in Nazionale, nonch\u00e9 testimone di nozze, Wayne Bridge. Dopo avere pensato inizialmente di divorziare, la moglie decise poi di perdonarlo.\nControversie.\nTerry fu rinvenuto ubriaco (insieme ai compagni di squadra Frank Lampard, Ei\u00f0ur Gu\u00f0johnsen e Jody Morris) la notte del 12 settembre 2001 in un hotel di Heathrow; durante quella serata, i quattro infastidirono alcuni turisti statunitensi spaventati dagli attentati dell'11 settembre.\nIl 20 dicembre 2009 Terry fu coinvolto in uno scandalo dal giornale \"News of the World\" il quale pubblic\u00f2 sul suo sito web un video che immortalava il giocatore intento a vendere, a circa 9.000 euro, un tour guidato all'interno del centro sportivo del . Il video \u00e8 stato girato segretamente da tre giornalisti del \"News\" abilmente camuffati.\nIl 17 marzo 2010 invest\u00ec uno steward di Stamford Bridge con la propria autovettura, dopo aver terminato la partita Chelsea-Inter 0-1 di Champions League; in seguito si present\u00f2 spontaneamente all'interrogatorio dalla polizia.\nIl 2 novembre 2011 fu accusato di razzismo da parte di Anton Ferdinand, che sarebbe stato insultato da Terry il 23 ottobre in QPR-Chelsea: nel corso della gara Terry avrebbe rivolto a Ferdinand un'offesa razzista; la segnalazione fu fatta da un poliziotto che stava guardando la partita da casa e che ne lesse il labiale. L'accaduto port\u00f2 la federazione inglese a revocargli la fascia il 3 febbraio 2012. Il 13 luglio seguente, anche grazie alla testimonianza in suo favore del compagno di squadra Ashley Cole, Terry fu processato e assolto a causa della poca chiarezza dell'accaduto. Dopo un attento esame furono successivamente dimostrati i suoi insulti razzisti e il 27 settembre 2012 l'FA decise di squalificarlo per quattro gare e comminargli una multa di 220.000 Euro. Nonostante ne avesse la possibilit\u00e0, Terry non fece ricorso nei confronti della sentenza.\nCaratteristiche tecniche.\nDopo avere ricoperto il ruolo di centrocampista nelle giovanili del , \u00e8 stato successivamente spostato nel ruolo di difensore centrale, di cui viene considerato uno dei migliori interpreti della propria generazione. Difensore rude e roccioso, dotato di grande fisicit\u00e0 e prestanza atletica, faceva del gioco aereo, del posizionamento, dell'abilit\u00e0 nel tackle e dell'anticipo le sue qualit\u00e0 migliori, anche se difettava in velocit\u00e0, rendendolo meno efficace in una difesa alta. La sua bravura nel gioco aereo gli consentiva inoltre di essere pericoloso anche in fase realizzativa. Si distingueva anche per la sua capacit\u00e0 di emergere nei momenti di pressione e di difficolt\u00e0 durante le partite, oltre che per le abilit\u00e0 nei passaggi, anche se spesso favoriva eseguire passaggi pi\u00f9 semplici, pur esendo capace di effettuare lanci lunghi per i compagni; affin\u00f2 queste doti col passare del tempo, quando inizialmente era ritenuto carente in fase di impostazione e dal punto di vista tecnico. Pur essendo un destro naturale, era capace di giocare con entrambi i piedi. Alle doti tecniche e fisiche univa una riconosciuta capacit\u00e0 di leadership che aveva mostrato sin dagli inizi della carriera.\nLe sue doti calcistiche lo hanno reso un'ispirazione calcistica per difensori pi\u00f9 giovani.\nCarriera.\nClub.\nChelsea.\nLa formazione e il prestito al Nottingham Forest.\nTerry mosse i primi passi da calciatore nel settore giovanile del West Ham, formazione per la quale tifava oltretutto suo padre Ted, ricoprendo il ruolo di centrocampista centrale. A 14 anni, per\u00f2, venne ingaggiato dal Chelsea, squadra che, dopo averlo testato come difensore centrale in una partita delle riserve, lo reimpost\u00f2 stabilmente in quel ruolo per via della fitta concorrenza a centrocampo, ragione per cui rischi\u00f2 di venire scartato dai \"Blues\".\nDopo aver firmato il suo primo contratto da professionista coi \"Blues\" a 17 anni, Terry fece il suo debutto ufficiale con il club londinese in Football League Cup il 28 ottobre 1998 contro l'Aston Villa, con l'italiano Gianluca Vialli in panchina; la partita termin\u00f2 con una vittoria per 4-1 per i \"Blues\". Consegu\u00ec la prima presenza da titolare durante la medesima stagione in un incontro di FA Cup del 2 gennaio 1999 contro l'Oldham Athletic (terminato 2-0 per i londinesi). Durante la sua prima annata, collezion\u00f2 9 presenze totali, esordendo pure in Premier League il 26 dicembre col Southampton e in Coppa delle Coppe il 18 marzo col V\u00e5lerenga.\nCon l'arrivo di Claudio Ranieri sulla panchina del Chelsea, nella stagione successiva gioc\u00f2 ancora 9 partite, per poi essere prestato al Nottingham Forest da gennaio a maggio 2000, per poi fare nuovamente ritorno nel club di Londra. Con la maglia dei \"Forest\" disput\u00f2 in tutto 6 incontri, tutti in Football League Championship, ma ci\u00f2 non gli imped\u00ec comunque di mostrare gi\u00e0 le sue doti da leader.\nLa promozione a titolare.\nTornato tra le file dei \"Blues\", Ranieri lo giudic\u00f2 pronto ad essere un membro fisso della prima squadra, al fianco del capitano Marcel Desailly. Egli gioc\u00f2 un buonissimo girone d'andata, come testimoniato anche dal crescente affetto dei suoi tifosi per lui, i quali lo votarono per la prima volta miglior giocatore del club a fine anno. Durante tutta la stagione 2000-2001, disput\u00f2 26 incontri, segnando anche il suo primo gol da professionista su assist di Gianfranco Zola il 13 gennaio 2001 in un derby contro l'Arsenal terminato poi 1-1.\nNel 2001-2002, promosso ormai titolare, fece in tutto 49 presenze, segnando quattro reti. Il 5 dicembre 2001, poi, gioc\u00f2 contro il Charlton Athletic la sua prima partita da capitano, per l'assenza del francese Desailly. Da quel momento in avanti, per le stagioni 2002-2003 e 2003-2004 divenne stabilmente il vice-capitano della formazione londinese. Nel 2002 il Chelsea riusc\u00ec a raggiungere la finale di FA Cup, ma l'Arsenal si impose 2-0: Terry, sfortunatamente, pot\u00e9 entrare soltanto nel secondo tempo di quella partita, poich\u00e9 in condizioni non ottimali a causa di un virus.\nLe vittorie e la fascia con Mourinho.\nDurante le due annate successive alla sconfitta con l'Arsenal, oltre a essere stato vice-capitano, Terry apparve in campo nella prima 29 volte (con sei gol), e nella seconda 51 volte (con tre marcature), e il Chelsea, appena acquistato dal magnate russo Roman Abramovi\u010d, consegu\u00ec un secondo posto in Premier League e una semifinale di UEFA Champions League, poi persa col Monaco. Insoddisfatto di questi risultati, a fine stagione Abramovi\u010d esoner\u00f2 Ranieri, rimpiazzandolo col portoghese Jos\u00e9 Mourinho, vincitore oltretutto dell'ultima edizione della prestigiosa competizione europea col Porto. Con la partenza di Desailly, dall'annata 2004-2005 divent\u00f2 il capitano stabile della formazione londinese (suo vice divenne l'amico Frank Lampard). Durante quell'annata i \"Blues\" vinsero la Football League Cup e il loro secondo campionato (a 50 anni esatti dal primo), con il record di punti in classifica, di reti inviolate e del minor numero di gol subiti in una sola stagione. Terry, con 53 presenze e otto reti, vinse per la seconda volta il premio come miglior giocatore del suo club, oltre a quello di miglior difensore della Champions League.\nNel 2005-2006, poi, i \"Blues\" vinsero il FA Community Shield e di nuovo la Premier League, e Terry, riconfermato il migliore della squadra dai suoi tifosi, concluse la stagione con 50 apparizioni e sette gol, rendendosi tuttavia protagonista in negativo in Champions League: negli ottavi di finale, contro il Barcellona, all'andata i catalani ebbero la meglio per 1-2 a Stamford Bridge, con Terry che sigl\u00f2 l'autorete dell'1-1, mentre al ritorno i londinesi pareggiarono 1-1 al Camp Nou e vennero eliminati.\nLa stagione successiva vide Terry protagonista di molti episodi singolari: il 14 ottobre 2006, in una partita contro il Reading, si propose di ricoprire il ruolo di portiere dopo gli infortuni di Peter Cech e Carlo Cudicini, indossando la maglietta col numero 40 appartenente ad Henrique Hil\u00e1rio, terzo portiere non convocato in quell'occasione. Il 26 dicembre dello stesso anno, sempre contro il Reading il giocatore fu costretto ad uscire dal campo per un problema alla zona lombare della schiena: operato due giorni dopo, pot\u00e9 tornare in campo solo il 3 febbraio 2007. Durante la finale di Carling Cup contro l'Arsenal Terry sub\u00ec un forte colpo in faccia da Abou Diaby, rimanendo tramortito a terra, per poi essere portato fuori dal campo in barella e immediatamente condotto in ospedale per accertamenti. Tuttavia non fu riscontrato nessun grave danno, anche se inizialmente si temeva il peggio: Terry dichiar\u00f2 di non ricordare quanto accaduto per via del trauma. Anche senza il suo capitano il Chelsea vinse quella partita e Lampard dedic\u00f2 la vittoria proprio all'amico in ospedale, il quale ebbe modo di ringraziarlo quando raggiunse la squadra per i festeggiamenti. Anche a causa degli infortuni, Terry disput\u00f2 solamente 45 incontri, segnando una sola volta (alla seconda giornata nel 3-0 contro il Manchester City), ma vincendo comunque Football League Cup e FA Cup. A fine stagione prolung\u00f2 il proprio contratto con i \"Blues\", divenendo anche il giocatore pi\u00f9 pagato fino a quel momento della Premier League, con 135.000 sterline a settimana.\nIl periodo buio con Grant e Scolari, poi Hiddink.\nLa stagione 2007-2008 fu una delle pi\u00f9 sfortunate per John Terry e per tutto il Chelsea: innanzitutto, dopo una serie di risultati negativi nelle partite iniziali e alcuni screzi con la propriet\u00e0, Jos\u00e9 Mourinho rassegn\u00f2 le proprie dimissioni, lasciando la squadra nelle mani dell'israeliano Avraham Grant, gi\u00e0 dirigente. Il 16 dicembre, poi, in un derby con l'Arsenal Terry rimedi\u00f2 un pestone da Emmanuel Ebou\u00e9, rompendosi tre ossa del piede. Inizialmente i medici ipotizzarono che sarebbero stati necessari tre mesi per il recupero, ma il giocatore riusc\u00ec a tornare in campo in tempo per guidare la propria squadra nella finale di Carling Cup, persa per 2-1 col Tottenham. Pi\u00f9 tardi, nell'ultima partita di campionato col Bolton (11 maggio 2008), si scontr\u00f2 con Petr Cech, subendo un leggero infortunio, che comunque non gli pregiudic\u00f2 la partecipazione alla prima finale di Champions League del suo club, contro i rivali del Manchester United. L'incontro, terminato 1-1 dopo i supplementari, si concluse ai tiri di rigore, e Terry sbagli\u00f2 l'ultimo di essi, quello che gli avrebbe consegnato il prestigioso titolo dopo l'errore dell'avversario Cristiano Ronaldo. Decisivo fu poi lo sbaglio del compagno Nicolas Anelka, che consegn\u00f2 la coppa nelle mani dei \"Red Devils\". Dopo la finale, Terry fu difeso dai compagni e venne da loro definito \"Mister Chelsea\", per il carattere e la bravura con cui aveva sempre guidato la sua squadra, oltre ad avere rivinto il premio di miglior difensore della Champions League. Il giocatore concluse cos\u00ec la stagione 37 presenze e una rete (siglata nel decisivo 1-0 contro il Sunderland), segnata dall'arrivo al secondo posto in campionato, Champions League e Carling Cup.\nL'anno successivo Grant non fu confermato, e al suo posto arriv\u00f2 il brasiliano Luiz Felipe Scolari. Con lui il Chelsea part\u00ec bene, ma verso met\u00e0 della stagione arrivarono parecchi risultati negativi, propiziati anche da una carente preparazione atletica, che permetteva alle squadre avversarie di segnare parecchi gol ai \"Blues\" specialmente nei minuti conclusivi di ogni incontro. Nel febbraio 2009 Scolari venne esonerato, e al suo posto giunse Guus Hiddink, olandese gi\u00e0 CT della . Grazie ai suoi metodi, il Chelsea vinse la FA Cup (primo trofeo nell'era post-Mourinho), e venne eliminato dalla Champions League in semifinale dal Barcellona, squadra vincitrice del torneo, con molti dubbi sull'arbitraggio, espressi anche dallo stesso Terry, che comunque si present\u00f2 negli spogliatoi dei catalani per complimentarsi con Josep Guardiola e i suoi. Il capitano dei \"Blues\" concluse l'annata con 51 presenze e tre marcature, vincendo per la terza volta il premio di migliore difensore della Champions.\nI nuovi trofei con Ancelotti.\nNella stagione 2009-2010, con Carlo Ancelotti in panchina, Terry conquist\u00f2 per la prima volta nella storia del suo club il cosiddetto \"double\" campionato-coppa nazionale, da aggiungere al Community Shield vinto ad inizio stagione ai danni del Manchester United. L'annata, per\u00f2, non era partita bene, con due scandali che lo colpirono: il primo fu causato da suo padre, Ted, scoperto mentre vendeva cocaina a dei cittadini londinesi; il secondo lo coinvolse in prima persona, poich\u00e9 i tabloid britannici vennero a conoscenza di una sua relazione con la modella francese Vanessa Perroncel, ex fidanzata del suo amico ed ex compagno di squadra Wayne Bridge, che rischi\u00f2 di porre fine al suo matrimonio. Ad ogni modo, dopo qualche partita giocata sotto i suoi standard, Terry riusc\u00ec a riprendersi, salvando il matrimonio e disputando 52 partite (con tre gol, di cui in Premier nell'1-0 contro il Manchester United), contribuendo cos\u00ec alla vittoria della Premier da parte dei \"Blues\".\nL'anno seguente disput\u00f2 50 partite segnando quattro reti (tre in campionato e uno in Champions), saltando alcune partite a causa di un infortunio al nervo sciatico.\nLa Champions League con Di Matteo e l'anno con Ben\u00edtez.\nLa stagione 2011-2012 fu molto travagliata per il Chelsea che, dopo avere esonerato il sostituto di Ancelotti Andr\u00e9 Villas-Boas (che tent\u00f2 di accantonare i senatori dei Blues, tra cui Terry) rimpiazzandolo con Roberto Di Matteo. Il Chelsea arriv\u00f2 solo sesto in campionato ma vinse la sua prima Champions League contro il ai rigori, dopo l'1-1 maturato durante la partita; Terry, per\u00f2, non pot\u00e9 disputare la gara a causa dell'espulsione che rimedi\u00f2 nella semifinale di ritorno contro il Barcellona, ma festeggi\u00f2 comunque la vittoria in campo e sollev\u00f2 il trofeo insieme a Frank Lampard, cosa che provoc\u00f2 qualche critica. Prima della Champions Terry vinse la sua quarta FA Cup (tutte da capitano) battendo 2-1 il Liverpool. In stagione segn\u00f2 sette reti in 44 partite, di cui 6 in Premier League (record nella sua carriera) e una in Champions League, nel ritorno degli ottavi contro il Napoli (4-1), che consent\u00ec ai londinesi di rimontare la sconfitta per 3-1 del San Paolo. Tra l'altro si distinse per le sue doti da passatore in quanto era (dietro a Xavi e Leon Britton) il terzo calciatore con la percentuale pi\u00f9 alta di passaggi portati a termine.\nL'anno successivo invece fu pi\u00f9 complicato per lui: a novembre fu vittima di un infortunio al ginocchio ed ebbe un cattivo rapporto con nuovo tecnico Rafael Ben\u00edtez, arrivato a seguito dell'esonero di Di Matteo, finendo in pi\u00f9 occasioni relegato in tribuna. Il Chelsea a fine anno vinse l'Europa League, sconfiggendo 2-1 il Benfica: Terry non gioc\u00f2 neppure questa finale europea, in quanto vittima di un nuovo infortunio.\nLe Premier con Mourinho e Conte e l'addio.\nLa stagione 2013-2014 si apr\u00ec per i Blues con il ritorno in panchina di Mourinho, che (oltre ad averlo confermato come capitano) lo rimise nella difesa titolare dei londinesi al fianco di Gary Cahill; sotto la guida del portoghese Terry disput\u00f2 un'ottima annata riscattando cos\u00ec le 2 stagioni precedenti, tanto che l'ex allenatore dell'Inter lo esalt\u00f2 definendolo il migliore difensore della Premier League. Termin\u00f2 l'annata con 47 presenze e due reti (entrambe in Premier), con il club che arriv\u00f2 terzo in campionato e in semifinale in Champions League, venendo eliminato dall'Atl\u00e9tico Madrid (con Terry che gioc\u00f2 il ritorno nonostante fosse in dubbio).\nNella stagione 2014-2015 il Chelsea torn\u00f2 campione d'Inghilterra sotto la guida di Jos\u00e9 Mourinho e Terry gioc\u00f2 ancora ad alti livelli arrivando a vincere la sua quarta Premier League, sollevando il trofeo, giocando tutte e 38 le partite della squadra oltre che tutti i minuti nonostante i 35 anni d'et\u00e0. Il 18 ottobre 2014 gioc\u00f2 con la fascia di capitano dei Blues per la 500\u00aa volta nel successo contro il Crystal Palace, mentre il 10 maggio divent\u00f2 il difensore pi\u00f9 prolifico nella storia della Premier League arrivando a quota 39 reti superando David Unsworth in occasione dell'1-1 contro il Liverpool. Nella medesima stagione vince pure la Coppa di Lega, andando a segno nella finale vinta 2-0 contro il . Termin\u00f2 la stagione realizzando otto reti (di cui 5 in campionato) in 49 presenze.\nL'anno successivo, a causa di un difficile inizio di campionato, l'allenatore portoghese venne esonerato e rimpiazzato da Guus Hiddink; Terry gioc\u00f2 meno gare (24 partite in campionato, 33 tra tutte le competizioni), rimpiazzato dal giovane Kurt Zouma, e la squadra arriv\u00f2 a met\u00e0 classifica: Terry disput\u00f2 una stagione non buona, mostrandosi in calo, ricevendo (dopo 5 anni) un'espulsione in Premier nel successo per 3-2 contro il WBA. In pi\u00f9 il 15 gennaio 2016 si rese protagonista due volte contro l'Everton: al 50' la squadra and\u00f2 sotto per via di una sua autorete, ma al 98' pareggi\u00f2 segnando il definitivo 3-3. Il 19 marzo 2016 raggiunse quota 700 presenze con il Chelsea in occasione del 2-2 contro il West Ham. Concluse negativamente l'annata il 7 maggio 2016, rendendosi protagonista di un'altra espulsione nel recupero della sfida persa per 3-2 contro il Sunderland con un brutto intervento su Wahbi Khazri.\nNonostante nel febbraio 2016 avesse dichiarato di volere lasciare il club a fine stagione, arrivati a tal momento il neo allenatore dei londinesi Antonio Conte lo convinse a rimanere per un'altra stagione.\nTuttavia in autunno l'allenatore leccese mise Terry ai margini, anche per via di un infortunio subito il 12 settembre 2016 contro lo Swansea City. Il 17 aprile 2017, dopo avere giocato poco durante la stagione, annunci\u00f2 che a fine stagione avrebbe lasciato il Chelsea. Il 15 maggio 2017 segn\u00f2 la sua ultima rete con i Blues, siglando il provvisorio 1-0 al 22' nel 4-3 contro il . Sei giorni pi\u00f9 tardi disput\u00f2 la sua ultima gara con i londinesi nel 5-1 contro il Sunderland, venendo rimpiazzato al 28' da Gary Cahill (la sostituzione avrebbe dovuto avvenire al 26' in quanto il 26 \u00e8 il numero che indoss\u00f2 ai \"Blues\") uscendo tra gli applausi. Concluse la sua lunga esperienza al Chelsea con il quinto e ultimo scudetto messo in bacheca.\nAston Villa e ritiro.\nIl 3 luglio 2017, dopo aver dedicato ventidue anni della sua carriera al Chelsea (717 presenze e 67 gol in tutto), firm\u00f2 un contratto annuale con l'Aston Villa. Il difensore scelse di indossare la maglia n\u00b0 26, come nella sua ex squadra, di cui divent\u00f2 subito capitano oltre che titolare della difesa dei \"Villains\" che puntavano alla promozione in Premier.\nA seguito della finale play-off persa contro il Fulham annunci\u00f2 il suo addio dal club a fine anno. Nella sua ultima stagione disput\u00f2 36 partite (32 in Championship, 3 nei play-off e 1 in FA Cup), segnando una rete il 21 ottobre 2017 nel successo per 2-1 contro il Fulham.\nScaduto il contratto, si svincol\u00f2 il 1\u00ba luglio 2018. Dopo avere svolto le visite mediche nel settembre 2018 con lo Spartak Mosca, rifiut\u00f2 l\u2019offerta presentata dal club russo (inizialmente si credeva che ci fosse il dietro a questa sua scelta), per poi annunciare il 7 ottobre seguente il suo ritiro dal calcio giocato.\nCon i club ha messo insieme 759 presenze e 68 gol con 17 trofei vinti.\nNazionale.\nUnder-21.\nTra il 2000 e il 2001 gioc\u00f2 9 partite con la selezione Under-21 inglese mettendo a segno una rete in occasione del 4-0 contro la Finlandia il 23 marzo 2001. Nonostante fosse stato impiegato in pi\u00f9 occasioni nelle qualificazioni per l'europeo di categoria del 2002, non venne incluso nella lista finale dei convocati.\nNazionale maggiore.\nGli anni con Eriksson e McClaren.\nAll'inizio dell'agosto 2002 Terry fu protagonista di una rissa con una buttafuori di un night club: questo episodio fece ritardare il suo approdo in nazionale.\nTerry fece il suo debutto ufficiale nella Nazionale inglese nel 2003, in occasione di un'amichevole disputata contro la , rilevando al 46' Steven Gerrard. Il CT Sven-G\u00f6ran Eriksson lo scelse presto come titolare inamovibile al fianco di Sol Campbell, formando la coppia difensiva che avrebbe rappresentato l'Inghilterra in occasione degli Europei del 2004. Durante la manifestazione gli inglesi arrivarono sino ai quarti, con Terry (che salt\u00f2 solo la gara contro la Francia per infortunio, venendo sostituito da Jamie Carragher) che complessivamente deluse.\nIl 12 ottobre 2005, in occasione di una partita contro la (valida per le qualificazioni ai Mondiali 2006), indoss\u00f2 per la prima volta la fascia da capitano della sua selezione a seguito dell'uscita dal campo di Michael Owen. Il 30 maggio 2006, prima dei Mondiali, segn\u00f2 il suo primo gol con la maglia dei \"Tre Leoni\" nel successo per 3-1 ai danni dell'. Dopo la fallimentare spedizione inglese in Germania, Terry fu l'unico della sua squadra a far parte della formazione-tipo del torneo, rendendosi oltretutto protagonista di un salvataggio sulla linea nella sfida ai gironi contro Trinidad e Tobago (vinta 2-0) quando il punteggio era in parit\u00e0.\nIl 10 agosto 2006, il CT Steve McClaren lo nomin\u00f2 stabilmente capitano, con vice David Beckham. Sotto la gestione McClaren segn\u00f2 due reti, entrambe in amichevole: la prima al debutto del neo CT nel 4-0 contro la Grecia (in cui per la prima volta indoss\u00f2 la fascia da capitano della selezione inglese dal primo minuto), la seconda ancora nell'1-1 contro il Brasile; il goal contro i verdeoro fu il primo segnato nel nuovo stadio di Wembley da un calciatore della nazionale inglese. Nonostante l'impegno suo e dei compagni, l'Inghilterra non riusc\u00ec a qualificarsi agli Europei del 2008 dopo avere perso in casa per 2-3 contro la Croazia (partita in cui Terry non gioc\u00f2).\nGli anni con Capello.\nDopo la mancata qualificazione a Euro 2008 McClaren fu sostituito dall'italiano Fabio Capello, che decise di mantenere il difensore del Chelsea capitano, affiancandogli nel ruolo di vice Rio Ferdinand e di terzo capitano Steven Gerrard.\nAnche sotto la guida del c.t. italiano alla Terry si mostr\u00f2 ancora bravo sotto porta: and\u00f2 a segno in due amichevoli vinte contro gli (2-0) e la (2-1), oltre che nella sfida di qualificazione ai Mondiali 2010 vinta 2-1 contro l'Ucraina in cui segn\u00f2 il goal del risultato finale con cui i \"Tre Leoni\" si riportarono avanti dopo avere subito l'1-1 su punizione dell'ex compagno al Chelsea Andrij \u0160ev\u010denko.\nNel febbraio 2010, pochi mesi prima dei Mondiali in Sudafrica, Capello tolse la fascia a Terry a causa di una mobilitazione del popolo inglese a seguito delle accuse di adulterio nei suoi confronti. Come spiegato dallo stesso CT in un incontro di 12 minuti il 5 febbraio 2010, questa decisione fu presa soltanto nell'interesse della squadra. Capello dichiar\u00f2 poi che, sotto la sua guida, Terry non sarebbe pi\u00f9 stato capitano della Nazionale. Nonostante queste misure per la salvaguardia della squadra, Terry gioc\u00f2 tutte le quattro gare disputate dell'Inghilterra (segnalandosi in particolare nella sfida contro la Slovenia ai gironi, dove forn\u00ec un'ottima prestazione aiutando gli inglesi a passare il turno) che venne comunque eliminata agli ottavi di finale dei Mondiali dalla .\nPost-Mondiale, Euro 2012 e il ritiro.\nTerry gioc\u00f2 con la selezione nazionale anche nelle qualificazioni agli Europei 2012, dove torn\u00f2 a indossare la fascia da capitano. Tuttavia, per via delle accuse di razzismo a suo carico da parte di Anton Ferdinand, la federazione inglese decise di revocargli nuovamente il ruolo di capitano: Capello si oppose alla scelta e in febbraio rassegn\u00f2 le proprie dimissioni a causa delle polemiche sulla questione, alimentate da una frase pronunciata dall'allenatore friulano nel corso della trasmissione italiana 5 minuti di recupero e che venne tradotta erroneamente in \"\u00abTerry continua a essere il mio capitano\u00bb\" in Inghilterra. A Euro 2012 la squadra si present\u00f2 con il nuovo allenatore Roy Hodgson e Terry venne convocato a scapito di Rio Ferdinand (celebre fratello di Anton). Nel torneo disput\u00f2 da titolare tutte e quattro le gare della squadra; nel girone di qualificazione gli inglesi pareggiarono la prima gara contro la Francia (1-1), battendo successivamente la (3-2) e l' (1-0 con Terry che salv\u00f2 un goal ma con la palla gi\u00e0 entrata ma n\u00e9 gli assistenti arbitrali n\u00e9 l'arbitro convalid\u00f2 il goal). Superato il girone al primo posto con 7 punti, la squadra britannica fu eliminata ai quarti di finale dopo i tiri di rigore dall'Italia, futura finalista del torneo. Il 23 settembre 2012, sedici giorni dopo avere disputato la sua 78\u00aa partita con l'Inghilterra nel successo esterno per 1-5 contro la Moldavia, Terry lasci\u00f2 ufficialmente il calcio internazionale a causa delle accuse di razzismo che lo avevano infangato. Queste furono le sue parole:\nViste le sue ottime prestazioni al Chelsea durante la stagione 2013-2014, si vocifer\u00f2 riguardo a una sua convocazione ai Mondiali in Brasile; queste voci vennero messe a tacere da Roy Hodgson che in febbraio disse pubblicamente che Terry non sarebbe stato convocato. Questa scelta del CT venne criticata sia prima che dopo la competizione (in cui i britannici uscirono al primo turno con 1 punto) dai media.\nNel 2016 invece rifiut\u00f2 una chiamata della nazionale in vista di Euro 2016.\nDopo il ritiro.\nIl 10 ottobre 2018, tre giorni dopo aver annunciato il ritiro dal calcio giocato, \u00e8 entrato nello staff tecnico dell\u2019Aston Villa come vice di Dean Smith. Tra l'altro nel febbraio 2018 aveva fatto capire che sarebbe diventato allenatore al termine della carriera calcistica in quanto annunci\u00f2 di volere allenare il Chelsea in futuro. A fine stagione, con la squadra promossa in Premier, Terry ha prolungato il proprio contratto fino al 2021. Al termine del contratto non prolunga il proprio rapporto con il club di Birmingham.\nStatistiche.\nAl 12 maggio 2018 Terry ha disputato, tra club, nazionale maggiore e nazionali giovanili, 846 partite, mettendo a segno 75 reti.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "2472832", "revid": "22475", "url": "https://it.wikipedia.org/wiki?curid=2472832", "title": "Mercedes-Benz W120", "text": "La serie W120 \u00e8 una serie di autovetture di fascia alta prodotte tra il 1953 e il 1962 dalla casa automobilistica tedesca Mercedes-Benz.\nStoria e profilo.\nLe Mercedes-Benz delle famiglie \"W120\" e \"W121\" (quest'ultima diretta derivata della prima) verranno sempre ricordate dagli appassionati per essere state le prime Mercedes-Benz a scocca portante. Fu quindi abbandonato il classico telaio a X con tubi a sezione ovale, in favore del cosiddetto pianale, concetto seminuovo all'inizio degli anni cinquanta del XX secolo, in quanto utilizzato all'epoca solo da poche vetture.\nLa soluzione della struttura a scocca portante voleva essere la testimonianza della rinascita della Casa tedesca, pronta a guardare al futuro dopo il nefasto periodo della Seconda guerra mondiale. Analogamente la nuova carrozzeria di tipo \"Ponton\" voleva essere un modo di guardare avanti anche dal punto di vista stilistico, lasciandosi alle spalle il design ormai anacronistico delle 170V e 170S.\nMercedes-Benz 180.\nIl progetto per la Mercedes-Benz 180, primo modello costituente la famiglia \"W120\", risale al 1951, ma la vettura finita venne presentata nel 1953. Due soli anni per realizzare un progetto cos\u00ec innovativo non erano molti, segno della forte volont\u00e0 della Daimler-Benz di tornare a essere punto di riferimento nel settore automobilistico. Tuttavia, al suo esordio la \"180\" non conobbe grandi consensi. Ci\u00f2 fu dovuto quasi esclusivamente alla nuova forma della sua carrozzeria. A quell'epoca erano poche le berline a tre volumi con carrozzeria di tipo \"Ponton\", cio\u00e8 con parafanghi integrati nella carrozzeria e non pi\u00f9 distaccati come nel caso delle \"170 W136\" e dell'intera produzione pre-bellica. Perci\u00f2 la \"180\" era moderna, staccava con il passato, ma non era di certo rivoluzionaria. In ogni caso, la linea della \"180\" caus\u00f2 un forte risentimento nella clientela pi\u00f9 tradizionalista.\nDopo le prime difficolt\u00e0, per\u00f2, la \"180\" cominci\u00f2 a fare breccia nel cuore di molti potenziali acquirenti. Ci\u00f2 che piaceva in questa vettura era il comportamento su strada, l'assemblaggio curato e l'affidabilit\u00e0 del motore. Quest'ultimo, in realt\u00e0, era forse la nota pi\u00f9 stonata in tutto questo insieme di innovazioni, perch\u00e9 non si trattava che dell'unit\u00e0 M136 da 1.8 litri gi\u00e0 montata sulle ultime \"170V\" e \"170S\". Tale unit\u00e0 motrice, ancora a valvole laterali, erogava 52 CV, consentendo alla \"180\" una velocit\u00e0 massima di 126\u00a0km/h.\nIl motore era fissato a un telaietto ausiliario che aveva la funzione di sostenere anche altri organi, come la trasmissione, la scatola dello sterzo e l'avantreno. Quest'ultimo era a ruote indipendenti con triangoli, barra antirollio e molle elicoidali. Anche il retrotreno era a ruote indipendenti, ma con semiassi oscillanti e molle elicoidali.\nL'impianto frenante era di tipo idraulico con freni a tamburo sulle quattro ruote.\nNel febbraio del 1954 venne introdotta la 180D (W120 I), ossia la \"180\" con motore diesel, in questo caso il vecchio OM636 da 1.8 litri gi\u00e0 montato sulla \"170DS\". Tale motore aveva dalla sua la pi\u00f9 moderna configurazione a valvole in testa, ma la potenza era, naturalmente, inferiore a quella del corrispondente motore a benzina, con soli 40 CV, per cui le prestazioni erano decisamente inferiori e si fermavano ad appena 110\u00a0km/h. Ciononostante la \"180D\" incontr\u00f2 un buon successo, soprattutto presso chi esercitava la professione di taxista.\nNel 1955 vi fu un aggiornamento tecnico: il retrotreno a semiassi oscillanti lasci\u00f2 il posto a un ponte oscillante con articolazione centrale, una soluzione gi\u00e0 sperimentata in campo agonistico e dall'anno precedente anche su strada con il lancio della 220a.\nNel 1956 il prezzo della \"180\" a benzina, pass\u00f2 dai 9950 marchi del 1953 a 8700 marchi e nel 1957 vi fu un nuovo e pi\u00f9 consistente aggiornamento: nacque la 180b (W120B II), che montava un nuovo motore, pi\u00f9 moderno e pi\u00f9 potente, vale a dire il 1.9 M121B IV da 65 CV, in grado di spingere la vettura a 135\u00a0km/h di velocit\u00e0 massima. Tale motore aveva gi\u00e0 equipaggiato altri modelli nati poco tempo prima, e cio\u00e8 la 190 SL del 1955 e la \"190\" del 1956, ma nella \"180\" questo motore era depotenziato per non innescare un fenomeno di cannibalismo commerciale all'interno della gamma.\nNel 1959 la \"180D\" viene sostituita dalla 180Db, con motore leggermente pi\u00f9 potente (43 CV), ma le prestazioni rimasero pi\u00f9 o meno le stesse. Nonostante ci\u00f2, alla fine degli anni '50, la \"180\" a gasolio riusciva a detenere una grossa fetta della produzione Mercedes-Benz, merito delle sue doti di economia di esercizio, dovute principalmente ai consumi molto pi\u00f9 bassi che nelle corrispondenti versioni a benzina.\nTra il 1961 e il 1962 le \"180b\" e \"180Db\" divennero rispettivamente 180c e 180Dc, ma con pochi aggiornamenti di dettaglio. Nell'ottobre del 1962 la \"180\" venne tolta di produzione.\nMercedes-Benz 190SL.\nNel 1955 viene lanciata un'elegante roadster basata sul pianale della \"180\", debitamente irrobustito. Tale vettura era la \"190SL\", che montava il nuovo 1.9 \"M121\" da 105 CV.\nMercedes-Benz 190.\nNel 1956 alla \"180\" venne affiancata la 190, un modello pi\u00f9 moderno anche nel motore, poich\u00e9 questo altri non era che il 1.9 \"M121\" che l'anno prima esord\u00ec sulla \"190SL\". In questo caso, per\u00f2, il motore venne depotenziato a 75 CV. In ogni caso le prestazioni erano buone, con una velocit\u00e0 di punta pari a 140\u00a0km/h. La \"190\" condivideva quasi del tutto il corpo vettura con la \"180\", con l'eccezione di alcuni dettagli, vale a dire i cerchi ruota, il radiatore di maggiori dimensioni, i fari posteriori anch'essi maggiorati, i finestrini anteriori dotati di deflettori e i profili cromati sotto i finestrini. Tali differenze, per\u00f2, spariranno a partire dal 1957, quando nel passaggio dalla \"180\" alla \"180a\", anche il modello di base adotter\u00e0 queste novit\u00e0 uniformandosi alla \"190\".\nNel 1958 anche la \"190\" viene resa disponibile con motore diesel, dando vita alla 190D, mossa dal 1.9 diesel OM621 da 50 CV, grazie al quale la vettura raggiungeva una velocit\u00e0 massima di 120\u00a0km/h.\nNel 1959 la \"190\" lascia il posto alla 190b, la cui differenze pi\u00f9 corposa stava nel motore con potenza innalzata a 80 CV e velocit\u00e0 massima di 145\u00a0km/h. Contemporaneamente venne introdotta la 190Db con poche differenze di dettaglio, tra cui un radiatore ancor pi\u00f9 ampio.\nNel 1961 le \"190B\" e \"190 Db\" vengono tolte di produzione per lasciare spazio alle 190c e 190Dc, che per\u00f2 appartenevano gi\u00e0 alla serie \"W110\".\nIl nome \"190\" sarebbe stato riproposto dalla Mercedes-Benz 20 anni pi\u00f9 tardi per la berlina W201.\nVersioni speciali.\nLe Mercedes-Benz 180 e 190 sono state anche prodotte con carrozzeria giardinetta, ma non si trattava di modelli ufficiali della Casa, bens\u00ec di versioni speciali allestite su richiesta dalla \"Binz Karosserie\" di Lorch. Spesso venivano utilizzate con motorizzazioni a gasolio ed erano apprezzate per la loro spaziosit\u00e0, fatto che ne faceva un veicolo utile per servizi particolari, come per esempio quello di taxi o quello di ambulanza. Le motorizzazioni erano identiche a quelle delle normali berline regolarmente in produzione.\nOltre alle versioni giardinetta, vi furono anche degli studi per realizzare una versione cabriolet ricavata dalle \"180\" e \"190\", versione che per\u00f2 rimase solo allo stadio di prototipo.\nDati di produzione.\nI dati di produzione dei vari modelli appartenenti alle famiglie \"W120\" e \"W121\" sono:"}
{"id": "2472836", "revid": "63727", "url": "https://it.wikipedia.org/wiki?curid=2472836", "title": "Mercedes-Benz W121", "text": ""}
{"id": "2472842", "revid": "121286", "url": "https://it.wikipedia.org/wiki?curid=2472842", "title": "Tramvia Bologna-Malalbergo", "text": ""}
{"id": "2472846", "revid": "121286", "url": "https://it.wikipedia.org/wiki?curid=2472846", "title": "Tramvia Varese-Angera", "text": ""}
{"id": "2472848", "revid": "1442080", "url": "https://it.wikipedia.org/wiki?curid=2472848", "title": "Brasil Open 2007 - Singolare", "text": "Il singolare del Brasil Open 2007 \u00e8 stato un torneo di tennis facente parte dell'ATP Tour.\nNicol\u00e1s Mass\u00fa era il detentore del titolo, ma quest'anno non ha partecipato.\nGuillermo Ca\u00f1as ha vinto in finale 7\u20136(4), 6\u20132, contro Juan Carlos Ferrero."}
{"id": "2472851", "revid": "121286", "url": "https://it.wikipedia.org/wiki?curid=2472851", "title": "Tramvia di Sulmona", "text": ""}
{"id": "2472853", "revid": "339392", "url": "https://it.wikipedia.org/wiki?curid=2472853", "title": "Tramvia di Reggio Calabria", "text": ""}
{"id": "2472854", "revid": "326822", "url": "https://it.wikipedia.org/wiki?curid=2472854", "title": "Con gli occhi rivolti al cielo", "text": ""}
{"id": "2472858", "revid": "121286", "url": "https://it.wikipedia.org/wiki?curid=2472858", "title": "Tramvia Raddusa-Sant'Agostino", "text": ""}
{"id": "2472859", "revid": "121286", "url": "https://it.wikipedia.org/wiki?curid=2472859", "title": "Tramvia Porto Empedocle-Lucia", "text": ""}
{"id": "2472860", "revid": "339392", "url": "https://it.wikipedia.org/wiki?curid=2472860", "title": "Tramvia di Palermo", "text": ""}
{"id": "2472861", "revid": "121286", "url": "https://it.wikipedia.org/wiki?curid=2472861", "title": "Tramvia Padova-Malcontenta-Fusina", "text": ""}
{"id": "2472862", "revid": "121286", "url": "https://it.wikipedia.org/wiki?curid=2472862", "title": "Tramvia di Padova", "text": ""}
{"id": "2472864", "revid": "121286", "url": "https://it.wikipedia.org/wiki?curid=2472864", "title": "Tramvia di Opicina", "text": ""}
{"id": "2472866", "revid": "121286", "url": "https://it.wikipedia.org/wiki?curid=2472866", "title": "Tramvia di Monreale", "text": ""}
{"id": "2472867", "revid": "253269", "url": "https://it.wikipedia.org/wiki?curid=2472867", "title": "Sylvia Sidney", "text": "Biografia.\nNativa del Bronx, di religione ebraica, \u00e8 ricordata per il suo aspetto \"glamorous\" caratterizzato da lineamenti orientali e, sul piano artistico, per le sue interpretazioni nei film \"Furia\" (1936) di Fritz Lang, al fianco di Spencer Tracy, e \"Sabotaggio\" (1936) di Alfred Hitchcock, accanto a John Loder.\nCandidata all'Oscar alla miglior attrice non protagonista nel 1974, fu protagonista anche in televisione, ottenendo nello stesso anno una candidatura al Golden Globe per la migliore attrice non protagonista, premio poi vinto nel 1986 per il film per la TV \"Una gelata precoce\". Sempre nel 1974 fu candidata al BAFTA.\nFra i riconoscimenti ottenuti in carriera vi sono il Saturn Award per la miglior attrice non protagonista, conseguito nel 1988 per \"Beetlejuice\" e il National Board of Review Awards 1973, per \"Summer Wishes, Winter Dreams\" (1973), film che le valse anche il Kansas City Film Critics Circle Award per la miglior attrice non protagonista.\nPer il contributo dato alla cinematografia, il suo nome \u00e8 stato iscritto al numero 6245 della Hollywood Walk of Fame.\nPrimi anni.\nNata da Rebecca Saperstein, ebrea nativa della Romania, e da Victor Kosow, anch'egli ebreo, immigrato originario dell'attuale Bielorussia e commesso di un negozio di abbigliamento, a cinque anni d'et\u00e0, dopo il divorzio dei genitori, Sylvia fu adottata dal patrigno, il dentista Sigmund Sidney. La madre, di mestiere sarta, assunse il nome di Beatrice Sidney.\nSylvia Sidney inizi\u00f2 la carriera d'attrice all'et\u00e0 di quindici anni adottando subito come nome d'arte il cognome del patrigno. Studi\u00f2 recitazione alla Theater Guild's School for Acting e apparve in parecchie produzioni teatrali durante tutti gli anni venti guadagnandosi la stima della critica teatrale.\nCarriera.\nNel 1926 fu scoperta da un talent-scout di Hollywood che la fece debuttare nel cinema. Durante la grande depressione, la Sidney apparve in diversi film, spesso interpretando ruoli da \"fidanzatina\" o sorella di gangster, talvolta accanto a mostri sacri del cinema, come Joel McCrea, Fredric March, George Raft (pi\u00f9 volte suo partner sul grande schermo) e Cary Grant.\nFra i suoi film di quel periodo figurano, oltre ai citati \"Sabotaggio\" e \"Furia\": \"Una tragedia americana\" (1931), \"Le vie della citt\u00e0\" (1931) e \"Scena di strada\" (1931), \"Il sentiero del pino solitario\" (1936), girato agli albori del Technicolor, \"Sono innocente\" (1937), con Henry Fonda (ispirato alla vicenda di Bonnie e Clyde), \"Strada sbarrata\" (1937), con Humphrey Bogart.\nDopo essersi avviata ad una promettente seconda fase della sua carriera con \"Il circo insanguinato\" (1941), ma soprattutto recitando accanto a James Cagney in \"Sangue sul sole\" (1945), i suoi impegni per il grande schermo negli anni quaranta diminuirono tuttavia drasticamente.\nSolo nel 1952 torn\u00f2 ad interpretare un ruolo di rilievo - quello di Fantine - nel film \"I miserabili\" (1952) di Lewis Milestone. La sua interpretazione fu particolarmente apprezzata dalla critica e costitu\u00ec per lei un'opportunit\u00e0 per riprendere e sviluppare ulteriormente la sua carriera basata sulle sue qualit\u00e0 d'attrice drammatica.\nRicevette una candidatura agli Academy Award per un ruolo da comprimaria nel film \"Summer Wishes, Winter Dreams\" (1973). Durante le riprese, Joanne Woodward, anch'essa impegnata in quel film, conversando con la Sidney, ricord\u00f2 come lei e il marito, l'attore Paul Newman, avessero difficolt\u00e0 a ricordare la data del loro anniversario di nozze. Successivamente, la Sidney stup\u00ec la collega ed amica regalandole un cuscino fatto a mano con la scritta \"Paul and Joanne\" e la data del loro anniversario.\nCon la maturit\u00e0, la Sidney prosegu\u00ec tanto nell'attivit\u00e0 cinematografica quanto in quella teatrale. Per il cinema interpret\u00f2 spesso ruoli di supporto, e fu identificabile per il caratteristico timbro profondo della voce, probabilmente causato anche dall'abitudine al fumo di sigaretta. Fu una formidabile Miss Coral nella versione per il cinema de \"I Never Promised You a Rose Garden\" (1977) e, successivamente, interpret\u00f2 anche il ruolo della nonna di Aidan Quinn nella produzione televisiva \"Una gelata precoce\" (1985), ruolo che le fece guadagnare un premio Golden Globe.\nFra i ruoli da lei interpretati vi sono anche quelli in \"La maledizione di Damien\" (1978), \"Beetlejuice\" (1988), diretta da un suo particolare estimatore, Tim Burton, e \"La vedova americana\" (1992), in cui recit\u00f2 accanto a Jessica Tandy, Marcello Mastroianni, Marcia Gay Harden, Kathy Bates e Shirley MacLaine. Il suo ultimo ruolo cinematografico fu in un altro film di Burton, \"Mars Attacks!\" (1996).\nIn TV, la Sidney apparve nell'episodio pilota de \"WKRP in Cincinnati\"; poi con Melanie Mayron nella serie televisiva drammatica \"Thirtysomething\" e, infine, nel \"revival\" anni novanta di \"Fantasilandia\" con Malcolm McDowell, Fyvush Finkel e M\u00e4dchen Amick.\nLa carriera teatrale della Sidney a Broadway si svilupp\u00f2 su ben cinque decenni, dal debutto subito dopo il conseguimento del diploma alla Theatre Guild School nel 1926 con la commedia in tre atti \"Prunella\" al lavoro di Tennessee Williams \"Vieux Carr\u00e9\", portato in scena nel 1977. Altre sue pi\u00e8ce teatrali furono \"The Fourposter\", \"Enter Laughing\" e \"Barefoot in the Park\" (commedia di Neil Simon da cui venne tratto anche il film del 1967 \"A piedi nudi nel parco\").\nVita privata.\nSylvia Sidney fu sposata tre volte: con l'editorialista Bennett Cerf, dal 1935 al 1936; con l'attore e insegnante di recitazione Luther Adler dal 1938 al 1947, da cui ebbe un figlio, Jacob, morto nel 1987 a 49 anni per sclerosi laterale amiotrofica; e, infine, con il produttore radiofonico ed annunciatore Carlton Alsop (dal 1947 fino al divorzio nel 1951).\nMor\u00ec in conseguenza di un tumore all'esofago all'et\u00e0 di 88 anni. Il suo corpo fu cremato e le ceneri distribuite a parenti ed amici."}
{"id": "2472868", "revid": "836193", "url": "https://it.wikipedia.org/wiki?curid=2472868", "title": "Tramvie modenesi", "text": ""}
{"id": "2472869", "revid": "121286", "url": "https://it.wikipedia.org/wiki?curid=2472869", "title": "Tramvia Milano-Magenta/Castano Primo", "text": ""}
{"id": "2472870", "revid": "339392", "url": "https://it.wikipedia.org/wiki?curid=2472870", "title": "Tramvia di Mestre", "text": ""}
{"id": "2472871", "revid": "121286", "url": "https://it.wikipedia.org/wiki?curid=2472871", "title": "Tramvia Messina-Giampilieri", "text": ""}
{"id": "2472872", "revid": "121286", "url": "https://it.wikipedia.org/wiki?curid=2472872", "title": "Tramvia Messina-Barcellona Pozzo di Gotto", "text": ""}
{"id": "2472877", "revid": "121286", "url": "https://it.wikipedia.org/wiki?curid=2472877", "title": "Tramvia Ferrara-Pontelagoscuro", "text": ""}
{"id": "2472879", "revid": "121286", "url": "https://it.wikipedia.org/wiki?curid=2472879", "title": "Tramvia Este-Sant'Elena", "text": ""}
{"id": "2472881", "revid": "121286", "url": "https://it.wikipedia.org/wiki?curid=2472881", "title": "Tramvia Cremona-Ostiano", "text": ""}
{"id": "2472883", "revid": "121286", "url": "https://it.wikipedia.org/wiki?curid=2472883", "title": "Tramvia Catania-Acireale", "text": ""}
{"id": "2472884", "revid": "339392", "url": "https://it.wikipedia.org/wiki?curid=2472884", "title": "Tramvia di Catania", "text": ""}
{"id": "2472886", "revid": "121286", "url": "https://it.wikipedia.org/wiki?curid=2472886", "title": "Tramvia Brescia-Soncino", "text": ""}
{"id": "2472888", "revid": "339392", "url": "https://it.wikipedia.org/wiki?curid=2472888", "title": "Tramvia Brescia-Sal\u00f2", "text": ""}
{"id": "2472889", "revid": "121286", "url": "https://it.wikipedia.org/wiki?curid=2472889", "title": "Tramvia Brescia-Ostiano", "text": ""}
{"id": "2472891", "revid": "121286", "url": "https://it.wikipedia.org/wiki?curid=2472891", "title": "Tramvia Brescia-Mantova-Ostiglia", "text": ""}
{"id": "2472892", "revid": "339392", "url": "https://it.wikipedia.org/wiki?curid=2472892", "title": "Tramvia Brescia-Idro", "text": ""}
{"id": "2472893", "revid": "339392", "url": "https://it.wikipedia.org/wiki?curid=2472893", "title": "Tramvia Brescia-Gardone Val Trompia", "text": ""}
{"id": "2472895", "revid": "121286", "url": "https://it.wikipedia.org/wiki?curid=2472895", "title": "Tramvia Brescia-Cellatica-Gussago", "text": ""}
{"id": "2472896", "revid": "2232435", "url": "https://it.wikipedia.org/wiki?curid=2472896", "title": "Personaggi di Quelli dell'intervallo", "text": "Questa \u00e8 una lista dei personaggi principali apparsi nella sit-com Quelli dell'intervallo."}
{"id": "2472898", "revid": "36426", "url": "https://it.wikipedia.org/wiki?curid=2472898", "title": "Mamiano di Traversetolo", "text": ""}
{"id": "2472902", "revid": "767487", "url": "https://it.wikipedia.org/wiki?curid=2472902", "title": "Calcio Padova 1980-1981", "text": "Questa voce raccoglie le informazioni riguardanti il Calcio Padova nelle competizioni ufficiali della stagione 1980-1981.\nStagione.\nIl Padova nel 1980-1981 partecip\u00f2 e vinse il campionato di Serie C2 (Girone B) con 49 punti, davanti alla Civitanovese anch'essa promossa in serie C1."}
{"id": "2472910", "revid": "1924342", "url": "https://it.wikipedia.org/wiki?curid=2472910", "title": "Distretto di Ile (Kazakistan)", "text": "Il distretto di Ile () \u00e8 un distretto (\"audan\") del Kazakistan con capoluogo Otegen Batyr."}
{"id": "2472915", "revid": "330270", "url": "https://it.wikipedia.org/wiki?curid=2472915", "title": "San Paolo Edizioni", "text": ""}
{"id": "2472917", "revid": "87386", "url": "https://it.wikipedia.org/wiki?curid=2472917", "title": "Mare di Levante", "text": ""}
{"id": "2472918", "revid": "767487", "url": "https://it.wikipedia.org/wiki?curid=2472918", "title": "Distretto di Kerb\u016blaq", "text": "Il distretto di Kerb\u016blaq (in kazako: \u041a\u0435\u0440\u0431\u04b1\u043b\u0430\u049b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Saryozek."}
{"id": "2472921", "revid": "1924342", "url": "https://it.wikipedia.org/wiki?curid=2472921", "title": "Distretto di K\u00f6ksu", "text": "Il distretto di K\u00f6ksu () \u00e8 un distretto (\"audan\") del Kazakistan con capoluogo Balpyk-Bi."}
{"id": "2472922", "revid": "70217", "url": "https://it.wikipedia.org/wiki?curid=2472922", "title": "AMO index", "text": ""}
{"id": "2472928", "revid": "1924342", "url": "https://it.wikipedia.org/wiki?curid=2472928", "title": "Distretto di Panfilov (Kazakistan)", "text": "Il distretto di Panfilov () \u00e8 un distretto (\"audan\") del Kazakistan con capoluogo \u017darkent."}
{"id": "2472930", "revid": "1924342", "url": "https://it.wikipedia.org/wiki?curid=2472930", "title": "Distretto di Qarasaj", "text": "Il distretto di Qarasaj () \u00e8 un distretto (\"audan\") del Kazakistan con capoluogo Kaskelen."}
{"id": "2472931", "revid": "838137", "url": "https://it.wikipedia.org/wiki?curid=2472931", "title": "Brasil Open 2007 - Doppio", "text": "Il doppio del Brasil Open 2007 \u00e8 stato un torneo di tennis facente parte dell'ATP Tour.\nLuk\u00e1\u0161 Dlouh\u00fd e Pavel V\u00edzner erano i detentori del titolo e hanno vinto in finale 6\u20132, 7\u20136(4), contro Albert Monta\u00f1\u00e9s e Rub\u00e9n Ram\u00edrez Hidalgo."}
{"id": "2472932", "revid": "1543377", "url": "https://it.wikipedia.org/wiki?curid=2472932", "title": "Jonava", "text": "Jonava (in polacco \"Jan\u00f3w\", in tedesco \"Janau\") \u00e8 una citt\u00e0 della Lituania, la 9\u00aa per popolazione con circa 35.000 abitanti. Collocata al centro del paese, appartiene alla Contea di Kaunas.\nSport.\nLa principale squadra di calcio \u00e8 il Futbolo klubas Jonava, che milita nella A Lyga, la massima serie del campionato lituano di calcio."}
{"id": "2472936", "revid": "1924342", "url": "https://it.wikipedia.org/wiki?curid=2472936", "title": "Distretto di Qaratal", "text": "Il distretto di Qaratal () \u00e8 un distretto (\"audan\") del Kazakistan con capoluogo U\u0161tobe."}
{"id": "2472939", "revid": "22356", "url": "https://it.wikipedia.org/wiki?curid=2472939", "title": "Palaelodidae", "text": ""}
{"id": "2472941", "revid": "1982", "url": "https://it.wikipedia.org/wiki?curid=2472941", "title": "Nabucco (gasdotto)", "text": "Il gasdotto Nabucco era un progetto volto alla realizzazione di una nuova via di importazione del gas naturale proveniente dalla zona del Caucaso, del Mar Caspio e, potenzialmente, del Medio Oriente. Avrebbe dovuto collegare la Turchia con l'Austria.\nFra gli obiettivi dichiarati del nuovo gasdotto c'era il rafforzamento della sicurezza dell'approvvigionamento per i Paesi componenti il consorzio e per l'Unione europea nel suo complesso. A gasdotto ultimato, infatti, il gas che sarebbe affluito sul mercato comunitario sarebbe dovuto provenire da nuovi fornitori attraverso un nuovo corridoio di approvvigionamento.\nNel giugno 2013 il progetto venne accantonato in favore del concorrente Trans Adriatic Pipeline (TAP).\nStoria.\nIl progetto Nabucco \u00e8 nato nel febbraio del 2002 a seguito dell'interesse di due compagnie, l'austriaca OMV e la turca Botas. Appena pochi mesi dopo, nel giugno, altre tre compagnie - la bulgara Bulgargaz, la romena Transgaz e l'ungherese MOL - si aggiunsero al progetto e furono firmati prima un protocollo di intesa per la costruzione del gasdotto e poi, nell'ottobre, un nuovo accordo di cooperazione il cui scopo era l'affidamento e l'espletamento dello studio di fattibilit\u00e0. Nel dicembre del 2003, con la firma di un protocollo di intesa con le cinque compagnie del consorzio, l'Unione Europea ha manifestato il suo interesse verso il progetto garantendo il finanziamento del 50% dei costi dello studio di fattibilit\u00e0 (incluse: analisi di mercato, studi tecnici, economici e finanziari).\nUltimati nel 2004, gli studi indicarono che il progetto era fattibile sia dal punto di vista tecnico che da quello economico-finanziario; a met\u00e0 del 2005, quindi, si entr\u00f2 nella fase vera e propria di sviluppo progettuale con la firma dell'accordo di \"joint venture\" fra i 5 soci che costituirono la societ\u00e0 \"Nabucco Gas Pipeline International GmbH\" e le diverse sotto-societ\u00e0 nazionali. Nel febbraio del 2008 \u00e8 entrata nel consorzio anche la tedesca RWE.\nIl 27 gennaio del 2009, durante il \"Nabucco Summit\", la Banca europea degli investimenti e la Banca Europea per la Ricostruzione e lo Sviluppo hanno garantito un adeguato supporto finanziario alla realizzazione del gasdotto. Infine, il 13 luglio 2009, \u00e8 stato firmato ad Ankara l'accordo intergovernativo fra i Paesi partner, alla presenza del Presidente della Commissione Jose Manuel Barroso, del Commissario all'Energia Andris Piebalgs e dell'Inviato Speciale per l'Energia statunitense Richard Morningstar.\nSoci e management.\nSono attualmente 6 i soci del progetto Nabucco (in ordine di transito):\nOgnuno dei partner detiene il 16,67% delle azioni della compagnia.\nLa francese Gaz de France ha cercato di entrare nel progetto ma \u00e8 stata costretta a rinunciarvi a causa dell'opposizione turca. Anche la compagnia polacca PGNiG ha manifestato il proprio interesse a entrare nel consorzio.\nA capo della societ\u00e0 che gestir\u00e0 il gasdotto siede l'austriaco Reinhard Mitschek, mentre Joschka Fischer, ex ministro del governo rosso-verde tedesco, \u00e8 stato cooptato nel \"board\" della societ\u00e0 e ne sar\u00e0 consulente.\nPercorso e caratteristiche tecniche.\nLa lunghezza del gasdotto sar\u00e0 di circa 3.300\u00a0km, con partenza dal confine orientale turco ed arrivo all'\"hub\" di Baumgarten an der March in Austria dove il gas potr\u00e0 essere stoccato e/o distribuito al resto dell'Europa centrale. Attraverser\u00e0 Bulgaria (400\u00a0km), Romania (460\u00a0km) e Ungheria (390\u00a0km), mentre la maggior parte della linea sar\u00e0 in territorio turco (2.000\u00a0km circa). Il diametro massimo del tubo sar\u00e0 di 56\" e saranno costruite circa 12-13 stazioni di compressione lungo tutto il tracciato per far transitare i circa 31 miliardi di metri cubi di gas previsti.\nCostruzione.\nDopo lo studio di fattibilit\u00e0 \u00e8 stato deciso di dividere la costruzione in due fasi. La prima fase dovrebbe iniziare nel 2011 con la costruzione della linea fra Ankara e Baumgarten, facendo s\u00ec che nel primo periodo il gas arrivi fino alla capitale turca tramite le infrastrutture gi\u00e0 esistenti - il gasdotto Iran-Turchia al confine curdo-iraniano e il gasdotto Baku-Tblisi-Erzurum (o South Caucasus Pipeline) al confine con la Georgia - e venga poi l\u00ec convogliato nel Nabucco. Potrebbero essere trasportati in questa fase circa 8 miliardi di metri cubi annui. La seconda fase dovrebbe iniziare nel 2014 e concludersi entro un paio d'anni con la costruzione della sezione da Ankara fino ai confini orientali turchi. Progressivamente saranno aggiunte delle stazioni di compressione in modo da accrescere la quantit\u00e0 di gas trasportato fino ai previsti 31 miliardi di metri cubi/anno. Il costo totale del progetto dovrebbe aggirarsi, a detta del consorzio, sui 7,9 miliardi di euro totali.\nFonti di approvvigionamento.\nSecondo il consorzio Nabucco, le fonti di approvvigionamento sarebbero molteplici, spaziando dal gas azero (il campo gigante di Shah Deniz), kazako e turkmeno del Mar Caspio a quello egiziano, iracheno e iraniano; non sarebbe da escludere nemmeno la fornitura di gas russo. Allo stato attuale, va ricordata la firma di un contratto del tipo Production Sharing Agreement fra RWE e la societ\u00e0 di stato turkmena per lo sviluppo di alcuni blocchi di produzione situati nel settore turkmeno del Mar Caspio. Il Nabucco avr\u00e0 un regime di accesso garantito alle terze parti di almeno il 50%, cio\u00e8 solo la met\u00e0 della sua capacit\u00e0 sar\u00e0 riservata ai suoi partner mentre l'altra met\u00e0 potr\u00e0 essere aggiudicata per mezzo di procedure \"open season\".\nFinanziamento Europeo.\nIl Nabucco fa parte dei progetti infrastrutturali in campo energetico ritenuti prioritari dall'Unione Europea, essendo inserito nel cosiddetto Corridoio Sud di approvvigionamento del gas naturale. Ricever\u00e0 un finanziamento di 200 milioni di euro nel quadro del \"Programma di sostegno alla ripresa economica tramite la concessione di un sostegno finanziario comunitario a favore di progetti nel settore dell'energia\", conosciuto con l'acronimo inglese di EEPR (European Energy Programme for Recovery). Il Commissario per l'Energia Andris Piebalgs, ha pi\u00f9 volte sostenuto il progetto descrivendolo come fondamentale per la sicurezza dell'approvvigionamento europeo e come non concorrente rispetto a quei progetti portati avanti da singoli Stati membri e compagnie europee, principalmente il South Stream.\nCuriosit\u00e0.\nA margine del primo \"summit\" dei \"partner\" del progetto Nabucco tenutosi a Vienna, i partecipanti alla riunione si recarono all'Opera di Vienna per rilassarsi ascoltando il \"Nabucco\" di Giuseppe Verdi. Quando si parl\u00f2 del nome da dare al gasdotto la decisione fu quasi automatica e unanime."}
{"id": "2472944", "revid": "1924342", "url": "https://it.wikipedia.org/wiki?curid=2472944", "title": "Distretto di Rajymbek", "text": "Il distretto di Rajymbek () \u00e8 un distretto (\"audan\") del Kazakistan con capoluogo Kegen."}
{"id": "2472950", "revid": "47767", "url": "https://it.wikipedia.org/wiki?curid=2472950", "title": "Salima (personaggio)", "text": ""}
{"id": "2472952", "revid": "1748167", "url": "https://it.wikipedia.org/wiki?curid=2472952", "title": "Cattedrale di San Cetteo", "text": "La cattedrale di San Cetteo \u00e8 un edificio di culto cattolico della citt\u00e0 di Pescara, cattedrale dell'arcidiocesi di Pescara-Penne e sede dell'omonima parrocchia. \u00c8 dedicata a san Cetteo, il patrono della citt\u00e0. \nIl nome originale dell'odierna costruzione, Tempio della Conciliazione, \u00e8 legato al concordato dello Stato italiano con la chiesa cattolica. \nEdifici precedenti.\nVecchia chiesa di San Cetteo o del Sacramento.\nLa chiesa storica di San Cetteo (detta anche del Santissimo Sacramento) ospitava la parrocchia dedicata al santo patrono amiternino, da almeno il XVII secolo. \nLa chiesa del Santissimo Sacramento era una piccola struttura con la facciata rivolta verso piazza Garibaldi. Viene descritta, in una relazione della visita pastorale dell'arcivescovo di Chieti del 1841, di forma irregolare, non conforme a qualsiasi ordine architettonico e priva di abbellimenti rilevanti all'esterno, se non il portale in stile classico rinascimentale. Il campanile era a torre, con cuspide conica, modificata nel primo Novecento in cuspide cipollinea, per poi essere abbattuto insieme a gran parte della torre perch\u00e9 pericolante. La facciata aveva il portale in stile classico e due piccoli rosoni circolari; l'interno era a due navate irregolari, con otto finestre laterali per le luci. Il portale corrispondeva alla navata di destra, vi erano un piccolo organo, il pulpito in gesso, otto altari e una piccola cappella dedicata a San Cetteo. Le due navate erano divise da cinque arcate, quella di destra era pi\u00f9 piccola. La chiesa fu descritta nelle \"Novelle della Pescara\" da Gabriele d'Annunzio, nel racconto de \"La vergine Orsola\", accennando ai pilastri, ai lacerti di mosaici e all'ambone decorato con motivi vegetali.\nEdificio attuale.\nStoria.\nLa costruzione della chiesa \u00e8 legata all'attivit\u00e0 edilizia intensificatasi in citt\u00e0 dopo l'istituzione della provincia di Pescara del 1927: la vecchia chiesa del Santissimo Sacramento risalente al XVII secolo, situata dove sorge l'odierna Cattedrale e ridotta in pessimo stato venne demolita per fare posto alla nuova. Era infatti necessario un nuovo edificio religioso nel centro storico di Pescara, essendo presente solo un'altra modestissima parrocchia nella zona oltre alla chiesa del SS. Sacramento, cio\u00e8 quella di San Giacomo in via dei Bastioni, andata perduta nei bombardamenti del 1943. Sino al 1892 era in piedi l'adiacente chiesetta si Santa Maria di Gerusalemme, del XIII secolo a pianta circolare, poi demolita. Rimaneva insieme alla torre campanaria l'arco di ingresso, volgarmente detto Porta Nuova, da cui il nome allo storico quartiere di Pescara vecchia. Nel 1902 anche l'arco e la torre furono abbattuti per realizzare il piazzale della parrocchia, bench\u00e9 questa avesse la facciata ruotata su via dei Bastioni piazza Garibaldi; restano dei ruderi lungo viale D'Annunzio presso il sagrato di San Cetteo.\nLa costruzione della chiesa nuova fu fortemente voluta da Gabriele d'Annunzio, il quale mise a disposizione anche fondi finanziari propri. D'Annunzio si consult\u00f2 con l'architetto Cesare Bazzani e volle trovare in questa chiesa un luogo di sepoltura per la madre, la cui cappella si trova sulla destra dell'altare maggiore. L'opera giunse a termine nel 1938, ma la facciata dovette essere ricostruita gi\u00e0 dopo gli eventi della seconda guerra mondiale.\nIl tempio divenne cattedrale nel 1949 e sede dell'Arcidiocesi Metropolitana nel 1982. Negli anni '70 la chiesa torn\u00f2 ad ospitare la storica statua lignea di San Cetteo, nel frattempo conservata per sicurezza a Chieti. Nel 2018 \u00e8 stato restaurato il campanile con nuova cuspide.\nEsterno.\nLa chiesa fu costruita seguendo i criteri della tradizione abruzzese, dalla facciata di forma rettangolare e decorata a rosoni. Sulla facciata sono presenti tre portali strombati con lunetta a botte dipinta, ad archi a tutto sesto. Il portale centrale inoltre \u00e8 sormontato da tre statue di santi tra cui San Cetteo, il patrono. Due lesene aggettanti mettono in evidenza la suddivisione interna in tre navate. A sinistra della facciata, un campanile su base quadrata si conclude con tamburo a pianta ottagonale e cuspide conica, mentre a destra la facciata \u00e8 fiancheggiata dal piccolo battistero.\nInterno.\nHa un impianto architettonico a basilica a tre navate. La tripartizione \u00e8 data da colonne in marmo.\nIl soffitto della navata principale \u00e8 a cassettoni lignei non intagliati, le colonne delle arcate sono cilindriche con capitelli ionici; il coro \u00e8 sottolineato da un'abside semicircolare.\nLa chiesa dispone di un transetto, rialzato come nella tradizione romanica: da un lato del transetto si trova una cappella dedicata a San Cetteo, con un suo busto in argento. Dall'altra parte, il transetto si conclude con la tomba di Luisa De Benedictis, madre di Gabriele D'Annunzio, alla quale Arrigo Minerbi ha dedicato il monumento funebre: si tratta di un'arca sormontata dalla figura di una giovane donna addormentata. All'interno della chiesa si trovano varie effigi di santi e anche un dipinto attribuito al Guercino e intitolato San Francesco in adorazione del crocifisso.\nL'organo a canne \u00e8 opera della ditta Mascioni (\"opus 497\") ed \u00e8 stato costruito nel 1937. Dispone di 53 registri e la sua consolle ha tre tastiere di 61 note e pedaliera concavo-radiale di 32 note. Si trova sulla cantoria in controfacciata."}
{"id": "2472953", "revid": "1924342", "url": "https://it.wikipedia.org/wiki?curid=2472953", "title": "Distretto di Sarqant", "text": "Il distretto di Sarqant () \u00e8 un distretto (\"audan\") del Kazakistan con capoluogo Sarqant."}
{"id": "2472955", "revid": "1793900", "url": "https://it.wikipedia.org/wiki?curid=2472955", "title": "Living Shangri-La", "text": "Il Living Shangri-La \u00e8 un grattacielo situato in \"1128 West Georgia Street\" a Vancouver, Canada. L'edificio ospita un hotel a 5 stelle e i relativi uffici nei primi quindici piani, mentre unit\u00e0 residenziali occupano il resto della costruzione. Sono inoltre presenti un centro benessere, un punto vendita \"Urban Fare\" e una galleria d'arte moderna."}
{"id": "2472958", "revid": "121072670", "url": "https://it.wikipedia.org/wiki?curid=2472958", "title": "Cord L-29", "text": "La L-29 \u00e8 una autovettura costruita dalla Cord dal 1929 al 1932.\nIl contesto.\nFu la prima autovettura statunitense a trazione anteriore ad essere offerta in serie, anticipando di alcuni mesi la Ruxton che poi fu un fallimento commerciale. Questo schema meccanico permise alla vettura di avere un baricentro estremamente pi\u00f9 basso rispetto alla concorrenza ed una ripartizione dei pesi 50% anteriore e 50 % sull'asse posteriore. Sia le quattro tipologie della normale produzione in serie, sia le vetture a telaio nudo costruite dalla Cord per i carrozzieri statunitensi ed europei vinsero moltissimi premi nei Concorsi d'Eleganza internazionali del periodo (anche il nostro Pinifarina si ciment\u00f2 in una bella carrozzeria commissionata da A. Storero che si piazz\u00f2 al terzo posto al Concorso di Eleganza di Stresa del 9.10.1932). La Cord L29 fu progettata nel 1927, sperimentata nel 1928 e iniziata la produzione di serie nel giugno del 1929. Usc\u00ec di produzione nel 1932. Tempi brevissimi anche oggi, praticamente quasi impossibili. La \"Grande Depressione\" del 1929 la prese nel pieno del suo programma di vendite falciandone le possibilit\u00e0 (la produzione totale fu di 5010 vetture). Eppure E.L. Cord guadagn\u00f2 lo stesso moltissimo grazie ad essa. Lo fece con i titoli azionari della sua azienda che grazie alla L29 erano andati di mese in mese alle stelle e che lui da mago della finanza aveva venduto poche settimane prima della grande crisi. \u00c8 che poi si ricompr\u00f2 per pochi soldi poco tempo dopo. Sicuramente una storia molto americana. \nLa tecnologia utilizzata fu quella del brevetto Harry Miller. Miller fu coinvolto ed ingaggiato nell'impresa dal E.L.Cord per cui trasfer\u00ec tutto il suo bagaglio tecnico e conoscitivo acquisito a Indianapolis dalle sue Miller Special a trazione anteriore. Le sue vetture si piazzarono in ottime posizioni al vertice delle competizioni con cilindrata assai minore (1500 cm\u00b3) rispetto alla concorrenza. Il ponte De Dion anteriore (sospensione semi-indipendente), i tamburi dei freni all'uscita del differenziale per ridurre le masse non sospese, la doppia sospensione semiellittica rovesciata con ammortizzatori idraulici Houdaille, furono solo alcuni dei dettagli tecnici che fecero e fanno della L29 un oggetto assolutamente esclusivo e di culto. Tutte queste caratteristiche erano sulla macchine da corsa di Miller e furono trasferite pari pari sulla L29, per cui si pu\u00f2 ben dire che la L29 derivava da auto da corsa. Allo sviluppo del progetto e soprattutto alla sperimentazione dei prototipi collabor\u00f2 anche l'altro grande esperto di trazione anteriore nelle competizioni (che era stato antagonista di Miller) Cornelius Willett Van Ranst (1872-1972) che lavorava per la Duesemberg (altra industria del gruppo Cord). E fu grazie a lui che molti dei difetti delle Miller che erano vetture da corsa non si trovarono poi sulle Cord che essendo vetture nate per la produzione di serie avrebbero avuto seri problemi postvendita.\nIl modello L 29 aveva montato un motore a otto cilindro in linea gi\u00e0 montato sulle Auburn tipo 120 di 4,934\u00a0cm\u00b3 (301 cu in) 125\u00a0hp (93\u00a0kW) con valvole monolaterali e testa a L di produzione Lycoming (industria del gruppo Cord specializzata nella produzione di motori a scoppio aeronautici e automobilistici). Il motore era stato invertito dalla sua posizione originale per cui il cambio e frizione si trovavano davanti al monoblocco cilindro ed era stato montato in cima al gruppo meccanico propulsore il differenziale gi\u00e0 con ingranaggi corona e pignone ipoidi di tipo epicicloidale. Il cambio era a tre rapporti pi\u00f9 retromarcia e la vettura aveva sospensioni ellittiche posteriori. L'impianto frenante era formato da freni a tamburo sulle quattro ruote di tipo idraulico Lockheed che era uno dei primi idraulici costruiti al mondo.\nSe la Cord L29 (1929), sviluppo del prototipo L27 (1927), fu all'avanguardia per la trazione anteriore e fu la prima vettura in grande serie prodotta al mondo con la trazione anteriore (poich\u00e9 la Alvis 12/50 prodotta dal 1928 al 1931 in circa 150 esemplari, e di cui ne sopravvivono 35, era sostanzialmente una vettura da corsa usata negli autodromi con motorizzazione 4 e 8 cilindri e non la si pu\u00f2 effettivamente considerare una vettura prodotta in serie e commercializzata come intendiamo oggi), non fu da meno sia nel suo telaio (brevetto n. 1.841.510 U.S.A) che grazie alla mancanza dell'albero di trasmissione fu collocato estremamente in basso e fu uno dei primi al mondo (il primo sul mercato americano) con traverse interne a \"X\" grazie alle quali (e grazie alle generosissime dimensioni dei longheroni a \"C\" alti pi\u00f9 di 20 cm) raggiunse livelli di rigidit\u00e0 torsionale assolutamente inarrivabili all'epoca (unica eccezione l'italiana Lancia Lambda a scocca portante, evidentemente le vetture rivoluzionarie anche se per strade assolutamente diverse poi giungevano a medesimi risultati di eccellenza). Altra caratteristica d'avanguardia fu il suo stile in tutte e quattro le carrozzerie proposte dalla Cord (la vendita di telai nudi per carrozzieri fu estremamente limitata, si stimano circa 50 carrozzerie speciali fuoriserie firmate dai migliori carrozzieri di tutto il mondo). Era uno stile ricercato, con linee curve raccordate, qualcosa di sconosciuto nella produzione statunitense anche di altissimo livello di quell'epoca. Si superavano le linee tese e rigide dello stile razionalista funzionalista degli anni venti e si annunciava lo stile del decennio successivo, lo stile che sarebbe rimasto fino agli anni sessanta. Solo i migliori carrozzieri francesi e italiani avevano fatto proposte paragonabili. Eppure in quella vettura di 5 metri bassissima e larghissima (2 metri circa) la carrozzeria affusolata, slanciata, con quel lunghissimo cofano motore (circa met\u00e0 vettura) e quei lunghissimi parafanghi anteriori aveva qualcosa che non si era mia visto prima. Ed anche oggi la sensazione \u00e8 la medesima. Chi fu il genio che la disegn\u00f2? Un grande designer che ahim\u00e8 mor\u00ec prematuramente appena a 28 anni per una puntura con una siringa infetta: Alan H.Leamy. Ed \u00e8 sua anche l'idea della calandra radiatore con forma a \"V\" che risultava particolarmente difficile, in quanto la sua altezza era poco pi\u00f9 della met\u00e0 rispetto alle vetture \"normali\" a trazione posteriore poich\u00e9 in basso era collocata con tratto geniale la forma ovoidale del differenziale. Quando si sperimenta una nuova forma \u00e8 assai facile fare brutti anatroccoli, ma se si riesce si creano delle forme d'arte intramontabili, dei classici e la Cord L29 \u00e8 sicuramente tra queste. Le quattro carrozzerie fornite di serie erano 2 chiuse (prodotte dalla Central Body industria del gruppo che inizi\u00f2 le attivit\u00e0 proprio con la L29 agli inizi del '29 allestendo la catena di produzione) nei tipi berlina (Saloon) e coup\u00e9 de ville chiusa (Brougham) e 2 aperte (prodotte dalla \"Limousine Body Co. altra fabbrica del gruppo) nei tipi torpedo 4 porte 5 posti (Pheaton) e spyder 2 posti (con altri 2 posti esternamente nel finto bagagliaio) chiamato \"Cabriolet\" (da non confondere con i cabriolet europei che sono sempre 4 o 5 posti interni).\nI colori potevano essere scelti dal cliente all'acquisto, il cruscotto in puro stile \"Deco' \" era pieno di costosissimi strumenti retro illuminati, il cassetto portaoggetti al centro del cruscotto poteva contenere i guanti, ma anche carte stradali da illuminare con una apposita luce del cruscotto. Cruscotto in \"german silver\" o alpacca, costosa lega in metallo nobile dal colore argenteo, accendisigari e doppi portacenere sia davanti che dietro anch'essi in stile Deco', e luci interne dell'abitacolo ed esterne del predellino che si accendevano aprendo le porte (in Europa quest'estate raffinatezze arrivarono alla fine degli anni cinquanta). Si potrebbero scrivere enciclopedie sulla L29 e molti negli Stati Uniti si sono cimentati, in opere poderose scritte lungo una vita intera. Tutto era nato dalla geniale follia del suo inventore E.L. Cord che seppe mettere insieme le pi\u00f9 creative e spesso incomprese menti del mondo automobilistico U.S.A. degli anni venti. Addirittura mise insieme degli antagonisti come Miller e Van Ranst."}
{"id": "2472970", "revid": "183976", "url": "https://it.wikipedia.org/wiki?curid=2472970", "title": "Athletic Kluba", "text": ""}
{"id": "2472973", "revid": "33751", "url": "https://it.wikipedia.org/wiki?curid=2472973", "title": "Shabab Al-Ahli Dubai Football Club", "text": "Lo Shabab Al-Ahli Dubai Football Club (in arabo: \u0646\u0627\u062f\u064a \u0634\u0628\u0627\u0628 \u0627\u0644\u0623\u0647\u0644\u064a, \"club calcistico giovanile nazionale di Dubai\") noto semplicemente come Al-Ahli Dubai, \u00e8 una societ\u00e0 calcistica emiratina di Dubai, che milita attualmente nella Lega professionistica degli Emirati Arabi Uniti.\nStoria.\nIl club fu fondato nel 1970, quando due squadre di calcio locali, il Wehdah Al- Shabab e l'A-Najah si unirono a formare l\"'Al-Ahli Club\".\nAppena quattro anni dopo l'istituzione della Lega professionistica degli Emirati Arabi Uniti, il neonato club riusc\u00ec a vincere il campionato degli Emirati Arabi Uniti per due volte consecutive, nel 1975 e nel 1976, impresa poi ripetuta nel 1980; l'Al-Ahli divenne cos\u00ec una delle squadre sportive pi\u00f9 popolari del paese. \nNel ventennio successivo la squadra attravers\u00f2 un periodo di declino, fino alla retrocessione del 1995-1996, quando fu sconfitta all'ultimo turno dall'Al-Shabab, che si laure\u00f2 campione degli Emirati Arabi Uniti condannando alla caduta in seconda serie l'Al-Ahli, cui sarebbe bastato un solo punto per rimanere in massima divisione. Dieci anni dopo, nel 2005-2006, l'Al-Ahli torn\u00f2 a vincere il titolo nazionale, ma tra il 1996 e il 2004 fu in grado di aggiudicarsi 3 Coppe del Presidente. Nella stagione 2007-2008 l'Al-Ahli vince la sua settima Coppa del Presidente, cui si aggiunsero tre altre ottenute tra il 2008 e il 2019. Vinto nuovamente il campionato el 2007-2008, guadagn\u00f2 l'accesso al Mondiale per club 2009 in quanto squadra campione in carica del paese ospitante la manifestazione, come rappresentante della nazione ospitante: il cammino della squadra di Dubai si interruppe gi\u00e0 al primo turno a causa della sconfitta per 2-0 contro i neozelandesi dell'Auckland City.\nDopo la delusione del Mondiale per club, per l'Al-Ahli si apr\u00ec un periodo di successi in patria. Nella stagione 2011-2012 vinse per la prima volta la Coppa di Lega sconfiggendo in finale l'Al-Shabab, mentre nella stagione successiva ottenne il secondo posto in campionato dietro all'Al-Ain, piazzamento che permise al club di Dubai di tornare a giocare in AFC Champions League. Nella stagione 2012-2013 il club arricch\u00ec il proprio palmar\u00e8s con la vittoria dell'ottava Coppa del Presidente, sconfiggendo ancora l'Al-Shabab.\nLa stagione 2013-2014 \u00e8 quella del \"triplete\" domestico, con le vittorie della seconda supercoppa nazionale contro l'Al Ain, del seconda campionato, a scapito dell'Al-Jazira, e del campionato conclusa con la vittoria del sesto titolo nazionale.\nNell'estate 2017 il Dubai Club e l'Al-Shabab si fusero con l'Al-Ahli, andando a creare lo \"Shabab Al-Ahli Dubai Football Club\", prosecutore della tradizione sportiva dell'Al-Ahli.\nColori e simboli.\nIl logo originario dell'Al-Ahli reca un falco nella parte superiore e le parole \"Al Ahli Club\", scritte in orizzontale. Dopo il \"rebranding\" nel 2006, il nuovo logo ha la forma di una testa di cavallo con le lettere AC (\"Al Ahli Club\") sulla parte superiore. Il nuovo logo rappresenta la forza e l'allegria anche va di pari passo con il nuovo soprannome della squadra, \"Cavalieri\", che ha sostituito il vecchio soprannome di \"Diavoli rossi\".\nOrganico.\nRosa 2020-2021.\n\"Rosa e numerazione aggiornate al 21 settembre 2020.\""}
{"id": "2472975", "revid": "767487", "url": "https://it.wikipedia.org/wiki?curid=2472975", "title": "Watzmann", "text": "Il Watzmann (2.713 ) \u00e8 una montagna delle Alpi Settentrionali Salisburghesi nelle Alpi di Berchtesgaden.\nSi trova in Germania (Baviera)."}
{"id": "2472978", "revid": "767487", "url": "https://it.wikipedia.org/wiki?curid=2472978", "title": "The Dresden Dolls (album)", "text": "The Dresden Dolls \u00e8 l'omonimo album di debutto del duo statunitense The Dresden Dolls. Inizialmente pubblicato dall'etichetta personale della band, \"8ft. Records\", venne pubblicato successivamente dalla Roadrunner Records il 27 aprile 2004."}
{"id": "2472979", "revid": "283026", "url": "https://it.wikipedia.org/wiki?curid=2472979", "title": "McDonnell-BAe T-45 Goshawk", "text": ""}
{"id": "2472982", "revid": "183976", "url": "https://it.wikipedia.org/wiki?curid=2472982", "title": "The Dresden Dolls (The Dresden Dolls)", "text": ""}
{"id": "2472989", "revid": "1442080", "url": "https://it.wikipedia.org/wiki?curid=2472989", "title": "SAP Open 2007 - Singolare", "text": "Il singolare del torneo di tennis SAP Open 2007, facente parte dell'ATP Tour, ha avuto come vincitore Andy Murray che ha battuto in finale Ivo Karlovi\u0107 6-7(3), 6-4, 7-6(2)."}
{"id": "2472993", "revid": "125110442", "url": "https://it.wikipedia.org/wiki?curid=2472993", "title": "Adam West (I Griffin)", "text": "Adam West \u00e8 un personaggio secondario della serie televisiva animata \"I Griffin\", inoltre, \u00e8 una caricatura del celebre attore Adam West (famoso per aver interpretato Batman nell'omonima serie televisiva degli anni sessanta), ed \u00e8 da notare come nella versione originale sia doppiato dall'attore stesso, che si \u00e8 prestato a questa auto-parodia.\nBiografia.\nNella serie Adam West \u00e8 il sindaco repubblicano della citt\u00e0 di Quahog e viene caratterizzato come un onanista psicopatico e visionario, e per soddisfare le sue manie psicotiche talvolta arriva a usufruire delle risorse della citt\u00e0. Nella puntata \"Prima pagina\" spende $100'000 per un'indagine su dei misteriosi \"furti d'acqua\" (acqua che stava in realt\u00e0 soltanto andando gi\u00f9 per le tubature, o nel terreno, com'\u00e8 naturale che sia), e finisce a letto con l'attore Luke Perry, per farlo smettere di rubarla. In \"Ora puoi anche baciare... il ragazzo\" spese migliaia di dollari per far costruire una statua in oro della mascotte dei cereali, il rospo Dig 'Em. Per cercare di sviare l'attenzione dallo scempio, abol\u00ec i matrimoni omosessuali, nonostante la sua precedente storia con Perry. Quando poi Brian Griffin prese in ostaggio West minacciandolo con una pistola, tutti si dimenticarono della statua di Dig 'Em e del bando ai matrimoni gay, consentendo cos\u00ec al sindaco di annullare il divieto. In \"Al limite della legalit\u00e0\", manda la maggior parte del corpo di polizia cittadino a Cartagena de Indias, in Colombia, alla ricerca di Elaine Wilder, un personaggio di fantasia del film \"All'inseguimento della pietra verde\". In \"Oggi sposi\", ammette di credere agli zombie, e ordina di ricoprire le bare con una colata di cemento per impedir loro di scappare.\nNella seconda parte di \"Il disossato/Supergriffin/I piccoli Griffin\", si rotola in una discarica di scorie radioattive nella speranza di ottenere cos\u00ec dei super poteri, come capit\u00f2 alla famiglia Griffin. Questo per\u00f2 non accadde, e il sindaco si prese un linfoma. Altre caratteristiche che lo contraddistinguono sono la sua enigmaticit\u00e0, i suoi comportamenti bizzarri e infantili, le sue improbabili soluzioni ai problemi della comunit\u00e0 di Quahog e la sua continua ricerca di un'identit\u00e0 (infatti in una puntata crede di chiamarsi Adam We dopo aver visto che mancavano due lettere dal suo Lite-Brite).\nIn una puntata Lois Griffin si candida a sindaco di Quahog e riesce a batterlo: ciononostante \u00e8 costretta a dimettersi dopo l'utilizzo di soldi pubblici per interessi personali e Adam West torna a essere il primo cittadino del paese nonostante non si sia davvero ricandidato ma si sia semplicemente \"ripreso\" la carica appena Lois dice di dimettersi. Tale gesto viene anche puntualizzato da una persona che, giustamente, dice che ci dovrebbero essere nuove elezioni, salvo poi venire ucciso con un colpo di pistola da Adam, che poi spara a quelli che lo hanno sentito.\nNella puntata 13 della tredicesima stagione andando da Cleveland in terapia quest'ultimo gli dice che \u00e8 consapevole di tutto quello che fa e che i suoi gesti stupidi e infantili sono in realt\u00e0 un modo per nascondere altri suoi gesti sinistri se non criminali e Adam lo prende per la colletta e lo minaccia. A riprova di questo pi\u00f9 tardi nello stesso episodio rientra nel suo studio dicendo di aver ammazzato nove persone salvo poi accorgersi della presenza di Lois e Peter e ricorreggendosi dicendo che aveva scarpe di anatre.\nInizialmente, il personaggio non compariva spesso nella serie ma il successo che ha ottenuto tra i fan ha fatto s\u00ec che fosse pi\u00f9 presente in modo tale da mostrare i suoi gusti: adora il gruppo musicale dei Journey, \u00e8 molto ghiotto di pizza e soprattutto delle tavolette al ribes, guida sempre una Cadillac Eldorado e nella puntata \"Fratelli e Sorelle\" della nona stagione si \u00e8 innamorato e poi sposato con la sorella di Lois, Carol. In un'altra puntata ha anche una relazione con Meg. Nella puntata \"Una morte inaspettata\" di \"The Cleveland Show\", si scopre che ha avuto una relazione con Loretta Brown, ex moglie di Cleveland. In alcuni episodi dimostra anche tendenze fortemente onaniste (in un'occasione infatti ha \"sposato\" la sua mano sinistra).\nDal settimo episodio della diciannovesima stagione, suo cugino Wild West, noto cowboy, ne prende il posto da sindaco.\nSviluppo del personaggio.\nSeth MacFarlane, il creatore dei Griffin, scrisse vari episodi della serie animata \"Johnny Bravo\", e Adam West doppiava se stesso nell'episodio \"Johnny incontra Adam West!\", trasmesso la prima volta negli Stati Uniti nel dicembre del 1997. Questo personaggio aveva comportamenti e caratteristiche molto simili all'Adam West dei Griffin. MacFarlane trov\u00f2 il personaggio di Johnny Bravo cos\u00ec esilarante che decise di crearne uno simile per i \"Griffin\".\nRitiro del personaggio.\nA causa della scomparsa del doppiatore originale, avvenuta il 9 giugno 2017, il personaggio viene ritirato dalla serie e fatto morire nell'ultima puntata della diciassettesima stagione \"Il liceo Adam West\", andato in onda il 19 maggio 2019."}
{"id": "2472996", "revid": "767487", "url": "https://it.wikipedia.org/wiki?curid=2472996", "title": "Yes, Virginia...", "text": "Yes, Virginia... \u00e8 il secondo album del duo statunitense The Dresden Dolls, pubblicato nell'aprile 2006 e registrato durante l'autunno 2005.\nTracce.\nTutte le canzoni sono state scritte da Amanda Palmer.\nBonus Track.\nL'edizione giapponese include due bonus track: \"Two-Headed Boy\" e \"Lonesome Organist Rapes Page-Turner\"."}
{"id": "2472997", "revid": "1543377", "url": "https://it.wikipedia.org/wiki?curid=2472997", "title": "Apacilagua", "text": "Apacilagua \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1831."}
{"id": "2472998", "revid": "599013", "url": "https://it.wikipedia.org/wiki?curid=2472998", "title": "The Trail of the Lonesome Pine", "text": ""}
{"id": "2473000", "revid": "1305772", "url": "https://it.wikipedia.org/wiki?curid=2473000", "title": "Dead End", "text": ""}
{"id": "2473007", "revid": "1573940", "url": "https://it.wikipedia.org/wiki?curid=2473007", "title": "Shidaiqu", "text": "Lo Shidaiqu (caratteri cinesi: \u6642\u4ee3\u66f2; pinyin: sh\u00edd\u00e0iq\u01d4) \u00e8 un genere musicale che unisce la musica folk cinese al jazz fusion europeo, e che ha avuto origine a Shanghai, in Cina, negli anni venti.\nTerminologia.\nIl termine (\u6642\u4ee3\u66f2 sh\u00edd\u00e0iq\u01d4) ha il significato letterale di \"canzone dell'epoca\" in cinese. Quando tale musica viene cantata in cantonese, vi si riferisce come \"\u7cb5\u8a9e\u6642\u4ee3\u66f2\"; quando cantata nel dialetto Amoy Hokkien, viene chiamata \"\u590f\u8a9e\u6642\u4ee3\u66f2\".\nTradizione.\nA Shanghai, lo Shidaiqu inizi\u00f2 ad essere considerata la musica popolare cinese a partire dall'inizio degli anni venti. Il suo apogeo avvenne negli anni quaranta, dopodich\u00e9 si ebbe un decadimento nel 1952, quando il regime comunista inizi\u00f2 a vietare i nightclub e la produzione musicale pop. La tradizione, a quel punto, si spost\u00f2 ad Hong Kong, dove raggiunse il picco tra gli anni cinquanta e la fine dei sessanta. Fu in quel momento che lo Shidaiqu inizi\u00f2 ad essere rimpiazzato dal mandopop taiwanese (cantato in mandarino), ed in seguito dal cantopop. Mentre solitamente esso \u00e8 considerato un prototipo, i fanatici della musica preferiscono identificarlo come una versione precoce del mandopop. Il fondatore dello Shidaiqu \u00e8 considerato Li Jinhui. Le sue influenze musicali dovettero molto al jazz europeo, ed in particolar modo al musicista jazz americano Buck Clayton. Ai giorni nostri, lo Shidaiqu ha ispirato Gary Lucas per il suo album dal titolo \"The Edge of Heaven\". D'altra parte, visto che all'origine di molte canzoni c'era il cinema, Wong Kar Wai us\u00f2 molte di esse per illustrare il suo film \"In the Mood for Love\"; Rebecca Pan, una delle attrici del film, fu anche una delle pi\u00f9 famose cantanti dello Shidaiqu. Sebbene le aree di origine dello Shidaiqu furono la Cina continentale ed Hong Kong, anche il Giappone ebbe il suo momento di gloria, in quanto una delle cantanti pi\u00f9 affermate del genere, \"Yoshiko Yamagushi\" aka Li Xianglan, era proprio giapponese.\nCaratteristiche particolari dello Shidaiqu.\nLo Shidaiqu \u00e8 un tipo di musica di fusione. L'utilizzo degli strumenti tipici del jazz (nacchere, maracas) non aveva precedenti nella storia della musica cinese. Il cambio nelle forme ABA o ABCA, ancora utilizzate da alcuni compositori moderni, erano totalmente nuove ai cinesi. Questo \u00e8 anche uno dei motivi del nome dello Shidaiqu. Le melodie sono semplici da ricordare, e alcune di loro sono cantate anche ai giorni nostri (per esempio, in \u606d\u559c\u606d\u559c di Yao Lee e Yao Min).\nLo Shidaiqu di Shanghai riflette i sentimenti degli abitanti della citt\u00e0 negli anni trenta. La citt\u00e0 di Shanghai era divisa in una Concessione Internazionale ed in una Concessione Francese, negli anni trenta e all'inizio degli anni quaranta. Anche se doveva molto alla protezione di potenti nazioni straniere (Gran Bretagna e Francia), Shanghai era una citt\u00e0 prosperosa e piuttosto stabile politicamente. Alcune canzoni riflettono le vite stravaganti della classe borghese e dei ricchi mercanti. Allo stesso tempo, qualche artista di nicchia componeva canzoni per mostrare la povert\u00e0 sub\u00ecta dalla gente comune. Alcune produzioni dello Shidaiqu sono collegate a particolari eventi storici (per esempio, alla Seconda guerra sino-giapponese). I testi sono graziosi ed espressivi. Ci\u00f2 \u00e8 profondamente legato alla conoscenza della letteratura che di solito possedevano i compositori. Ci\u00f2 che rende lo Shidaiqu un genere artistico \u00e8 l'eufemismo dell'amore sempre presente, tema ripreso dai vecchi romanzi cinesi.\nIn termini di importanza scientifica, i metodi di registrazione delle canzoni su grammofoni Shellac a 78rpm (giri al minuto) segnarono una svolta nella storia musicale cinese. Solitamente le registrazioni venivano effettuate una volta sola, ed \u00e8 per questo che gli ingegneri del suono dovevano avere un'estrema precisione. Le \u92fc\u91dd\u5531\u7247 (puntine per grammofoni in acciaio), importanti mezzi di registrazione dell'epoca, vengono ora abbandonate in favore dello sviluppo delle registrazioni digitali.\nLe canzoni dello Shidaiqu sono cantate in cinese. In quegli anni, tale lingua era considerata simbolo di moda e progresso culturale, sebbene molte persone del popolo comune non sapessero parlarla.\nShanghai domin\u00f2 la scena cinematografica cinese fino agli anni trenta. \u6f01\u5149\u66f2 (letteralmente: \"Canzone leggera del pesce\"), un film degli anni trenta, ha segnato l'inizio dei cosiddetti \u6b4c\u821e\u7247, o \"film cantati\". Gli attori di questi film erano di solito gli stessi cantanti pop (come \u00e8 accaduto a Zhou Xuan e Bai Guang). Le loro bellissime voci erano garanti dell'ottimo successo che avrebbe avuto il film.\nCon l'avvento del cantopop e del pop di Taiwan, lo Shidaiqu dovette affrontare il declino. Un grande fattore del decadimento di questo genere \u00e8 la crescente popolarit\u00e0 del cantonese."}
{"id": "2473008", "revid": "25440503", "url": "https://it.wikipedia.org/wiki?curid=2473008", "title": "La Provincia di Lecco", "text": ""}
{"id": "2473009", "revid": "25440506", "url": "https://it.wikipedia.org/wiki?curid=2473009", "title": "La Provincia di Sondrio", "text": ""}
{"id": "2473010", "revid": "182193", "url": "https://it.wikipedia.org/wiki?curid=2473010", "title": "La Provincia di Varese", "text": "La Provincia di Varese \u00e8 stato un quotidiano italiano a diffusione locale nella provincia di Varese, attivo dal 2005 al 2017.\nStoria.\nIl quotidiano \"debutt\u00f2\" il edicola il 1\u00ba ottobre 2005, costituendo un'edizione varesina dello storico quotidiano comasco La Provincia (fondato nel 1892 e pubblicante edizioni locali anche nei territori di Lecco - dal 1988 - e di Sondrio - dal 1998). La testata al debutto era edita dal gruppo Sesaab, che oltre alla rete de La Provincia deteneva anche L'Eco di Bergamo. \nDopo poco pi\u00f9 di due anni di pubblicazioni in formato \"nordisch\", l'11 maggio 2008, seguendo una tendenza generalizzata nella stampa nazionale italiana, tutti i giornali della syndication de La Provincia passarono al pi\u00f9 compatto formato \"berliner\". Al contempo tutte le pagine vennero stampate a colori e la veste grafica venne rinnovata. Il 1\u00ba febbraio 2011 entr\u00f2 in funzione l'applicazione per iPad.\nIl 24 dicembre 2013 la testata pass\u00f2 in gestione alla societ\u00e0 La Provincia Editoriale di Varese, facente capo all'imprenditore locale Michele Lo Nero e del tutto indipendente dalla Sesaab, che usc\u00ec dalla compagine sociale del giornale (cui comunque continu\u00f2 a fornire le pagine nazionali e parte di quelle culturali e sportive). Nell'ottobre 2016 il quotidiano venne ceduto a una nuova societ\u00e0 editrice, la Varese edizioni, amministrata da Piero Galparoli, imprenditore ed esponente politico della sezione varesina di Forza Italia.\nQuest'ultima gestione vide la testata entrare in una crisi profonda: la redazione venne progressivamente ridotta d'organico, mentre il giornale in edicola ridusse sempre pi\u00f9 formato e foliazione. Il 30 dicembre 2017 il quotidiano cess\u00f2 le pubblicazioni. Nel 2018 alcuni degli ex redattori si sono riorganizzati autonomamente creando il quotidiano online \"VareseNoi\".\nInserti e allegati.\nPeriodicamente veniva pubblicato l'inserto sportivo \"Il Biancorosso\", interamente dedicato al .\nOgni sabato usciva inoltre \"La Provincia di Busto\", inserto dedicato a particolari approfondimenti sul territorio di Busto Arsizio.\nDiffusione.\nDati Ads - Accertamenti Diffusione Stampa"}
{"id": "2473011", "revid": "228587", "url": "https://it.wikipedia.org/wiki?curid=2473011", "title": "Gy\u00f6rgy B\u00f3nis", "text": "Biografia.\nGy\u00f6rgy B\u00f3nis \u00e8 nato a Budapest, in Ungheria il 5 gennaio 1914. Il cognome \u00e8 di origine italiana, diffuso soprattutto nel Mezzogiorno nella versione De Bonis. Dopo la maturit\u00e0 si \u00e8 iscritto alla Facolt\u00e0 di Giurisprudenza dell'Universit\u00e0 P\u00e1zm\u00e1ny P\u00e9ter di Budapest (ora: E\u00f6tv\u00f6s Lor\u00e1nd Tudom\u00e1nyegyetem). Si \u00e8 laureato \"sub auspiciis gubernatoris\" con il massimo dei voti in giurisprudenza. Subito dopo la laurea ha vinto una borsa di studio in Inghilterra. Durante il suo soggiorno ha conosciuto i pi\u00f9 famosi professori inglesi di storia del diritto dell'epoca, tra i quali Holdsworth e Plucknett. Nel 1940 fu nominato professore all'universit\u00e0 di Kolozsv\u00e1r (ora: Universitatea Babes-Bolyai a Cluj-Napoca). Nel 1947 si \u00e8 trasferito all'universit\u00e0 di Seghedino, dove ha insegnato storia del diritto ungherese ed europeo.\n\u00c8 stato \"visiting professor\" per un anno all'Universit\u00e0 di Cambridge. Fu membro della European Academy of History.\nEra uno dei massimi esperti della storia del diritto medievale ungherese. Ha scritto numerosi articoli e libri non soltanto in ungherese, ma anche in inglese, francese, tedesco ed italiano. All'inizio le sue ricerche si concentravano sul XVIII secolo. Molto giovane ha scoperto per la prima volta il progetto del primo codice penale ungherese del 1712, poi si \u00e8 occupato dei lavori della Commissione istituita dall'imperatore asburgico nel 1715. \nDopo la sua nomina a professore universitario le sue ricerche s'indirizzavano principalmente verso il Medio Evo. Le sue pubblicazioni vertono sul feudalesimo dell'Ungheria medievale, sulla storia della fidejussione in Ungheria, sulla storia del diritto privato ungherese in generale, sulla pratica giudiziaria ungherese, sulla rappresentanza, sul notariato, sul diritto comune, ecc. Nella collana \"Ius Romanum Medii Aevi\" ha pubblicato il volume che tratta la storia medievale del diritto romano-comune nel Regno d'Ungheria, che \u00e8 rimasta finora l'unica opera di riferimento in questo campo specialistico. Per quanto riguarda i metodi si \u00e8 distinto con la sua ricerca minuziosa dei diplomi ungheresi. Infatti ha esaminato pi\u00f9 di 180000 diplomi ungheresi dall'anno mille fino al secolo XVI. Ha scoperto numerosi manoscritti e ne ha pubblicato i testi."}
{"id": "2473012", "revid": "1833487", "url": "https://it.wikipedia.org/wiki?curid=2473012", "title": "Choluteca", "text": "Choluteca \u00e8 una citt\u00e0 dell'Honduras, capoluogo del dipartimento omonimo.\nLa citt\u00e0 \u00e8 stato istituita il 12 novembre 1940."}
{"id": "2473013", "revid": "1543377", "url": "https://it.wikipedia.org/wiki?curid=2473013", "title": "Cord 810", "text": "La 810 \u00e8 una autovettura costruita dalla casa automobilistica statunitense Cord dal 1936 al 1937.\nTecnica.\nLa progettazione della carrozzeria della Cord 810 fu di Gordon Buehrig e del suo gruppo di lavoro, incluso il giovane Vince Gardner. Una delle innovazioni tecnologiche introdotte furono i fari a scomparsa. Questi non divennero comuni fino agli anni sessanta (la DeSoto li us\u00f2 nel 1942). Sugli ultimi modelli della Oldsmobile Toronado i progettisti della GM si ispirarono al suo design e li inclusero.\nQuasi priva di cromo, la nuova vettura aveva un cos\u00ec basso baricentro da evitare l'installazione di predellini, ossia quelle specie di \u201cscalini\u201d che nelle auto pre-belliche collegavano i parafanghi anteriori a quelli posteriori, e fungevano appunto da scalino per permettere alle persone di salire a bordo.\nI parafanghi erano di tipo \"Ponton\". Questo termine era utilizzato tra gli anni trenta e cinquanta, e stava ad indicare quelle auto con parafanghi integrati in tutto o in parte nel resto del corpo della carrozzeria. La 810 aveva, infatti, parafanghi grossi, avvolgenti e semi-incorporati, definibili appunto come \"Ponton\", o meglio, come \"Pontoon\" (come erano definiti negli Stati Uniti d'America). Avevano fari a scomparsa azionabili mediante un comando manuale posto sul cruscotto. Vi erano inoltre una griglia del radiatore molto avvolgente e lo sportello per il rifornimento carburante annegato nella carrozzeria. Il cruscotto includeva una strumentazione completa, con tachimetro e radio.\nSulla vettura era installato un motore V8 da 4730 cm\u00b3 di cilindrata, costruito dalla Lycoming, erogante 170 bhp, fabbrica di motori rilevata da E.L. Cord nel 1927. I cilindri avevano un alesaggio di 88,9 mm ed una corsa di 95,2 mm. Aveva valvole laterali ed il rapporto di compressione era di 6,5:1. Montava un cambio a quattro rapporti manuale. Raggiungeva la velocit\u00e0 massima di 160 km/h.\nLa nuova vettura cattur\u00f2 molto interesse al Salone dell'automobile di New York nel novembre del 1936. La folla intorno alla 810 era ragguardevole, e si accalcava intorno ai parafanghi per vederla da vicino. Gi\u00e0 a questa manifestazione fioccarono gli ordini, ma le auto non furono pronte che a febbraio dell'anno successivo. Il motore aveva l'albero di trasmissione che partiva dallo stesso propulsore ed andava ad azionare le ruote motrici anteriori poste in posizione pi\u00f9 avanzata rispetto al motore stesso, come nelle Citro\u00ebn Traction Avant. Questo permetteva, tra l'altro, anche di avere un baricentro pi\u00f9 basso rispetto ad una tipica automobile di quegli anni.\nFin dall'inizio le vetture avevano per\u00f2 problemi di affidabilit\u00e0, incluso il disinnesto frequente delle marce e la perdita dei vapori della benzina, e questo port\u00f2 al raffreddamento degli entusiasmi iniziali. Sebbene molti dei nuovi acquirenti amassero le loro veloci auto profilate, il grosso delle vendite croll\u00f2 rapidamente.\nL'evoluzione della 810 fu la 812; costruita dal 1937 con motore sovralimentato, era quasi identica alla vettura precedente. La differenza principale erano i tubi di scappamento cromati montati ai due lati del cofano e della griglia del radiatore. Dei 688 modelli prodotti della 812, 64 furono in versione cabriolet. Nel 1936 gli esemplari invenduti della 810 furono rinumerati e venduti come modelli 812 nel 1937. Nello stesso anno la produzione cess\u00f2.\nVersioni speciali.\nCord 810 Convertible Phaeton Sedan.\nDell'originale 810 venne realizzata una versione decappottabile denominata Convertible Phaeton Sedan. Meccanicamente identica alla versione base, era fornita di uno sterzo dotato di pre-sellettore pneumatico e dell'antenna della radio occultata per mantenere una pulizia generale della linea.\nCord 810 Cabriolet.\nDurante la produzione in serie, vennero create 205 Cord 810 in versione Cabriolet biposto. Esse erano dotate di un propulsore Lycoming L-Head V8 da 125 CV abbinato ad un cambio a quattro velocit\u00e0.\nLa Phantom Corsair.\nNel 1938 utilizzando la meccanica della Cord 810 \u00e8 stata realizzata la concept car Phantom Corsair, un coup\u00e9 molto aerodinamico che non ebbe seguito commerciale."}
{"id": "2473014", "revid": "126257", "url": "https://it.wikipedia.org/wiki?curid=2473014", "title": "Cord 812", "text": ""}
{"id": "2473017", "revid": "767487", "url": "https://it.wikipedia.org/wiki?curid=2473017", "title": "The Dresden Dolls (EP)", "text": "The Dresden Dolls \u00e8 il primo EP pubblicato dal duo statunitense omonimo.\nEsso \u00e8 completamente separato dall'album di debutto con lo stesso titolo, si presenta infatti come una raccolta di demo."}
{"id": "2473019", "revid": "339392", "url": "https://it.wikipedia.org/wiki?curid=2473019", "title": "Cinema gotico", "text": ""}
{"id": "2473021", "revid": "1305772", "url": "https://it.wikipedia.org/wiki?curid=2473021", "title": "Rio Maggiore", "text": ""}
{"id": "2473024", "revid": "1543377", "url": "https://it.wikipedia.org/wiki?curid=2473024", "title": "Concepci\u00f3n de Mar\u00eda", "text": "Concepci\u00f3n de Mar\u00eda \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1852."}
{"id": "2473025", "revid": "767487", "url": "https://it.wikipedia.org/wiki?curid=2473025", "title": "A Is for Accident", "text": "A Is for Accident \u00e8 una raccolta di brani eseguiti dal vivo dal duo statunitense The Dresden Dolls. Tutte le canzoni sono state scritte da Amanda Palmer, ad eccezione di \"Stand By Your Man\" composta da Tammy Wynette."}
{"id": "2473027", "revid": "767487", "url": "https://it.wikipedia.org/wiki?curid=2473027", "title": "Rebecca Pan", "text": "\u00c8 nata a Shanghai. Si trasfer\u00ec ad Hong Kong nel 1949. La sua carriera come cantante inizi\u00f2 nel 1957. Una delle sue canzoni, registrata quando lei aveva 18 anni, viene suonata brevemente nel film \"In the Mood for Love\", nel quale recita per la seconda volta sotto Wong Kar-wai che l'aveva gi\u00e0 scelta per \"Days of Being Wild\"; per entrambi i film viene candidata a due Hong Kong Film Awards rispettivamente nel 2001 e nel 1991 come miglior attrice non protagonista.\nDiscografia.\nRegistrato con la \"Diamond Studio Orchestra\", conditta da Vic Christobal."}
{"id": "2473028", "revid": "767487", "url": "https://it.wikipedia.org/wiki?curid=2473028", "title": "No, Virginia...", "text": "No, Virginia... \u00e8 una raccolta di b-side e bonus track della band statunitense The Dresden Dolls pubblicata nel 2008."}
{"id": "2473033", "revid": "486946", "url": "https://it.wikipedia.org/wiki?curid=2473033", "title": "Leone alato", "text": ""}
{"id": "2473040", "revid": "633110", "url": "https://it.wikipedia.org/wiki?curid=2473040", "title": "USS Minneapolis (CA-36)", "text": "Lo USS \"Minneapolis\" (codice e numero d'identificazione CA-36) fu un incrociatore pesante della United States Navy, appartenente alla classe New Orleans e cos\u00ec nominato dall'omonima citt\u00e0 del Minnesota.\nEntrato in servizio nel maggio 1934, attese a periodiche esercitazioni di tiro e addestramenti vari con la Flotta del Pacifico, eccettuato un breve periodo agli inizi del 1939 che lo vide operare in Oceano Atlantico. Di stanza a Pearl Harbor dal 1940, dopo l'attacco del 7 dicembre 1941 condotto dall'Impero giapponese rimase di pattuglia al largo delle Hawaii, poi tra gennaio e marzo scort\u00f2 assieme ad altre unit\u00e0 le portaerei e in alcuni rapidi raid nei territori occupati dal Giappone nel Pacifico. Forn\u00ec fuoco antiaereo durante la battaglia del Mar dei Coralli svoltasi tra il 4 e l'8 maggio 1942 e in quella decisiva delle Midway a giugno, che fece segnare il passo all'avanzata nipponica. Appoggi\u00f2 quindi lo sbarco dei Marine a Guadalcanal e altre piccole operazioni anfibie; nel novembre 1942 era tra le navi della Task force 67 del contrammiraglio Carleton Wright che tent\u00f2 di fermare una missione del cosiddetto \"Tokyo Express\": colpito da due siluri, perse la prua e dovette rimanere in riparazione fino al settembre 1943.\nDa novembre partecip\u00f2 direttamente alla battaglia di Makin e a dicembre forn\u00ec copertura alla Task force 58 di portaerei di squadra, accompagnandole nel corso delle incursioni sulle isole Caroline (in specie contro la base aeronavale nipponica di Truk), sulle Marianne e in Nuova Guinea. Prese poi parte a giugno sia al bombardamento precedente lo sbarco su Saipan, sia alla battaglia del Mare delle Filippine del 19 e 20 giugno 1944; da settembre a ottobre fu invece ridislocato pi\u00f9 a sud e impieg\u00f2 i propri cannoni contro Peleliu. Il 24 ottobre 1944, al comando del contrammiraglio Jesse Oldendorf, ebbe parte nella battaglia dello Stretto di Surigao, uno dei quattro scontri della grande battaglia del Golfo di Leyte che si concluse con il parziale annientamento delle quattro flotte inviate dalla marina imperiale giapponese a distruggere l'apparato anfibio statunitense impegnato nella battaglia di Leyte.\nAncora di scorta alle portaerei, dopo una breve sosta operativa fu destinato a operare nel corso della battaglia di Okinawa: tuttavia gi\u00e0 il 12 aprile 1945 dovette tornare in arsenale per rimpiazzare i cannoni, usurati dall'intensivo utilizzo. La fine della seconda guerra mondiale il 15 agosto trov\u00f2 l'incrociatore nella baia di Subic nelle Filippine, da dove salp\u00f2 per le acque coreane e cinesi; qui dette assistenza per gli sbarchi incruenti di Marine nei territori un tempo giapponesi, poi prese a bordo aliquote di smobilitati che rimpatri\u00f2 entro il gennaio 1946. Radiato dal servizio attivo nel febbraio 1947, il \"Minneapolis\" fu parzialmente smantellato e venduto nell'agosto 1959 per essere demolito.\nCaratteristiche.\nIl \"New Orleans\" era il capoclasse dell'omonima classe di incrociatori pesanti varati a partire dal 1931. Presentava una lunghezza complessiva dello scafo di 179,22 metri (175,50 metri alla linea di galleggiamento), una larghezza massima di 18,90 metri e un pescaggio pari a 7 metri. La nave dislocava 11.300 tonnellate standard e una stazza lorda di 12.411 tonnellate. La corazzatura alla cintura era spessa 127\u00a0mm per la fascia superiore, 76\u00a0mm per quella inferiore e rastremava a prua e a poppa fino a 38\u00a0mm; sulle torrette era spessa 203\u00a0mm per il frontale e 38\u00a0mm per il tetto, mentre le barbette erano spesse 127\u00a0mm. La torre di comando era protetta da lastre spesse 127\u00a0mm e il ponte variava tra i 32\u00a0mm e i 57\u00a0mm.\nLa propulsione si avvaleva di otto caldaie Babcock &amp; Wilcox accoppiate due a due a quattro turbine a ingranaggi a vapore Parsons/Westinghouse; ogni turbina dava potenza a un albero motore dotato di elica. L'apparato motore sviluppava 107.000 shp e poteva spingere l'incrociatore a una velocit\u00e0 massima di 32,7 nodi. I depositi a bordo contenevano 1.650 tonnellate di olio combustibile in riserva.\nLe fonti sono contrastanti circa l'effettiva consistenza dell'equipaggio: una afferma ammontasse a 65 ufficiali e 686 marinai per un totale di 751 uomini; due parlano di 708 membri tra ufficiali e marinai; un'altra fonte ancora fornisce la cifra di 1.121 uomini.\nL'incrociatore era armato con una batteria principale composta da nove cannoni Mark 13 (\"modello 13\") da 203\u00a0mm lunghi 55 calibri (L/55) e disposti in tre torri trinate, due a prua sovrapposte e una a poppa; la dotazione di armi contraeree comprendeva otto cannoni Mark 10 da 127\u00a0mm L/25 in impianti singoli e otto mitragliatrici pesanti Browning M2 da 12,7\u00a0mm montate singolarmente. Nel 1942 la difesa antiaerea fu incrementata con quattro impianti quadrinati di cannoni Bofors da 40\u00a0mm L/56 (modelli 1 e 2) e dodici cannoni Oerlikon da 20\u00a0mm L/70 (modelli 2, 3 e 4) su affusto individuale.\nLa nave era infine stata dotata di quattro idrovolanti da ricognizione Curtiss SOC Seagull che venivano lanciati tramite due catapulte situate a mezzanave e recuperati mediante argani, montati su entrambi i lati dello scafo.\nServizio operativo.\nVaro.\nL'incrociatore pesante \"Minneapolis\", seconda unit\u00e0 della marina statunitense a portare questo nome, fu impostato il 27 giugno 1931 al cantiere della marina di Philadelphia (Pennsylvania) e varato il 6 settembre 1933 nel corso della cerimonia tenuta dalla signora Grace L. Newton: entr\u00f2 in servizio attivo il 19 maggio 1934 al comando del capitano Gordon W. Haines; alla nave fu assegnato l'indicativo di chiamata radio in alfabeto fonetico \"November-Alpha-Charlie-Foxtrot\". Nel complesso le spese per la costruzione e il completamento dell'incrociatore ammontarono a circa 11.500.000 dollari dell'epoca.\nIl periodo tra le guerre.\nTra il luglio e il settembre 1934 il \"Minneapolis\" fu impegnato nella crociera di addestramento e collaudo nelle acque dell'Europa, prima di tornare ai cantieri di Philadelphia dove sub\u00ec alcune piccole modifiche. Il 4 aprile 1935 lasci\u00f2 la citt\u00e0 e dopo aver attraversato il canale di Panama diresse su San Diego, California: giuntovi il 18, si aggreg\u00f2 come da ordini alla 7\u00aa Divisione incrociatori della \"Scouting Force\" (\"forza da ricognizione\") con la quale oper\u00f2 lungo la costa occidentale degli Stati Uniti negli anni seguenti; ai primi del 1939 ripass\u00f2 il canale per unirsi alla esercitazione di flotta XX (\"fleet problem\"), che si svolse a est delle Piccole Antille, poi fece ritorno nell'Oceano Pacifico prendendo base a Pearl Harbor, nelle Hawaii, nel 1940. La base divenne il fulcro del sistema difensivo statunitense nel Pacifico, in risposta al deteriorarsi dei rapporti con l'Impero giapponese.\nIn tale periodo ricco di addestramenti, il \"Minneapolis\" cambi\u00f2 varie volte comandante: il 12 dicembre 1935 il capitano Haines era stato rimpiazzato dal parigrado Chester Henry John Keppler, che rimase in carica fino al 7 giugno 1937 quando cedette il posto al capitano Lucien Frank Kimball. Egli il 17 dicembre 1938 fu sostituito dal capitano David Irvin Hedrick, rimasto al comando per un anno e mezzo; il 26 settembre 1940 subentr\u00f2 il parigrado Frank Jacob Lowry.\nLa seconda guerra mondiale.\nIl 7 dicembre 1941 il Giappone lanci\u00f2 l'attacco di Pearl Harbor con l'obiettivo di annichilire la Flotta del Pacifico e avere mano libera nella conquista dell'Asia; il \"Minneapolis\", che si trovava circa a 20 miglia di distanza in mare aperto per esercitazioni di tiro, effettu\u00f2 intensi pattugliamenti attorno la base devastata che durarono fino al gennaio 1942. Prima della fine del mese fu aggregato alla scorta della Task force 17 costituita dalle portaerei e , che part\u00ec il 31 gennaio per condurre rapide incursioni contro i possedimenti nipponici: le isole di Wotje, Jaluit e Mili nel protettorato delle isole Marshall furono attaccate con successo il 1\u00ba febbraio e nel corso dell'azione il \"Minneapolis\" abbatt\u00e9 tre bombardieri bimotori Mitsubishi G4M \"Betty\" mentre schermava la \"Lexington\". Forn\u00ec copertura antiaerea anche nel corso del fallito raid su Rabaul il 20 febbraio e scort\u00f2 le portaerei a sud della Nuova Guinea, sulla cui costa settentrionale erano sbarcate il 9 marzo forze giapponesi della 4\u00aa Flotta: fu sferrato un massiccio attacco aereo che colse di sorpresa i giapponesi e inflisse gravi perdite al convoglio nipponico.\n1942-1943.\nRiassegnato assieme al gemello e capoclasse al comando del contrammiraglio Thomas Kinkaid, il 16 aprile il \"Minneapolis\" fece rotta nel Pacifico meridionale di scorta alla \"Lexington\", dove il 1\u00ba maggio si un\u00ec a un'altra squadra statunitense incentrata sulla portaerei \"Yorktown\", 250 miglia a ovest di Espiritu Santo; fu cos\u00ec formata la Task force 17 al comando del contrammiraglio Frank Fletcher. Tale formazione combatt\u00e9 tra il 4 e l'8 maggio, con il supporto di naviglio anglo-australiano, la battaglia del Mar dei Coralli che ferm\u00f2 l'espansione giapponese verso l'Australia e la minaccia alle rotte di comunicazione tra questa e gli Stati Uniti; nel corso dello scontro la \"Lexington\" fu gravemente danneggiata e il \"Minneapolis\" aiut\u00f2 il \"New Orleans\" nel salvataggio dell'equipaggio, prima che la nave fosse affondata. Fu integrato poco dopo nella 6\u00aa Divisione incrociatori del contrammiraglio Kinkaid, parte della Task force 16 del contrammiraglio Raymond Spruance che si preparava ad affrontare la Marina imperiale giapponese al largo delle isole Midway. Nel corso della susseguente battaglia (4-6 giugno) rimase a fianco della portaerei e contribu\u00ec a difenderle dagli attacchi dei bombardieri in picchiata e degli aerosiluranti.\nIl \"Minneapolis\" fece una breve tappa a Pearl Harbor per revisione e rifornimento, quindi part\u00ec sempre in qualit\u00e0 di scorta alle portaerei, che il 7 agosto 1942 coprirono gli sbarchi sull'isola di Guadalcanal nelle Salomone meridionali, la prima offensiva statunitense sul fronte del Pacifico. Rimase nell'area dei combattimenti e il 31 agosto prese a rimorchio la portaerei : la nave era stata colpita a nord-est di Guadalcanal da un siluro lanciato dal sommergibile \"I-26\" e i danni richiesero tre mesi di riparazioni. Passato al comando del capitano Charles Emerey Rosendahl il 6 settembre 1942, nel corso di settembre e ottobre appoggi\u00f2 le piccole operazioni anfibie condotte dalla 1\u00aa Divisione Marine a ovest della testa di ponte a Punta Lunga, oltre ad assistere l'occupazione di Funafuti.\nDivenuta nave ammiraglia del contrammiraglio Carleton H. Wright, comandante della Task force 67, salp\u00f2 la mattina del 30 novembre da Espiritu Santo con gli altri quattro incrociatori e quattro cacciatorpediniere per intercettare una forza navale giapponese, incaricata di rifornire le truppe sull'isola. Durante la notte ebbe inizio la battaglia di Tassafaronga: i giapponesi furono colti di sorpresa e i cannoni da 203\u00a0mm degli incrociatori statunitensi distrussero il cacciatorpediniere \"Takanami\"; tuttavia il comandante nipponico, contrammiraglio Raiz\u014d Tanaka, reag\u00ec con rapidit\u00e0 e mentre accostava per sganciarsi fece lanciare i siluri, due dei quali alle 23:27 colpirono il \"Minneapolis\", situato in mezzo alla linea di fila statunitense. Il primo siluro esplose a babordo a prua, che fu distrutta fino alla torre numero uno; il secondo si schiant\u00f2 sulla fiancata in corrispondenza del locale caldaie numero due, provocando un'altra falla e perdita di potenza. Tuttavia la determinazione delle squadre antincendio e il controllo danni da parte dell'equipaggio salv\u00f2 la nave, che diresse a bassa velocit\u00e0 verso il porto di Tulagi assistita nell'ultimo tratto dal rimorchiatore . L'equipaggio si dedic\u00f2 quindi a mimetizzare l'incrociatore con fronde per prevenirne l'avvistamento da parte dei velivoli giapponesi e poi costru\u00ec, con l'aiuto di un'unit\u00e0 Seabees, una prua posticcia con tronchi di palma che permise al \"Minneapolis\" di riprendere il mare con destinazione i cantieri della marina a Mare Island. Il raddobbo, nel corso del quale il capitano Rosendahl cedette il comando al parigrado Richard Waller Bates (19 luglio 1943), dur\u00f2 dal 22 aprile al 10 settembre.\nTra il 5 e il 6 ottobre, parte della Task Force 58 di portaerei veloci come loro scorta, partecip\u00f2 a un'improvvisa incursione sull'isola di Wake nel Pacifico centrale ordinata dal comandante della Flotta del Pacifico, ammiraglio Chester Nimitz; poi dal 20 novembre al 4 dicembre fu impegnato nella zona delle isole Gilbert, fornendo fuoco di supporto nel corso degli sbarchi su Butaritari, la principale isola dell'atollo Makin. Infine torn\u00f2 a proteggere la flotta di portaerei nel corso dei bombardamenti aeronavali sulle Marshall (in particolare Kwajalein e Majuro), effettuati nel corso di dicembre.\n1944-1945.\nA fine gennaio 1944 ebbe inizio la campagna statunitense delle Marshall, che si concluse a met\u00e0 febbraio con la conquista dei punti chiave della difesa giapponese. Dopo tale avanzata, il \"Minneapolis\" sempre nel ruolo di scorta ravvicinata accompagn\u00f2 la Task force 58 nel corso degli attacchi sulle isole Caroline, isole Marianne, isole Palau, Satawan, Ponape; dal 22 aprile le missioni offensive delle portaerei si concentrarono sulla Nuova Guinea, dove il generale Douglas MacArthur aveva iniziato una vasta operazione anfibia a Hollandia e Aitape per eliminare del tutto le forze giapponesi sulla grande isola. Il \"Minneapolis\" torn\u00f2 a maggio nelle Marshall e si ancor\u00f2 all'atollo Majuro, dove il 20 il capitano Bates pass\u00f2 il comando al parigrado Harry Browning Slocum. Dopo la preparazione alla campagna delle isole Marianne, partecip\u00f2 attivamente al bombardamento dell'isola di Saipan il 14 e il 15 giugno, ma il giorno successivo si riun\u00ec alla Task force 58 poich\u00e9 era stata localizzata una numerosa formazione navale giapponese che puntava sull'arcipelago. Nel corso della seguente battaglia del Mare delle Filippine (19-20 giugno), mentre forniva fuoco antiaereo, fu mancato di poco da una bomba che provoc\u00f2 lievi danni, riparati alla meglio dall'equipaggio.\nDall'8 luglio all'8 agosto rimase al largo dell'isola di Guam e utilizz\u00f2 intensivamente i propri cannoni su richiesta della 3\u00aa Divisione Marine, che stava combattendo contro la caparbia opposizione nipponica: al termine della battaglia il comandante, generale Allen H. Turnage, spese parole di elogio per la precisione e la potenza del tiro del \"Minneapolis\". Tra il 6 settembre e il 14 ottobre l'incrociatore dette un analogo ausilio alle truppe statunitensi durante la battaglia di Peleliu e quella di Angaur. Poco dopo prese il suo posto nella Settima Flotta che con la Task force 38 (nome assunto dalle portaerei quando inserite nella Terza Flotta dell'ammiraglio William Halsey) era stata schierata per lanciare una campagna di riconquista delle Filippine; il \"Minneapolis\" fece parte della forza da bombardamento che penetr\u00f2 nel Golfo di Leyte, abbattendo anche cinque aeroplani giapponesi. Poi il 24 ottobre, quattro giorni dopo lo sbarco su Leyte, fu riassegnato al comando diretto del contrammiraglio Jesse Oldendorf, alla testa delle forze da battaglia della Settima Flotta che dispieg\u00f2 dinanzi allo stretto di Surigao, a sud dell'isola invasa: nella notte due delle quattro squadre nipponiche incaricate di distruggere le forze anfibie statunitensi tent\u00f2 di forzare il passaggio ma, subendo un perfetto taglio del T, soffrirono la perdita di due corazzate (, ) un incrociatore pesante () e tre cacciatorpediniere (\"Michisio\", \"Yamagumo\", \"Asagumo\") a causa degli attacchi del naviglio leggero e delle numerose salve d'artiglieria pesante.\nSuccessivamente alla vittoria nella battaglia del Golfo di Leyte, il \"Minneapolis\" rimase di scorta alle portaerei ma spesso intervenne contro obiettivi terrestri. Il 4 gennaio 1945 inizi\u00f2 con altre navi il cannoneggiamento delle coste del golfo di Lingayen, sulla costa nord-occidentale dell'isola di Luzon, ove il 9 gennaio sbarc\u00f2 la 6\u00aa Armata. Rimase nell'area fino al 18 gennaio, poi dal 13 al 18 febbraio support\u00f2 gli assalti anfibi sulla penisola di Bataan e sull'isola di Corregidor. Il mese di marzo port\u00f2 un periodo di tregua al \"Minneapolis\" in vista della sua partecipazione alla campagna delle Ry\u016bky\u016b: il 25 del mese arriv\u00f2 al largo di Okinawa e bombard\u00f2 l'isolotto di Kerama Retto, che fu presto occupata da alcuni distaccamenti al fine di disporre, nel corso della campagna, di ancoraggi sicuri per le navi danneggiate e di piattaforme per l'artiglieria terrestre. Il 1\u00ba aprile, mentre sbarcavano truppe dei Marine e dell'esercito, il \"Minneapolis\" prese sotto tiro l'aeroporto della citt\u00e0 di Naha, devastandolo e rendendolo inutilizzabile, quindi rimase a disposizione delle divisioni a terra che indicavano via radio obiettivi e fortificazioni. Il 12 aprile tuttavia il \"Minneapolis\" dovette prepararsi a partire, poich\u00e9 le canne dei cannoni erano usurate dall'intenso utilizzo cui erano stati sottoposti e si necessitavano sostituzioni: un massiccio attacco aereo giapponese costrinse l'incrociatore a posticipare la partenza. Nel corso del raid abbatt\u00e9 quattro velivoli kamikaze e fu bersaglio di altri tre, che per\u00f2 lo mancarono precipitando in mare senza danno per la nave; al calare della notte fece rotta per Bremerton, nello stato di Washington, nei cui cantieri fu revisionato, riparato e dotato di nuove anime a tutti i pezzi. Il 16 giugno, mentre era ancora a Bremerton, pass\u00f2 agli ordini del capitano Roy Clare Hudson.\nIl \"Minneapolis\" salp\u00f2 in estate e fece rotta sulla baia di Subic, sulla costa occidentale di Luzon, dove si ormeggi\u00f2 con numerose altre unit\u00e0: qui lo colse la fine della seconda guerra mondiale il 15 agosto 1945, quando l'Impero giapponese si arrese senza condizioni agli Alleati.\nUltimi anni.\nIl contrammiraglio Kinkaid alz\u00f2 le proprie insegne sul \"Minneapolis\" che pochi giorni dopo il termine delle ostilit\u00e0 si diresse a nord: il 9 settembre il contrammiraglio accett\u00f2 la resa delle forze giapponesi in Corea. Nelle settimane successive incroci\u00f2 nel Mar Giallo monitorando lo sbarco di forze Marine a Taku e Chinwangtao in Cina; quindi, nell'ambito dell'operazione Magic Carpet, tra la fine del 1945 e l'inizio del 1946 trasport\u00f2 a bordo veterani smobilitati e, lasciatili sulla costa occidentale, il 14 gennaio 1946 part\u00ec per la sua ultima crociera, che lo port\u00f2 ad attraversare il canale di Panama per ormeggiarsi a Philadelphia, dove il 21 maggio fu riassegnato alla riserva. Intanto, nel corso del mese di gennaio, il comando era stato preso dal commodoro Jack Maginnis che lo mantenne per due mesi, venendo sostituito a marzo dal parigrado Hugh Marion Maples.\nIl 10 febbraio 1947 il \"Minneapolis\" fu radiato dal servizio attivo con la flotta. Il 14 agosto 1959 lo scafo disarmato fu venduto per essere demolito alla Union Metals &amp; Alloys Corporation.\nRiconoscimenti.\nL'incrociatore pesante \"Minneapolis\" fu insignito di sedici Battle star per il servizio reso durante la seconda guerra mondiale."}
{"id": "2473041", "revid": "1573940", "url": "https://it.wikipedia.org/wiki?curid=2473041", "title": "Chiesa di Sant'Agnese (Ferrara, capoluogo)", "text": "La chiesa di Sant'Agnese \u00e8 un edificio cattolico di Ferrara situato in via del Carbone all'angolo con via delle Scienze.\nStoria.\nSvolgeva la funzione di parrocchia gi\u00e0 nel 1114: il Guarini in un documento datato al 1159 la trova citata come \"Ferrari\u00e6 sub canonica Sanct\u00e6 Agnetis\" ovvero dotata di una canonica quindi con la residenza dei monaci benedettini; Sant'Agnese quindi, possedeva un chiostro.\nAll'inizio del XV secolo la chiesa inizi\u00f2 ad essere ampliata fino a raggiungere le dimensioni attuali; gli venne modificata la facciata e la cella campanaria nelle forme in cui oggi la vediamo.\nNel 1520 la casata degli Estensi ne ottenne il priorato di potest\u00e0; Dal 1711 al 1750 fu priore di questa chiesa Ludovico Antonio Muratori, grazie al quale si fecero notevoli restauri alla chiesa. Nella seconda meta del Settecento si volle ammodernare la chiesa che risult\u00f2 ad aula con tre altari. I lavori, guidati dell'architetto Francesco Azzolini, non andarono oltre il rifacimento dell'abside e della tribuna a causa della morte del committente, Don Pietro Levante. Alla fine di questo secolo iniziarono le modifiche al suo interno. Nel 1806 venne soppressa ed aggregata a San Gregorio Magno sino a poco tempo dopo in cui la Pia Congregazione Artieri e Mercanti che ne cur\u00f2 per oltre un secolo l'officiatura e nel 1842 e nel 1927 si impegn\u00f2 a restaurarla.\nNel 1841 venne restaurata ed affrescata nuovamente, mentre nel 1927 sempre grazie alla succitata congregazione venne ripristinata un po' nelle strutture.\nNel 1936, divenuta la chiesa dell'Universit\u00e0, fu sottoposta a lavori di restauro promossi dall'associazione Ferrariae Decus che la riportarono alle linee quattrocentesche.\nDietro l'altare maggiore si trova l'organo, costruito da Filippo ed Andrea Fedeli nel 1777.\nLo strumento, a trasmissione integralmente meccanica, ha consolle a finestra, con unica tastiera di 45 tasti con prima ottava scavezza e pedaliera a leggio scavezza di 9 note costantemente unita al manuale.\nAdiacente alla chiesa di Sant'Agnese sul lato che si affaccia su via della Scienze si trova l'ex chiesa detta di Sant'Agnesina per distinguerla dalla chiesa priorale."}
{"id": "2473046", "revid": "406204", "url": "https://it.wikipedia.org/wiki?curid=2473046", "title": "San Juan de la Cruz", "text": ""}
{"id": "2473047", "revid": "2730", "url": "https://it.wikipedia.org/wiki?curid=2473047", "title": "Francesco Saba Sardi", "text": "Biografia.\nTriestino trapiantato a Milano, ha vissuto sempre in viaggio. Grazie alla sua competenza poliglotta, parlava e traduceva da sette lingue. Oltre a un'intensa attivit\u00e0 di traduttore, \u00e8 stato prolifico autore, frequentatore di vari generi letterari su argomenti disparati: \u00e8 autore, infatti, di cinquantasei libri, tra romanzi, saggi, testimonianze di viaggi e raccolte di poesie.\nPer la sua attivit\u00e0 di traduttore Saba Sardi ha ricevuto, nel 1980, il premio San Gerolamo (sezione traduzione letteraria) e nel 2002 il Premio Trieste (sezione traduzione).\n\u00c8 inoltre stato insignito del Premio Nazionale per la Traduzione conferito dalla Presidenza della Repubblica Italiana nel 2005 con la seguente motivazione:\nHa viaggiato in vari continenti, dedicandosi anche allo studio delle religioni, sia nelle societ\u00e0 \"evolute\" sia in quelle \"primitive\". Ha incontrato in Africa e Brasile realt\u00e0 ignote alla civilt\u00e0. Su questi e altri temi ha scritto diversi saggi, uno dei quali, il \"Grande libro delle religioni\", edito per Arnoldo Mondadori Editore, \u00e8 stato tradotto in cinque lingue.\nCome scrittore ha pubblicato opere di narrativa per ragazzi, romanzi, e, sempre per Mondadori, un'ampia serie di raccolte di fiabe e storie tradizionali provenienti da varie regioni del mondo.\nHa svolto una vastissima opera di cura editoriale, traduzione e commento di classici della narrativa stranieri da originali provenienti da varie aree linguistiche: inglese, tedesco, spagnolo, francese.\nSterminata la schiera dei titoli da lui curati, tradotti e commentati \u2013 oltre 600 \u2013 tra i cui autori si possono citare, a titolo di esempio, narratori o saggisti come Herman Melville, Thomas Mann, Miguel de Cervantes, Calder\u00f3n de la Barca, Luis de G\u00f3ngora, Victor Hugo, Hermann Hesse, J. R. R. Tolkien, San Juan de la Cruz, Wolfgang Goethe, Lope de Vega, George Bernard Shaw, Doris Lessing, Erich Fromm.\nOpere.\nLibri d'arte.\nPiccoli contributi in:\nCura di opere per vari editori.\nTra le principali, con relativa introduzione, traduzione, note e bibliografia:\nPrincipali traduzioni.\nOpere per ragazzi.\nNumerose sono le opere per ragazzi scritte, curate o soltanto tradotte da Saba Sardi, frutto di un'attivit\u00e0 pluridecennale, di cui \u00e8 in parte andata perduta la documentazione. Il seguente elenco si limita alle principali, indicando tra parentesi se si tratta di opere originali, di curatele con o senza traduzione, e di traduzioni. Tra queste:"}
{"id": "2473049", "revid": "1793900", "url": "https://it.wikipedia.org/wiki?curid=2473049", "title": "Sohmer Piano Building", "text": "Il Sohmer Piano Building \u00e8 un vecchio edificio di New York (Stati Uniti), facilmente riconoscibile dalla cupola d'oro.\n\u00c8 stato inaugurato nel 1897 in stile \"Beaux-Arts\" e si trova tra la Fifth Avenue, 170, 22nd Street, a sud-ovest del Flatiron Building, vicino a Madison Square a Manhattan.\nHa 13 piani ed ospita appartamenti."}
{"id": "2473050", "revid": "131358", "url": "https://it.wikipedia.org/wiki?curid=2473050", "title": "Pedro de Oliveira", "text": ""}
{"id": "2473051", "revid": "438678", "url": "https://it.wikipedia.org/wiki?curid=2473051", "title": "Il ladro (film 1997)", "text": "Il ladro (\"Vor\") \u00e8 un film del 1997 diretto da Pavel \u010cuchraj.\nFu nominato all'Oscar al miglior film straniero.\nTrama.\nNella Russia del secondo dopoguerra, Sanja e sua madre Katya, nullatenenti, incontrano durante un viaggio in treno Tolyan, un ufficiale dell'esercito, il quale si prende carico di loro. Inizialmente Sanja, rifiuta di vedere in Tolyan la figura del padre che non ha mai conosciuto, morto in guerra sei mesi prima della sua nascita, nel 1946. Katya, invece, s'innamora subito del suo nuovo \"marito\", che presto si riveler\u00e0 essere ben altro di un militare."}
{"id": "2473053", "revid": "729019", "url": "https://it.wikipedia.org/wiki?curid=2473053", "title": "Alberto De Marchi", "text": "Biografia.\nCresciuto nel Rugby San Don\u00e0, dopo un quadriennio nel Parma, per la stagione 2010-11 veniva ingaggiato dagli Aironi, franchigia italiana in Pro12 con un contratto biennale. Nel 2012 si trasferisce al Benetton Treviso dove gioca per due anni. Dopo una parentesi estera, in cui gioca per una stagione nel campionato di English Premiership con la maglia dei Sale Sharks, nel luglio 2015 torna ad indossare i colori biancoverdi trevigiani. \nHa militato nella Nazionale Giovanile Italiana con gli Under 18 ,19 e 21, partecipando a 2 Tornei di Sei Nazioni di categoria ed al Campionato mondiale giovanile di rugby nell'aprile 2005. \nDopo aver disputato diverse partite con la Nazionale A, viene convocato dall'allenatore Nick Mallett per partecipare alla preparazione della Rugby World Cup del 2011 svoltasi in Nuova Zelanda. L'esordio con la maglia azzurra, tuttavia, arriva con il nuovo C.T. della nazionale Jacques Brunel contro l'Argentina nel Summer Tour del 2012, avendo dovuto rinunciare al Torneo Sei Nazioni del medesimo anno a causa di un infortunio. Sin da allora impegnato con la Nazionale Maggiore partecipa alla preparazione della Rugby World Cup 2015, disputando l'ultimo incontro della competizione contro la Romania."}
{"id": "2473055", "revid": "1573940", "url": "https://it.wikipedia.org/wiki?curid=2473055", "title": "Mantinae", "text": "Mantinae \u00e8 una sottofamiglia di insetti Mantoidei della famiglia Mantidae. Comprende 4 trib\u00f9: Archimantini, Mantini, Paramantini e Polyspilotini .\nTassonomia.\nAlcune specie.\nL'unica specie di questa sottofamiglia presente in Italia \u00e8 \"Mantis religiosa\" presente in buona parte della penisola e nelle isole maggiori."}
{"id": "2473059", "revid": "183666", "url": "https://it.wikipedia.org/wiki?curid=2473059", "title": "60a Mostra internazionale d'arte cinematografica di Venezia", "text": ""}
{"id": "2473060", "revid": "183666", "url": "https://it.wikipedia.org/wiki?curid=2473060", "title": "59a Mostra internazionale d'arte cinematografica di Venezia", "text": ""}
{"id": "2473061", "revid": "131358", "url": "https://it.wikipedia.org/wiki?curid=2473061", "title": "Football Club Lausanne Sports", "text": ""}
{"id": "2473063", "revid": "183666", "url": "https://it.wikipedia.org/wiki?curid=2473063", "title": "58a Mostra internazionale d'arte cinematografica di Venezia", "text": ""}
{"id": "2473064", "revid": "183666", "url": "https://it.wikipedia.org/wiki?curid=2473064", "title": "57a Mostra internazionale d'arte cinematografica di Venezia", "text": ""}
{"id": "2473068", "revid": "183666", "url": "https://it.wikipedia.org/wiki?curid=2473068", "title": "56a Mostra internazionale d'arte cinematografica di Venezia", "text": ""}
{"id": "2473069", "revid": "183666", "url": "https://it.wikipedia.org/wiki?curid=2473069", "title": "55a Mostra internazionale d'arte cinematografica di Venezia", "text": ""}
{"id": "2473070", "revid": "599013", "url": "https://it.wikipedia.org/wiki?curid=2473070", "title": "Hans Speidel", "text": "Biografia.\nSpeidel si arruol\u00f2 giovanissimo nell'esercito imperiale tedesco, allo scoppiare della prima guerra mondiale nell'estate del 1914, ottenendo rapidamente la promozione a sottotenente.\nDurante la guerra prese parte alla Battaglia della Somme come comandante di compagnia. Rimase in servizio nel periodo tra le due guerre ed ottenne la promozione a tenente colonnello alla vigilia del secondo conflitto mondiale.\nSeconda guerra mondiale.\nPrese parte alla campagna di Francia nel 1940 e nell'agosto dello stesso anno divenne capo di stato maggiore del comando militare tedesco in Francia.\nNel 1942 fu trasferito in Russia, ove ricopr\u00ec l'incarico di capo dello stato maggiore del V Corpo d'armata e, promosso Generale, quello di capo di stato maggiore del Gruppo di Armate sud.\nNell'aprile del 1944 fu nominato capo di stato maggiore del Gruppo d'armate B comandato dal Feldmaresciallo Erwin Rommel, a difesa del Vallo Atlantico in Francia.\nSpeidel conserv\u00f2 l'incarico quando G\u00fcnther von Kluge rilev\u00f2 il posto di Rommel, rimasto ferito a seguito del mitragliamento dell'auto sulla quale viaggiava da parte di un velivolo alleato.\nNazionalista tedesco ma opposto al nazismo e alle sue politiche razziali, Speidel fu parte del gruppo ristretto di ufficiali che organizzarono l'Operazione Valchiria - l'attentato ad Adolf Hitler del 20 luglio 1944 - e fu tra i pochissimi a sopravvivere alla repressione nazista che ne segu\u00ec. Malgrado la copertura offertagli da Walter Model, fu arrestato dalla Gestapo il 7 settembre 1944 per il suo coinvolgimento nel complotto, non ammise mai alcuna responsabilit\u00e0 n\u00e9 fece alcun nome durante gli interrogatori cui fu sottoposto. Fu quindi portato di fronte ad un giur\u00ec d'onore composto da Gerd von Rundstedt, Heinz Guderian e Wilhelm Keitel, che si concluse senza la sua espulsione dall'esercito, salvandolo cos\u00ec dalla prospettiva di comparire di fronte al tribunale speciale (\"Corte popolare\") presieduto da Roland Freisler, che mand\u00f2 a morte gli altri congiurati cui, diversamente da Rommel, non era stato dato il tempo o l'opportunit\u00e0 di suicidarsi o non erano stati sommariamente uccisi nell'immediatezza del fallito tentativo di uccidere il dittatore tedesco e rovesciare il nazismo. Poco prima di suicidarsi Rommel, nella sua ultima lettera ad Hitler del 1\u00ba ottobre 1944, ne chiese invano il rilascio. Rommel era stato avvicinato cautamente e poi coinvolto nel complotto proprio da Speidel, che aveva operato in tal senso prima del ferimento subito il 17 luglio 1944 dal Feldmaresciallo. Speidel rimase cos\u00ec prigioniero della Gestapo per sette mesi, poi riusc\u00ec ad evadere e a darsi alla macchia, sfuggendo ai tentativi di catturarlo sino a che fu liberato dalle truppe francesi che avanzavano nel cuore del Reich il 29 aprile del 1945.\nDopoguerra.\nDopo la guerra Speidel tenne per qualche tempo l'incarico di professore di storia moderna presso l'universit\u00e0 di Tubinga e nel 1950 pubblic\u00f2 il libro \"Invasion 1944: Rommel and the Normandy Campaign\".\nFu quindi coinvolto nella creazione e nello sviluppo del rinato esercito tedesco, la Bundeswehr, ove prosegu\u00ec sino al massimo del grado la carriera di ufficiale generale. Colto e fluente in inglese e tedesco, nell'aprile del 1957 fu quindi nominato comandante in capo delle forze di terra NATO in Europa centrale, primo tedesco a ricoprire un incarico di tale prestigio e responsabilit\u00e0 nell'ambito dell'alleanza durante la guerra fredda, posto che tenne sino al pensionamento, nel settembre del 1963. Si tratt\u00f2 di un eccezionale evento e di uno straordinario successo per un generale tedesco che, solo 18 anni prima, aveva combattuto la seconda guerra mondiale."}
{"id": "2473081", "revid": "85053", "url": "https://it.wikipedia.org/wiki?curid=2473081", "title": "Battaglia delle Salomone Esterne", "text": ""}
{"id": "2473085", "revid": "767487", "url": "https://it.wikipedia.org/wiki?curid=2473085", "title": "Il bacio dell'orso", "text": "Il bacio dell'orso \u00e8 un film del 2002 diretto da Sergej Vladimirovi\u010d Bodrov.\nTrama.\nLola \u00e8 una ragazza tredicenne che lavora in un circo con la madre, ma la sua vera passione \u00e8 la magia. L'unico amico che ha \u00e8 un orso, animale del circo, a cui lei confida tutti i suoi segreti, fino a scoprire che ogni notte l'orso si trasforma in un essere umano, a patto per\u00f2 che non uccida nessuno."}
{"id": "2473096", "revid": "287204", "url": "https://it.wikipedia.org/wiki?curid=2473096", "title": "Sinistra Universitaria", "text": "Con il nome di Sinistra Universitaria (SU) si identificano diverse liste studentesche universitarie con ispirazione politica di sinistra, le quali si sono riunite sotto tale sigla per evidenziare la propria associazione / movimento all'interno di vari atenei italiani.\nQueste associazioni di centro-sinistra, nate anche in tempi differenti in diverse citt\u00e0 come Milano, Firenze, Bologna e Parma, non fanno sempre capo ad un unico movimento ma si sono costituite indipendentemente l'una dalle altre: ognuna con il suo percorso, storia, valori e appartenenza politica.\nLe varie associazioni.\nSinistra Universitaria di Bologna.\nPresso l'Universit\u00e0 di Bologna la \"Sinistra Universitaria\" (SU) \u00e8 presente nell'Ateneo nel quale organizza seminari e eventi su svariate tematiche, esprime rappresentanti degli studenti in numerosi consigli di corso, di dipartimento e nel Consiglio nazionale degli studenti universitari.\nA Bologna pubblica il periodico \"L'Universit\u00e0\" spazio di espressione per studenti e studentesse dell'Alma Mater Studiorum\nDa Giugno 2018 ha aderito all'associazione nazionale Primavera degli Studenti che fa da rete fra quelle associazioni locali di sinistra che si riconoscono nei principi democratici e si proclamano antifasciste.\nSinistra Universitaria di Milano.\nNella citt\u00e0 di Milano sotto il nome di \"Sinistra Universitaria\" (SU) \u00e8 presente presso l'Universit\u00e0 degli Studi - \"Statale\".\nA Milano pubblicava periodicamente il giornale universitario \"La Lanterna\", in collaborazione con altri gruppi studenteschi della citt\u00e0.\nLibera Sinistra Universitaria (LSU) di Santa Maria Capua Vetere.\n\"Libera Sinistra Universitaria\" \u00e8 un'associazione nata nel 2006 in seno alla Facolt\u00e0 di Giurisprudenza della Seconda Universit\u00e0 degli Studi di Napoli. \nSinistra Studentesca Universitaria (SSU) di Parma.\nLa Sinistra Studentesca Universitaria \u00e8 presente presso l'Universit\u00e0 degli Studi di Parma.\nL'Associazione inizialmente nasce nel 2009 all'interno della Facolt\u00e0 di Giurisprudenza, per poi svilupparsi e crescere in tutto l'Ateneo. Attualmente rappresenta l'associazione di rappresentanza studentesca pi\u00f9 grande della citt\u00e0 con studenti-rappresentanti eletti in tutti gli organi maggiori dell'Universit\u00e0. Alle elezioni studentesche del 2017 ottiene 1790 voti, ottenendo 2 seggi su 2 al Consiglio di Amministrazione; 1870 voti al Nucleo di Valutazione, ottenendo 2 seggi su 2; 900 voti al collegio area scientifica per il Senato Accademico, ottenendo il seggio senatorio; 560 voti al collegio area umanistica per il Senato Accademico, ottenendo il seggio senatorio; 482 voti al collegio area medico-veterinaria, ottenendo il seggio senatorio; detiene la maggioranza nel Consiglio degli Studenti, di cui esprime il Presidente."}
{"id": "2473098", "revid": "31886", "url": "https://it.wikipedia.org/wiki?curid=2473098", "title": "Villa Contarini (Este)", "text": "Villa Contarini degli Scrigni, detta Vigna Contarena, \u00e8 una villa veneta costruita su progetto di Vincenzo Scamozzi e situata nella cittadina di Este in provincia di Padova.\nIl nome \"Vigna\" pare sia dovuto al fatto che, in origine, la villa aveva un bel parco ad alberi da frutta e viti, ma soprattutto che fosse destinata dalla nobile famiglia Contarini alle feste in occasione della vendemmia.\nA differenza della villa di Piazzola sul Brenta, destinata agli incontri ufficiali con le delegazioni nazionali ed internazionali, la destinazione di Vigna Contarena era prettamente intima, privata, dedicata ai Contarini e ai loro amici pi\u00f9 stretti.\nLa posizione, sulle primissime pendici meridionali dei Colli Euganei, si situa l\u00e0 dove il declivio del colle va a confondersi con la pianura, e la Vigna Contarena si staglia fra gli alberi secolari del parco ben nascosta dall'esterno.\nFu fatta costruire nel Seicento da Giorgio Contarini, senatore della Repubblica Veneta, del ramo di S. Trovaso \"degli Scrigni\", e riproduce la tendenza dei veneziani a dare maggiore importanza al piano nobile che al pian terreno, destinato alle mercanzie e ai mezzi.\nIl piano nobile ha tutte le stanze che danno sulla facciata, a mezzogiorno, per poter fruire il pi\u00f9 possibile del calore solare, anche ad autunno avanzato. A tergo delle stanze, la lunga galleria che le disobbliga fungeva da salone da ballo, quando numerosi arrivavano gli ospiti per partecipare alle gioiose feste della vendemmia, alle cacce a cavallo e alle escursioni sui Colli.\nDalla testata ovest del salone si accede ad un interessante angolo di giardino chiuso da un'alta mura fatta di elementi di cotto traforato, quasi una grata, costituendo un insieme di ispirazione moresca. Voluto nel '700 da Marco Contarini al suo ritorno dall'Oriente, \u00e8 conosciuto come \"orto segreto\", elemento originalissimo della villa e raro esempio di giardino all'italiana.\nL'ala di levante della villa \u00e8 finemente affrescata da un allievo della scuola di Giulio Romano, con raffigurazioni di carattere mitologico. Al centro del soffitto della festosa galleria appare il monogramma di Giorgio Contarini. Risale al '700 anche l'ampio scalone a due rampe posto sulla facciata per l'accesso al piano nobile.\nDal 1964 la Vigna Contarena \u00e8 sottoposta a regime di vincolo della Sovraintendenza alle Belle Arti, in quanto costruzione di particolare pregio storico e artistico.\nStoria.\nL'ingresso principale si trova accanto alla torre angolare ovest del Castello Carrarese. Di qui parte il viale che, costeggiando la cinta muraria, attraversa in salita il parco e conduce alla villa. L'ingresso pedonale, chiuso da un cancelletto, si trova invece sulla pittoresca via dei Cappuccini, inizio dell'antica strada in ciottoli che collegava Este alle fortificazioni del monte Castello, nonch\u00e9 interessante sentiero storico-naturalistico che, dal Duomo di Este, risale la collina fino al paesino di Calaone.\nOggi la villa si trova in un contesto a tutti gli effetti urbano ma, essendo racchiusa dal giardino in una cesura appartata, mantiene inalterato il fascino di un luogo dove il tempo sembra essersi fermato.\nL'apparentemente modesta casa di caccia riportata nella pianta di Este di Michele Lonigo Estense fu modificata e ampliata per volere del senatore Giorgio Contarini (1584-1660) che, secondo lo storico padovano Orsato, avrebbe ordinato i lavori nel primo decennio del 1600. I meravigliosi affreschi a \"grottesca\" del nucleo originario fanno pensare che al momento dell'ampliamento questa parte della casa fosse gi\u00e0 raffinatamente decorata, dato che il tema grottesco era in voga alla fine del XV secolo, in seguito all'accidentale scoperta, a Roma, della \"Domus Aurea\".\nLa giovane et\u00e0 di Giorgio Contarini al momento dell'inizio dei lavori fa pensare che l'opera debba essere stata avviata da un altro Contarini, probabilmente il padre, o forse addirittura il nonno. In ogni caso, uno di questi ultimi era personaggio di primissimo piano a Este per aver fatto costruire la Porta di San Francesco (1595), una delle vie d'accesso alla citt\u00e0. Sulla pendice ovest del nucleo originario fu realizzato quindi uno sbancamento e, con il materiale di risulta, costruito il grande patio che oggi fronteggia la villa. L'edificio originale venne allungato sul lato occidentale secondo canoni tardo-rinascimentali con stanze al pianterreno e al primo piano e delimitato lateralmente da due rialzi di terreno. Nella parte centrale, al piano terra, fu ricavato un androne di comunicazione tra i due gruppi di locali destinati ai servizi (e all'abitazione di parte della servit\u00f9) con la parte posteriore della villa, a ridosso del monte. Negli anni dopo il 1660, anno della morte di Giorgio Contarini, la villa ospit\u00f2, durante le visite pastorali, il cardinale Gregorio Barbarigo che evidentemente trovava nella villa, poco distante dal Duomo di Este, un'accoglienza degna del suo rango ecclesiastico e della famiglia patrizia da cui proveniva. Nel Settecento, staccata dal corpo principale di Vigna Contarena, fu fatta costruire una grande barchessa, destinata a ospitare le funzioni agricole connesse all'utilizzo della villa.\nIn questo periodo Antonio Angelieri, nelle \"Brevi Notizie\" del 1743, scrive: \n\u00ab...Su la stessa contrada (ai Cappuccini) v'\u00e8 un picciol luogo della Casa Contarini, ma come egli \u00e8 situato dentro una chiusura di mura, appena al di fuori appare; ma compensa questo difetto una tanta amenit\u00e0 e pulizia, ch'egli \u00e8 degno di essere veduto\u2026\u00bb\nNell'incisione di Este di Girolamo Franchini del 1775, la villa \u00e8 rappresentata senza la scalinata e la loggia frontali, che pur dovevano essere gi\u00e0 state aggiunte a quell'epoca. Si distinguono il corpo di fabbrica pi\u00f9 antico e la recinzione dell\"'orto segreto\". Pi\u00f9 dettagliato \u00e8 un altro disegno prospettico di Este risalente alla fine del Settecento, del quale si riporta un ingrandimento.\nNel 1797, al tramonto della Serenissima Repubblica, lo sconvolgimento politico e sociale fu tale da interessare, seppure non subito, anche Vigna Contarena che, forse perch\u00e9 in una cesura appartata, sembra sia rimasta di propriet\u00e0 Contarini anche dopo Napoleone.\nDopo il 1805 per\u00f2, passato il potere politico nelle mani dell'Austria e spodestate le antiche casate venete, la villa pass\u00f2 di mano. Qualche scrittore estense afferma che fu venduta dal conte Girolamo Contarini al conte prussiano Haugwitz nel maggio di quell'anno. Lo stesso Haugwitz, invece, nella corrispondenza del 1827 per ottenere la propria sepoltura nel parco, afferma: \n\u00ab...da circa sette anni \u2026 posseggo una casa con adiacenze sui colli nelle vicinanze di Este...\u00bb \nL'acquisto poteva risalire quindi al 1820-1821. Una tesi conciliativa potrebbe essere la seguente: il conte di Haugwitz potrebbe essere capitato in Este nel 1805 e aver preso dimora nella villa, che quasi certamente i Contarini non abitavano, rinchiusi come dovevano stare nelle abitazioni di Venezia. Maturati altri eventi dopo Waterloo e impossessatasi saldamente l'Austria del Lombardo-Veneto, il conte di Haugwitz pot\u00e9 forse acquistare la villa dal conte Girolamo Contarini. A quest'epoca, lo storico ottocentesco Gaetano Nuvolato, scrivendo la sua \"Storia di Este e del suo Territorio\", accenna cos\u00ec:\n\u00ab\u2026Sul vicin colle del Castello vedesi il romantico edifizio di Contarini Porte de' Scrigni (poi del ministro di Prussia conte Haugwitz che vi \u00e8 sepolto)...\u00bb\nAlla morte del prussiano, la villa pass\u00f2 per testamento al suo segretario e \"factotum\" Giovanni Amedeo Tietze, oriundo di Germania. Il Tietze si ferm\u00f2 definitivamente in Este ed ebbe una figlia che si spos\u00f2 con un Rovelli.\nLa propriet\u00e0 di Vigna Contarena pass\u00f2 quindi ai Rovelli, dai quali l'acquist\u00f2 l'ingegner Alfredo Gagliardo agli inizi degli anni Trenta.\nLe vicende cittadine non toccarono quasi mai il quieto angolo all'ombra delle mura del castello. Soltanto nel 1944 i tedeschi requisirono la villa durante l'occupazione per preparare un posto confortevole al maresciallo Kesselring, il quale doveva visitare i lavori del vallo montano di difesa contro l'avanzata delle truppe anglo-americane. La visita non avvenne, e anche le trincee scavate alle pendici dei Colli Euganei rimasero, fortunatamente, inutilizzate.\nDal 1992, a seguito di divisioni ereditarie, la barchessa e una parte del parco sono stati scorporati dalla propriet\u00e0, e Vigna Contarena \u00e8 passata a un nipote dell'ing. Gagliardo, prof. Alessandro Caporali e, successivamente, al figlio Guido.\nFacciata.\nLa facciata di Vigna Contarena \u00e8 rivolta a mezzogiorno, verso le mura del castello e il centro della cittadina di Este.\nLa sua struttura si sviluppa principalmente su due livelli: il piano terra, il piano nobile e il sottotetto, ed \u00e8 delimitata da due terrapieni su cui poggiano, al livello del piano nobile, il nucleo pi\u00f9 antico della villa (a est) e il giardino recintato, detto \"orto segreto\" (a ovest).\nDal lastricato di trachite antistante alla villa, due scalinate in pietra convergono su un avancorpo centrale: questo elemento aggettante si sviluppa verticalmente su tre livelli e costituisce la principale caratteristica architettonica della facciata. Le scalinate conducono alla loggetta di accesso al piano nobile e, allo stesso tempo, incorniciano l'ingresso dell'androne al pianterreno. L'ingresso sul piazzale \u00e8, infatti, riparato da un volto che presenta ai lati due aperture ovali e due finestre protette da grate in ferro battuto. I lati della parte interna dell'ingresso sono decorati da figure ad acquerello. Questi motivi decorativi, sui toni caldi dell'arancio, facevano probabilmente da cornice a due porticine, una per lato, oggi murate. Al livello superiore, la loggetta centrale \u00e8 delimitata da quattro grandi colonne con capitelli di ordine ionico: esse costituiscono un altro elemento architettonico che caratterizza marcatamente la facciata di Vigna Contarena. Anche se ora non ne rimane traccia, infine, pare che il soffitto della loggia fosse anticamente dipinto in azzurro. Le grandi colonne in pietra di Nanto poggiano su una balaustra abbellita a sua volta da cinque colonnine sagomate che richiamano quelle che sorreggono il corrimano delle scalinate e il parapetto della terrazza sovrastante. Salendo all'ultimo livello della villa, in corrispondenza con la linea di gronda, si trova, infatti, una piccola terrazza. Da qui si eleva la torre a lesene con timpano classico che conferisce ulteriore imponenza a Vigna Contarena. La torre \u00e8 legata al tetto da due volute barocche con pura funzione decorativa. Il profilo della villa, cos\u00ec completato, si staglia contro la vegetazione di pini marittimi che svetta alle sue spalle. La parte della facciata che \u00e8 esterna alle due scalinate presenta caratteristiche decorative e architettoniche simmetriche rispetto alle entrate centrali. Partendo dall'alto, immediatamente sotto la sporgenza del tetto, si nota una sequenza di mattoni sagomati a rilievo, distanziati l'uno dall'altro di circa 30\u00a0cm. Questa sequenza continua sul bordo del terrazzino sopra la loggia ed \u00e8 presente anche sul timpano della sovrastante torre a lesene. Sotto questa decorazione a rilievo si nota un fregio dell'altezza di circa 70\u00a0cm rappresentante una fascia monocroma a putti e motivi floreali che percorre tutta la lunghezza della facciata, ad eccezione della parte corrispondente alla loggia. Proseguendo verso il basso, la facciata del piano nobile \u00e8 di marmorino bianco e le grandi finestre sono riccamente decorate da affreschi con un effetto \"trompe l'oeil\". Ciascuna di esse riporta sul lato superiore il disegno di due cornici inclinate sulle quali poggiano due figure umane e, tra di loro, una composizione floreale. Sul lato inferiore, figure mitologiche sono rappresentate nell'atto di sorreggere il davanzale. Il motivo e i colori di queste figure richiamano il fregio sovrastante. Ai lati di ciascuna finestra vi erano degli affreschi rappresentanti festoni floreali che purtroppo il tempo ha reso illeggibili, ma che sono visibili in alcune foto storiche.\nLa parte inferiore della facciata, corrispondente al piano terra, presenta invece un motivo decorativo di tipo geometrico. Riquadri delle dimensioni di circa 56x25 cm erano dipinti a tutta larghezza e il colore dominante \u00e8 un punto di giallo che richiama quello della pietra di Nanto. Ogni riquadro \u00e8 separato dall'altro da spaziature di giallo pi\u00f9 scure o di bianco avorio. I lavori di abbellimento del prospetto di Vigna Contarena furono fatti eseguire nella prima met\u00e0 del '700 da quel Marco Contarini, ambasciatore veneto a Vienna, che ordin\u00f2 anche gli affreschi del salone.\nPiano nobile.\nIl piano nobile di Vigna Contarena, com'era d'uso nelle ville veneziane, ospita gli ambienti dove i nobili proprietari avevano le loro stanze private e le sale dove si intrattenevano con i numerosi ospiti. L'ingresso ufficiale al piano nobile avviene dalla facciata della villa esposta a mezzogiorno ed \u00e8 costituito da un vano diviso in due parti: la prima ha le pareti rivestite di legno di colore scuro ed \u00e8 sormontata da una fascia dipinta con scritte di benvenuto; su questa sezione si aprono le porte laterali di accesso alle stanze. Proseguendo verso l'interno, la seconda parte del locale d'ingresso conduce al salone. Il lato nord del piano nobile \u00e8 delimitato, infatti, da un'unica ampia sala, mantenuta in penombra dagli alberi della collina sul retro della villa. Questo lungo corridoio, oltre a fungere da disimpegno per le stanze, assicura a tutto l'ambiente un eccellente fresco nella stagione estiva e giustifica, assieme al bel parco, le preferenze dei Contarini per la villa alla calura dei palazzi veneziani. Sul lato orientale, il salone conduce alla sala affrescata, mentre dall'altro lato collega il piano nobile al piccolo giardino recintato detto \"orto segreto\". Il salone ha una volta a botte sostenuta da diciotto vele che insistono su altrettante semi-lunette. Alcune di queste sono affrescate, altre erano ricoperte di dipinti su tela. Il pavimento \u00e8 a quadroni di cotto gialli e rossi, con conglomerati a mandorla. L'arredamento doveva essere intonato al locale: cassapanche accostate alle pareti tra le porte e tra le finestre, sedie in noce dagli alti schienali, qualche poltrona e qualche scrittoio, dipinti e incisioni di piccole dimensioni sopra le cassapanche. Sul corridoio si affacciano i portali lignei delle stanze, apparentemente in pietra rossa. Le stanze del piano nobile sono tutte esposte a mezzogiorno, con vista sulle mura del castello. Partendo dall'ingresso principale, sulla destra si trovano le stanze dedicate alla vita sociale, mentre sul lato sinistro si susseguono gli ambienti privati delle stanze da letto.\nLa sala da pranzo.\nEntrando, la sala da pranzo si trova immediatamente sulla destra. Il soffitto \u00e8 ornato da un dipinto tardo cinquecentesco d'ispirazione mitologica raffigurante la caduta di Fetonte. Al di l\u00e0 delle estese ridipinture, in questa tela sembra di cogliere, secondo lo storico Giuseppe Pavanello, i modi di Paolo Fiammingo, allievo del Tintoretto.\nIl mito narra che Fetonte, per far vedere ad Epafo che Apollo era veramente suo padre, lo preg\u00f2 di lasciargli guidare il carro del Sole ma, a causa della sua inesperienza, i cavalli si imbizzarrirono e, correndo all'impazzata per la volta celeste prima salirono troppo in alto, bruciando un tratto del cielo che divenne la Via Lattea (questo \u00e8 uno dei miti che spiegano l'origine della Via Lattea; ve ne sono diversi altri), quindi scesero troppo vicino alla terra, devastando la Libia che divenne un deserto. Gli abitanti della terra chiesero aiuto a Zeus che intervenne e, adirato, scagli\u00f2 un fulmine contro Fetonte che, secondo una versione del mito, precipit\u00f2 nella zona termale dei Colli Euganei, fra Abano Terme e Montegrotto. Le sue sorelle, le Eliadi, spaventate, piansero abbondanti lacrime con viso afflitto e vennero trasformate dagli d\u00e8i in pioppi biancheggianti. Le loro lacrime divennero ambra. Questa versione del mito \u00e8 dovuta all'antico culto euganeo per il dio veneto Aponus, identificato con Apollo.\nAl centro della stanza fa bella mostra di s\u00e9 un imponente lampadario in vetro bianco di Murano.\nAnticamente tra i mobili vi erano delle vetrine contenenti alcuni esempi di ceramiche bianche di Este, tra cui alcuni pezzi autentici del ceramista Girolamo Franchini, ora al Museo di Este.\nIl salotto.\nProseguendo sulla destra si accede al grande soggiorno. Scomparso il dipinto posto a ornare la zona centrale, rimangono, a decorare la zona perimetrale, quattro tele bislunghe con le raffigurazioni di \"Giuditta con la testa di Oloferne\", \"Giaele e Sisara\", \"Davide e Golia\", \"Sansone in lotta con i Filistei\". I dipinti sono stati attribuiti dallo storico Giuseppe Pavanello al pittore lucchese Pietro Ricchi, che si cimenta qui su temi biblici, un filone tematico diffuso nel Seicento anche negli interni civili.\nI dipinti, del tardo '600, appartengono alla scuola dei \"Tenebrosi\" iniziata da Antonio Zanchi (Este 1639 - Venezia 1722). \"Tenebrosi\" possono essere definiti sia per le tinte utilizzate, che preferiscono un forte chiaroscuro, sia per le scene tragiche che amavano rappresentare. Si pu\u00f2 ipotizzare una committenza da parte di Marco Contarini \"degli Scrigni\", procuratore di San Marco, unitosi in seconde nozze con Pisana Corner, del ramo di San Maurizio, nel 1665. Pu\u00f2 essere stata questa circostanza a indurre a ornare di tele la nostra stanza in Vigna Contarena? In tal caso si potrebbero giustificare, volendo, le scelte dei soggetti, ugualmente ripartiti fra eroi ed eroine dell'Antico Testamento, come pure potrebbe trovare spiegazione la presenza di altre due grandi tele nei soffitti di altre stanze. Al momento, scomparso il ciclo ad affresco di villa Pesaro a Preganziol, attestato da Boschini nella \"Carta del navegar pitoresco\", siamo alla presenza dell'unico intervento di Pietro Ricchi conservato nelle ville venete. Il restauro di queste tele \u00e8 avvenuto nel 1979 per iniziativa del Dott. Guido Caporali, ed \u00e8 opera del pittore estense Antonio Sommacampagna. Le condizioni di conservazione non sono, purtroppo, delle migliori e anzi ridipinture e diffuse alterazioni cromatiche rendono oggi difficile un'adeguata percezione della stesura pittorica. Le tele in miglior stato di conservazione rappresentano le due scene che vedono protagonisti personaggi femminili - eroine che vengono a contrapporsi alle figure maschili -, in cui l'artista si applica nella resa di sottigliezze chiaroscurali. \u00c8 una delle sue specialit\u00e0, con risultati ancora godibili in Giuditta con la testa di Oloferne, rischiarata dalla lucerna posta in \"trompe-l'oeil\" sul bordo inferiore della tela. Volendo fare dei confronti, si pensi all'analogo dipinto del Museo di Castelvecchio a Verona, o all'altra \"Giuditta\" del Castello del Buonconsiglio a Trento, o agli esercizi di notturno dei \"Giocatori di carte\" o dell\"'Indovina\". La destinazione dei dipinti per un soffitto ha indotto il pittore ad applicarsi nella resa dello scorcio, con corpi riversi al suolo, come lo sono quelle dei nudi di Sansone e dei Filistei.\nIl primo dipinto rappresenta Giuditta e Oloferne: la vedova ebrea, famosa per la sua intelligenza, fa ubriacare il condottiero assiro e, assistita da una vecchia serva, gli mozza la testa, lasciando il suo esercito senza condottiero.\nIl secondo dipinto rappresenta Giaele e Sisara. Quest'ultimo, generale canaanita sconfitto dall'esercito d'Israele, durante la fuga dai suoi inseguitori fu attratto da Giaele nella propria tenda. La sua sorte sar\u00e0 di venire ucciso nel sonno con un picchetto della tenda conficcatogli nel cranio.\nIl terzo dipinto rappresenta la storia di Davide, futuro re d'Israele, e Golia, grande guerriero filisteo. Il giovane Davide fu l'unico ebreo che accett\u00f2 di battersi contro il capo dell'esercito nemico. Dopo aver colpito Golia alla testa lanciandogli un sasso con la fionda, Davide gli sottrae la spada e la utilizza per decapitarlo.\nIl quarto dipinto rappresenta Sansone, eroe ebraico dalla forza strepitosa che, nella battaglia di Lechi, fa strage di un migliaio di Filistei colpendoli con una mascella d'asino.\nStanza della Gloria Contarini.\nQuesti ambienti sono decisamente pi\u00f9 semplici di quelli dedicati alla vita sociale. Sul soffitto della prima stanza si pu\u00f2 notare tuttavia un bel dipinto su tavola che rappresenta la celebrazione della Gloria Contarini, \"L'onore incoronato dalla remunerazione\" di scuola veneta della seconda met\u00e0 del secolo XVII, restaurato nel 1979 su commissione del dott. Carlo Crisafulli.\nNella stanza attigua, sui portali delle tre porte di comunicazione, tre grandi cornici hanno ospitato fino al 1992 apprezzabili dipinti fiamminghi su tavola. Le tele visibili oggi sono opera di Cesare Pettinato.\nSalone da ballo.\nPer i suoi affreschi, Vigna Contarena pu\u00f2 vantare le migliori decorazioni tra tutte le ville venete di Este e dei dintorni. \n\u00c8 nel suo nucleo pi\u00f9 antico, situato nel lato orientale, che la villa custodisce i suoi ambienti pi\u00f9 pregevoli: la sala da ballo, le tre stanzette affrescate e il porticato al pianterreno (la sala dei Fauni). Accanto alla sala delle eroine e degli eroi biblici d\u02bcIsraele, una grande porta, come un arco di trionfo, segna l'accesso al festoso mondo pagano dell'antica loggia affrescata. Due fanciulle, ciascuna all'interno di una nicchia, accolgono l'ospite - una reggendo la colomba della pace.\nSi entra cos\u00ec nella sala da ballo, una loggia ormai chiusa ma che un tempo consentiva di affacciarsi sull'esedra scavata nel retro della villa. Le finestre poste oggi a chiusura del loggiato sono successive, probabilmente tardo ottocentesche. Sul lato opposto alle finestre, con un gioco prospettico, la vista viene ingannata da dipinti di statue in nicchie raffiguranti da un lato, Apollo con la sua corona d'alloro, la cetra e l'arco; dall'altro lato, la sua sorella gemella, Diana, con la luna crescente accanto alla testa e la lancia in pugno. I figli gemelli di Giove e Latona, nati sull'isola di Delo, sono dipinti come se fossero due statue bianche e con piccoli accenni di chiaroscuro. Solo le parti non pertinenti alle figure sono dorate.\nDiana aveva molte cose in comune col fratello, ad esempio come le morti improvvise degli uomini erano attribuite ad Apollo, quelle delle donne erano attribuite a Diana. Era la divinit\u00e0 della Luna, e signora della notte e dei suoi animali, nonch\u00e9 protettrice dei viandanti e loro guida, specialmente nei boschi.\nIl ciclo di affreschi di questa grande parete racconta storie d'amore non corrisposto:\nAffresco di sinistra \"Diana ed Endimione\".\nRappresenta Diana nell'atto di scendere dal cielo di notte per incontrare Endimione, il suo amante. Egli per\u00f2 \u00e8 addormentato con il braccio dietro la testa, nella tipica posizione romana del sonno. Giove, infatti, nell'esaudire il desiderio della figlia di mantenere Endimione per sempre giovane, lo aveva fatto cadere in un sonno eterno, rendendo cos\u00ec impossibile l'amore tra i due.\nAffresco centrale \"Apollo e Dafne\".\nRappresenta una delle storie d'amore di Apollo. In questo episodio, Cupido l'ha colpito con una delle sue frecce d'oro, facendolo innamorare di Dafne. Lei per\u00f2 \u00e8 stata raggiunta da una freccia di piombo, perci\u00f2 non pu\u00f2 ricambiare l'amore del dio. Apollo la rincorre per i boschi e le valli ma lei invoca la protezione del padre, la divinit\u00e0 Peneo. Questi, per impedire che la figlia venga catturata, la trasforma in un albero di alloro. Nella scena raffigurata, la metamorfosi non \u00e8 ancora avvenuta e Dafne \u00e8 rappresentata nell'atto di chiedere aiuto mentre Apollo la sta raggiungendo. \u00c8 a causa di questo episodio che il dio viene spesso raffigurato con una corona d'alloro sul capo. Il monogramma \"MC\", che si trova sopra la scena di Apollo e Dafne, \u00e8 attribuito invece a Marco Contarini, ambasciatore della Repubblica Veneta a Vienna nei primi decenni del '700.\nAffresco di destra \"Apollo e Coronide\".\nSecondo il mito, Apollo si innamor\u00f2 di Coronide mentre ella faceva il bagno in un lago. I due consumarono la loro passione, poi il dio and\u00f2 via, lasciando un corvo \"bianco\" a guardia della ragazza. Coronide decise di sposarsi con Ischys, e il corvo, quando li vide assieme, vol\u00f2 da Apollo per riferire. Quando Apollo scopr\u00ec che Coronide era incinta, decise di punire il corvo, tramutandogli le piume da bianche in nere, poich\u00e9 non aveva allontanato Ischys da Coronide.\nArtemide uccise Coronide trafiggendola con un dardo, per vendicare il fratello disonorato. Apollo, per\u00f2, decise di salvare il piccolo che Coronide aveva in grembo, e chiese ad Ermes di prenderlo dal corpo della madre. Apollo decise di dare al piccolo il nome di Asclepio.\nSecondo il mito il semidio Asclepio ricevette dalla dea Atena il dono di cambiare il suo sangue con quello di Medusa la Gorgone. Da allora il sangue che sgorgava dalle vene del suo fianco sinistro era velenoso e portatore di sventure, ma quello del fianco destro aveva il potere di guarire qualsiasi malattia e persino di fare risorgere i morti, ci\u00f2 fece arrabbiare sia Zeus che Hades, poich\u00e9 l'afflusso dei morti dell'oltretomba diminuiva. (Secondo una variante del mito Asclepio invent\u00f2 una tecnica di guarigione che gli permetteva di guarire ogni tipo di ferita ed ogni tipo di malattia, facendo addirittura risorgere i morti).\nProprio per questi poteri simili a quelli di un negromante, ovvero guarire i mali, riportare in vita i morti e garantire una vita straordinariamente lunga, Zeus decise di fulminarlo perch\u00e9 temeva che il particolare potere che Esculapio condivideva con gli uomini avrebbe potuto minacciare la fede negli dei, annullando di fatto la sostanziale differenza fra divinit\u00e0 e uomini, ovvero l'immortalit\u00e0. Apollo per\u00f2, si sent\u00ec oltraggiato per il trattamento severo riservato a suo figlio e si vendic\u00f2 uccidendo i tre Ciclopi che forgiavano le folgori di Zeus. Per placare Apollo, Zeus rese Asclepio immortale facendolo diventare un \"dio minore\" (date le circostanze non era certo possibile riportarlo in vita), tramutandolo nella costellazione di Ofiuco. Dunque Asclepio, che era nato come semidio, divenne un dio sotto forma di costellazione.\nIl soffitto.\nIl soffitto della sala da ballo \u00e8 affrescato dalla stessa mano cui sono attribuibili le scene mitologiche della parete sud. Al centro della volta a botte, un ovale riporta la raffigurazione del trionfo della Casa Contarini: lo stemma con il monogramma \u201cGC\u201d di Giorgio Contarini, costruttore della villa, insieme alla corona nobiliare, \u00e8 sorretto da un genio alato e accompagnato da simboli dell\u02bcinfinito ciclo della vita, come il sole e la luna e il serpente che si mangia la coda.\nIl soffitto \u00e8 attorniato da ovali contenenti massime in latino. Nei due ovali d'estremit\u00e0 sono affrescate le scritte latine \"Bene vivere bis vivere\" (Trad. \"Vivere bene vale vivere due volte\") e \"Bene vivere et laetari\" (Trad. \"Vivere bene ed essere lieto\").\nLa mano che ha affrescato la volta e le scene di Apollo e Diana non sembra appartenere a un pittore eccelso. Ben pi\u00f9 vigorosi, plastici e caldi sono gli affreschi che incorniciano le due porte di collegamento tra il corridoio interno e l'uscita orientale sul parco.\nQuest'ultima parete era intaccata dall'umidit\u00e0 che stava per compromettere seriamente gli affreschi, ma nel 1979 un intervento conservativo ha riportato la sala all'antico splendore. Sopra alla porta di accesso al giardino \u00e8 raffigurato Ercole con la leontea sulla testa, mentre su ciascun lato delle porte della sala affrescata, tra architetture, vasi di lapislazzuli e decorazioni dorate e in finto marmo, spiccano quattro giovani giganti: le pose, le masse muscolari e i toni di colore appaiono subito di un'altra felicissima mano.\nQualche autore la identifica addirittura con quella di Giulio Romano, il freschista di Palazzo Te a Mantova. Anche se non si pu\u00f2 dar credito a tale attribuzione (il Romano mor\u00ec nel 1546, molto prima cio\u00e8 dell'ampliamento della villa), si potrebbe tuttavia assegnare l'opera a qualche allievo di quella scuola.\nIl prof. Glauco Tiozzo, nella sua perizia del 1979, attribuisce le due brevi pareti a Sebastiano Ricci (Belluno 1659 - Venezia 1734), mentre la decorazione delle pareti lunghe e del soffitto sarebbero opera di un pittore veneto di fine Seicento.\nTra gli affreschi della parete meridionale della sala da ballo, due porte mettono in comunicazione con il nucleo antico della villa. Da una di queste porte, una scaletta interna conduce al piano superiore. Qui si trovano tre piccole stanze risalenti alla primitiva casa di caccia che costituiva il nucleo originario della villa.\nIl nucleo antico.\nCasino di caccia e stanzette affrescate.\nIn origine questi piccoli ambienti dovevano avere le pareti e i soffitti a volta decorati da mano esperta con figurine e stucchi. Nella prima delle tre stanzette si notano alle pareti dei riquadri che probabilmente incorniciavano cuoi incisi e/o dipinti all'uso veneziano. Nel corso del tempo questi abbellimenti sono andati perduti, ma il pregevole restauro del 1979 ha messo in risalto le spettacolari decorazioni a grottesca, i simpatici animali selvatici e da cortile che decorano tutti quattro i lati e la volta affrescata con richiami alle scienze astronomiche che ancora oggi colpiscono il visitatore.\nNella stanzetta attigua le volte a vela sono affrescate con una splendida tonalit\u00e0 di blu chiaro e impreziosite da lunette raffaellesche. Le pareti dovevano essere coperte da tessuti.\nQuesti primi due ambienti sono pavimentati con mattonelle persiane di maiolica del secolo XVII. L'ultima stanzetta, la pi\u00f9 semplice, gode su due lati di una splendida vista sul parco e conserva fregi di legno scolpito.\nSempre secondo il Tiozzo, la piacevolissima decorazione di gusto campagnolo, con motivi a grottesche, animali, fregi e tele con putti inseriti dentro nicchie, \u00e8 attribuibile a Giovanni Contarini (Venezia 1549 - 1604).\nSala dei Fauni.\nParte del nucleo antico di Vigna Contarena \u00e8 costituito dal porticato al piano terra, esattamente sotto la sala da ballo. Chiuso oggi da grandi finestre, questo portico fu affrescato verso la met\u00e0 del '500 da Battista Franco, detto il Semolei (Venezia 1498 - 1561). Il Tiozzo ne descrive la bella decorazione con scene mitologiche di Fauni incorniciate da quadrature e medaglioni. Tuttavia, \u00e8 probabile che per secoli questo porticato sia stato usato come sbrattacucina poich\u00e9 le volte del soffitto erano state coperte in gran parte da strati di calce e pittura e, fino al restauro del 1979, lasciavano solo intravedere qua e l\u00e0 le decorazioni affrescate. \u00c8 possibile che la mano di bianco che le nascondeva alla vista risalisse addirittura alla pestilenza che infuri\u00f2 a Este nel 1630 e che richiese una pulizia radicale degli ambienti, disinfestando le pareti con la calce.\nL'\"orto segreto\" (\"hortus secretus\").\nAll'altezza del piano nobile, sul fianco occidentale della villa, si trova l'\"orto segreto\", la cui denominazione va intesa nel senso latino di \"hortus secretus\", cio\u00e8 \"giardino recintato\". L'accesso dal piano nobile \u00e8 arricchito da due affreschi di fanciulle che, girate di schiena, invitano ad uscire.\nLa piccola superficie \u00e8 separata dal resto del parco da mura nel tipico stile dei giardini persiani (per esempio i giardini di Fin a Kashan). Tali giardini, erano alimentati d'acqua da canali sotterranei (\"qanat\") e recintati non solo per separarli e proteggerne la lussureggiante vegetazione dall'arido deserto circostante, ma anche per riprodurre, con piante e animali, il giardino dell'Eden.\nLe siepi di bosso dell'\"orto segreto\", disposte secondo il gusto del giardino all'italiana, sono state recentemente ripristinate e le sue aiuole racchiudono, ora come un tempo, rosai profumati.\nAll'interno dell'\"orto segreto\" \u00e8 ancora possibile ammirare un imponente cipresso romano, sopravvissuto fino a oggi.\nI lati pi\u00f9 lunghi dell'\"hortus secretus\" sono caratterizzati da massicci pilastri alternati a finestroni forati in cotto rosso decorato. In modo simmetrico sono distribuiti sedili e nicchie. Il lato di fronte alla casa \u00e8 mosso da una nicchia centrale che doveva ospitare una statua dai cui piedi zampillava una fontanella, e due nicchie pi\u00f9 ridotte ai lati. Alle estremit\u00e0 di questa parte di recinzione, due archi conducono, con una scaletta, a un'altra sezione del giardino che, come una terrazza pensile, si protende verso le mura del castello e su via dei Cappuccini.\nL'architettura denota una felice intuizione ma, purtroppo, l'\"orto segreto\" \u00e8 oggi privo delle statue di pietra ornamentali, lapidi e cippi romani d'alto valore archeologico che Giorgio Contarini aveva, con ingente dispendio, qui riunito da Aquileia, Salona (Dalmazia), Zuglio (Carnia), Padova, Feltre, Altino.\nA detta dell'Orsato, parte di queste \"anticaglie\" provenivano dalla collezione dei Ramusi di Padova. Questi, rimpatriati dagli uffici svolti per conto della Serenissima nelle terre della Dalmazia, avevano portato con s\u00e9 resti di statue e pietre incise. Probabilmente tra le anticaglie ospitate nelle nicchie dell'\"orto segreto\" vi erano anche reperti archeologici del territorio di Este.\nAlcune pietre furono fatte incastonare dal Contarini nel muro di contenimento dell'\"orto segreto\" e sono visibili tuttora. I reperti rimasero a Vigna Contarena fino a che vi furono i Contarini e successivamente vennero in parte donati al Museo Nazionale Archeologico di Este dal conte di Haugwitz.\nAd esempio proviene dalla villa il blocco di marmo per urna cineraria scolpito con una scena di banchetto funebre che \u00e8 conservato nella sala XI del Museo.\nIl parco.\nIl parco della villa \u00e8 delimitato sul lato sud e sud-est dalle imponenti mura del Castello Carrarese, mentre il resto del perimetro corre quasi interamente lungo la pittoresca via dei Cappuccini.\nQuesto grande giardino gioca un ruolo fondamentale nel dare risalto all'architettura di Vigna Contarena. I grandi alberi secolari, gli olivi, i vasi in cotto con piante grasse, limoni e gerani, le siepi e i rampicanti avvolgono la villa in un'atmosfera ricca di profumi, fruscii e richiami di uccelli, dandole quel tocco bucolico che affascina, forse inconsapevolmente, i suoi ospiti.\nAnche per questo, la villa \u00e8 stata definita da Vittorio Cossato, giornalista de \"Il Giorno\": \n\u00abUna gemma di eleganza architettonica nel verde castone del parco\u00bb.\nIl patio antistante alla villa fu ottenuto con lo sterro di una parte di monte sul quale insiste il fabbricato e con il taglio della riva che sorregge l'\"orto segreto\". \u00c8 un bello spiazzo semicircolare delimitato da una balaustrata in trachite che d'estate \u00e8 abbellita con vasi di piante fiorite.\nAlle estremit\u00e0 del muretto, su piedistalli sempre in pietra, sono collocate statue ornamentali settecentesche, all'uso delle ville venete.\nIl lastricato centrale da cui partono le gradinate verso il piano nobile della villa \u00e8 abbellito nella bella stagione con grandi piante di limoni. I loro fiori bianchi e profumati, le foglie verdi e lucide e i frutti di un giallo brillante rallegrano la vista della facciata.\nIl Prussiano.\nDi fronte al piazzale della villa, ai piedi di una torre laterale del castello, si scorge una cancellata di ferro battuto che recinta un angolo addossato alle mura medievali. Si tratta della tomba del conte Cristiano Enrico Curzio di Haugwitz, Ministro degli Esteri e poi Presidente del Gabinetto del re di Prussia Federico Guglielmo di Hohenzollern e in passato proprietario di Vigna Contarena.\nGli Estensi lo hanno sempre chiamato, familiarmente, \"Il Prussiano\". Abile diplomatico, tocc\u00f2 l'apice della sua carriera politica riuscendo a porre la Prussia come mediatrice nella guerra vinta da Napoleone ad Austerlitz nel 1805 e firmando il trattato di Pillnitz che fece cedere l'Hannover alla Prussia. Ci\u00f2 nonostante, l'alleanza difensiva stabilita con l'Imperatore dei Francesi sollev\u00f2 malcontenti tali da far estromettere l'Haugwitz dal potere dopo la sua partecipazione al trattato di Schoenbrunn. L'Haugwitz fu richiamato al potere per la guerra della quarta coalizione contro la Francia ma la battaglia di Jena (1806), in cui i Prussiani subirono una tremenda sconfitta, fece tramontare definitivamente la stella del Ministro. Egli tent\u00f2 di giustificare la sua politica con il libro \"Frammenti di memorie inedite\" ma, dato anche lo strapotere di Napoleone e le sorti in cui era piombata la Prussia, l'unica strada che gli rimase fu l'esilio.\nNon \u00e8 noto come il conte abbia saputo di Este. Forse a Schoenbrunn conobbe qualche eminente austriaco che gli menzion\u00f2 la sua bellissima posizione sulle colline euganee, il suo castello, o, forse, ne venne a conoscenza per la fama \"romantica\" di cui Este godeva nel mondo intellettuale e che gi\u00e0 aveva ispirato i poeti Byron e Shelley, in passato ospiti della vicina Villa Kunkler. Ad ogni modo il conte, avendo dedicato tutta la vita alla \"res publica\" e non avendo una famiglia, qui approd\u00f2 in una data imprecisata del suo tramonto politico. Il conte dimor\u00f2 a Vigna Contarena quasi due anni, solendo ricevere gli ospiti e restituendo le visite alla nobilt\u00e0 austriaca che dominava in queste zone. Tra le sue conoscenze pi\u00f9 strette vi era il barone Kunkler, vicino di casa, che aveva una figlia giovane e simpatica, verso la quale il suo cuore si sarebbe acceso di passione e voglia di vivere. Il conte aveva superato i sessant'anni, ma si dice che il cuore non invecchi mai. Le visite si fecero pi\u00f9 frequenti e, per abbreviare la distanza tra Vigna Contarena e villa Kunkler, il Prussiano fece aprire nel muro di cinta verso l'alta via dei Cappuccini una porticina in ferro che ancora oggi esiste. Non si sa quanto sia durata questa storia, n\u00e9 se il conte abbia fatto breccia nel cuore della baronessina. Sicuramente nozze non furono celebrate e, probabilmente, la giovane rest\u00f2 del tutto indifferente al corteggiamento del conte. Quest'ultimo, ormai vecchio e solo, non pens\u00f2 tuttavia a vendette, ma anzi a come restare per sempre vicino alla sua amata.\nTale romanticheria, che in quell'epoca faceva eco alla letteratura di Byron e del primo Goethe, non era tuttavia facilmente realizzabile giacch\u00e9 le disposizioni napoleoniche, ormai diffuse in molti Paesi europei, ingiungevano di seppellire i morti in luoghi distanti dai centri abitati.\nIl conte, deciso nel suo intento, certo non mancava di capacit\u00e0 diplomatica e, avvalendosi delle sue conoscenze e della memoria del suo rango, cos\u00ec scrisse il 27 agosto 1827:\u00ab\u2026 Ho sempre accarezzato il desiderio di avere per mia estrema dimora un posto scelto da me stesso. Nei miei possedimenti di Slesia e Polonia tengo pi\u00f9 di un piacevole recinto scelto con impiantagioni fatte da me stesso a tale scopo. Cos\u00ec non dovrebbe avvenire giacch\u00e9 nei dintorni di Este io posseggo una piccola propriet\u00e0 dove seguii tosto la stessa idea e ne creai un posto per le mie spoglie terrene in un luogo adatto sotto ogni aspetto\u2026\u00bb\nDella corrispondenza per avere questa concessione, intrapresa dal conte di Haugwitz cinque anni prima della sua morte, quando egli risiedeva stabilmente a Este, \u00e8 rimasta traccia in documenti ora conservati nella raccolta del Gabinetto di Lettura atestino.\nLa morte lo colse a Venezia il 9 febbraio 1832 e il suo corpo, trasportato ad Este, fu seppellito nel recinto della villa.\nCon il passare degli anni la tomba ha perso il carattere funereo che accompagna l'idea della sepoltura e si \u00e8 integrata nell'ambiente circostante, grazie al verde che cresce intorno alla pietra e alle piante che ombreggiano il sito. Sul muro, la lapide di marmo candido reca la scritta:\nCI GIT\nCHRETIEN HENRI CURCE COMTE DE HAUGWITZ\nMINISTRE D'ETAT ET DU CABINET DE S.M. LE ROI DE PRUSSE\nN\u00c8 LE 11 JUIN 1752\nDECED\u00c8 LE 9 FEVRIER 1832\nLeggende.\nIn tempi alquanto remoti si accennava alle concubine che qualche giovane Contarini si sarebbe portato da Venezia per allietare gli ozi della villeggiatura.\nLa lingua salace della servit\u00f9 e i pettegolezzi dei nobili ospiti provvedevano a divulgare i capricci e alimentare le dicerie: un passatempo che riempiva le lunghe ore estive...Doveva trattarsi per\u00f2 di vicende abbastanza usuali per la giovent\u00f9 titolata di quel tempo, tanto che, di curioso o singolare, pare non sia rimasto nulla.\nSi racconta ancora che le curiose decorazioni delle stanzette affrescate, con uomini barbuti dal seno prosperoso o figure dalla sessualit\u00e0 ambigua siano dovute al gusto di un nobile Contarini di orientamento \"misto\". Ma anche queste inclinazioni erano tutto sommato abbastanza diffuse nella Venezia del '600.\nUna romantica leggenda racconta che il conte di Haugwitz abbia voluto essere seppellito in piedi, avvolto solo da un lenzuolo bianco, lo sguardo rivolto in direzione di villa Kunkler per guardare per l'eternit\u00e0 al sospirato, irraggiungibile amore. Nelle notti di primavera, tra gli alberi in fiore e alla luce della luna che illumina l'angolo della torre, \u00e8 talvolta possibile scorgere lo spirito del conte di Haugwitz passeggiare sulle mura del castello rimirando immerso nei pensieri le finestre della vicina villa Kunkler.\nProbabilmente \u00e8 solo fantasia, ma a Vigna Contarena questo tocco romantico dona molto ed \u00e8 bene conservarlo prima che ogni traccia di romanticismo scompaia per sempre nel vortice dell'oblio, sotto l'irrisione sarcastica del realismo contemporaneo.\nEpilogo.\nNel clima di serenit\u00e0, di sicurezza e di benessere che nel Cinquecento si era creato nel contado padovano, la villeggiatura in campagna era diventata una consuetudine.\nRicchi patrizi e famiglie borghesi nell'estate e nell'autunno emigravano dalla metropoli lagunare verso le ville sparse nella terraferma. Qui dedicavano le loro giornate a piacevoli incontri, a gite e battute di caccia, alle dotte dissertazioni con artisti e umanisti, emulandosi spesso a vicenda nello sfoggio delle eleganze pi\u00f9 ricercate e delle trovate pi\u00f9 originali.\nTalvolta, nella ricerca degli artisti pi\u00f9 celebrati, per abbellire le loro ville e per suscitare le meraviglie degli ospiti, dilapidavano patrimoni faticosamente accumulati dagli avi, tanto da far scrivere all'arguto Goldoni un significativo versetto, come se l'avo parlasse dalla tomba:\u00abDonde usc\u00ec tanta boria? E quale ha gradola mia famiglia, che la Brenta solchicon tal trionfo, e si v\u00f2ti lo scrigno?\u00bb\nEra per\u00f2 una societ\u00e0 aperta, accogliente e profondamente umana, con molto genio e qualche sregolatezza.\nAmava il bello e conosceva l'arte di vivere bene: quell'arte che un Contarini del ramo degli Scrigni aveva voluto che fosse rammentata ai posteri, in lingua latina, sul soffitto della galleria affrescata di Vigna Contarena:\n\"Bene vivere bis vivere\"\"Bene vivere et laetari\"\nI Contarini.\nPer forza di cose, le vicende dei Contarini toccano solo di sfuggita questa breve illustrazione. Essa \u00e8 per\u00f2 una famiglia di origine antichissima che vanta di discendere dal senatore romano Aurelio Cotta, prefetto del Reno, e di aver partecipato all'elezione del primo doge, tenutasi a Eraclea nell'anno 697. Al tempo della serrata del Maggior Consiglio (1297), provvedimento col quale la Serenissima escluse di fatto dal governo le famiglie di recente ricchezza, i Contarini furono iscritti all'albo d'oro dell'aristocrazia primigenia di Venezia quali appartenenti al gruppo delle \"case vecchie\".\nDiedero alla Repubblica ben otto Dogi, tra i quali i pi\u00f9 noti per virt\u00f9 civili e militari rimangono:\nNei secoli, la casata Contarini si arricch\u00ec di glorie militari e di virt\u00f9 civili per l'opera dei suoi dogi, dei suoi cardinali, dei suoi procuratori di San Marco, dei suoi \"capitani da mar\". Con lo stesso cognome e con diversi patronimici, ben 18 rami famigliari dei Contarini gestirono la cosa pubblica acquisendo, nei secoli, numerose benemerenze.\nL'unica eccezione fu Andrea Contarini, denominato Giacomo per non confonderlo con l'omonimo doge, il quale venne condannato nel 1430 alla decapitazione tra le due colonne della Piazzetta San Marco: avendo chiesto, senza ottenerlo, il Capitanato del Golfo, egli attese il doge Foscari all'ingresso della Basilica di San Marco per aggredirlo. Il doge ne sort\u00ec con una grave ferita al naso e il ramo al quale Andrea Contarini apparteneva assunse il patronimico di Contarini dal Naso.\nAltro ramo fu quello dei Contarini dal Bovolo a San Paternian, chiesa nella quale possedevano l'altare del Crocefisso, con la tomba di famiglia ai piedi dell'altare stesso. Per l'accesso al loro palazzo a San Paternian fecero costruire una scala esterna a chiocciola, progettata da Marco Lombardi su ordinazione di Giovan Battista, Marco e Nicol\u00f2 Contarini.\u201c...Prestantissimi et virtuosi senatori, detti dal Buovolo per una scala insigne, tortuosa, fatta tutta di marmo, con colonne e volti, coperta tutta di lastre di piombo, per la quale si ascende in giro, chiamata comunemente scala in buovolo, in cuppole e corridori, fabbricata con eccellente ordine di architettura e con spesa incredibile...\u201d (Marin Sanudo). Un altro ramo \u00e8 quello dei Contarini da Corf\u00f9, chiamati cos\u00ec per via di un loro antenato, generale d'armi a Corf\u00f9.\nQuesti possedevano due palazzi riuniti nei pressi dei SS. Gervasio e Protasio: il primo, eretto nel secolo XIV, dalla caratteristica forma archiacuta; un altro, disegnato da Vincenzo Scamozzi nel 1605, che costituiva la dimora abituale del ramo Contarini dai Scrigni. Questo per i numerosi scrigni che, secondo il Fontana, erano conservati nel palazzo di campagna che sorgeva al centro della borgata di Piazzola. Palazzo eretto in un primo tempo dai Carraresi e passato nel XV secolo ai Contarini in virt\u00f9 del matrimonio fra Nicol\u00f2 Contarini da San Cassiano, celebre giureconsulto, e Maria da Carrara, figlia di Giacomo, la quale con istrumento che reca la data del 1418, port\u00f2 in dote al marito i villaggi di Piazzola, S. Angelo e Sala.\nCome gi\u00e0 accennato, l'aristocrazia veneziana aveva la consuetudine di trascorrere in campagna i mesi dedicati ai raccolti e alla vendemmia. Nella zona dei Colli Euganei, i Contarini possedettero tre ville ad Este, due ad Arqu\u00e0, una a Monselice e una a Valnogaredo. Furono i Contarini del ramo di San Benedetto e del Traghetto a costruire in quest'ultimo borgo la loro dimora di campagna. Nel 1560 vi eressero una casa dominicale e misero a coltura e a frutto vaste pendici boscose, bonificando l'intera valle. Nel 1758 l'antica casa venne arricchita da splendidi affreschi del Guarana, una pala del Maggiotto e statue di raffinata fattura. La propriet\u00e0 pass\u00f2 poi ai conti Zorzi di Vicenza e ai conti Rota, e appartiene oggi all'antiquario Piva.\nAccadde anche che, durante una delle sue villeggiature a Este, Luigi Contarini del ramo Porta di Ferro, o della Vigna, fu elevato alla massima carica politica della Serenissima: nel 1676 egli fu chiamato a succedere al neoeletto doge Giovanni Sagredo, contestato dal popolo e sgradito per la sua avarizia. Il Maggior Consiglio aveva annullato l'elezione di Sagredo e sciolto il collegio dei 41 grandi elettori. Al nuovo ballottaggio, usc\u00ec il nome di Luigi Contarini e, da quel momento, la sua villa a Este assunse il nome di villa del Principe.\nProgettato da Vincenzo Scamozzi, questo palazzo ha una struttura molto caratteristica, con un frontone a forma di bastione rivolto a nord, verso il monte Murale, una sala a croce greca verso la pianura e, su ogni facciata, un portale con gradinata. Successivamente, nel 1710 a Este fu in auge Carlo Contarini, procuratore di San Marco, il quale contribu\u00ec alla ricostruzione della chiesa maggiore della citt\u00e0, assumendosi le spese per un'intera cappella laterale del tempio.\nDalle memorie di quel periodo del canonico Da V\u00f2, sappiamo che l'altare in questione \u00e8 il secondo di sinistra, dedicato nel 1715 a san Carlo Borromeo e che cost\u00f2 quasi mille ducati (alcune decine di migliaia di euro al cambio d'oggi). Il Contarini, oltre a sostenere tutte le spese per le feste nel giorno della consacrazione, volle affidare l'altare a un cappellano, il quale benefici\u00f2 di un onorario di cento ducati l'anno. Sul timpano della decorazione ottenne di mettere lo stemma di famiglia, visibile ancora oggi. Un altro Contarini, Giulio, nel 1775 prest\u00f2 i suoi buoni uffici presso il Magistrato dei Cattaveri in Venezia affinch\u00e9 fossero assegnati al Duomo di Este i frammenti di una statua di bronzo rinvenuti in lavori di scavo sul sagrato della chiesa e descritti dallo storico estense Isidoro Alessi.\nCon i frammenti furono eseguiti un crocefisso e sei candelabri di ottone che, secondo la liturgia precedente l'attuale, adornavano l'altare maggiore."}
{"id": "2473099", "revid": "124670620", "url": "https://it.wikipedia.org/wiki?curid=2473099", "title": "The Gazette (gruppo musicale)", "text": " sono un gruppo j-rock giapponese appartenente al filone del visual kei.\nSotto contratto con la Sony Music Entertainment Japan, sono tra i gruppi musicali di maggior successo e notoriet\u00e0 della scena visual kei e soprattutto del rock giapponese in tutto il mondo.\nBiografia.\nFormazione e primi lavori.\nI The Gazette si formano a Kanagawa nel marzo del 2002 sotto l'etichetta discografica Matina e nell'aprile dello stesso anno pubblicano il loro primo singolo, \"Wakaremichi\" di cui pubblicheranno anche il video ufficiale nel giugno seguente. A settembre pubblicano \"Kichiku Kyoushi (32sai Dokushin) no Nousatsu Kouza\"; ad ottobre si esibiscono nel loro primo live ed infine il 25 dicembre 2002 pubblicheranno una compilation di 5 canzoni intitolata \"Yougenkyou\" insieme alla canzone \"Okuribi\".\nNel 2003 il batterista Yune viene sostituito da Kai, poco dopo il gruppo firma un contratto con la casa discografica PS COMPANY ed a maggio pubblicano il loro primo EP, \"Cockayne Soup\". Nello stesso anno prenderanno parte a due tour, il primo con la band Hanamuke ed il secondo con i Vidoll. Successivamente la band pubblicher\u00e0 altri tre EP, Akuyuukai il 25 giugno, \"Spermargarita\" il 30 luglio e Hankou Seimeibun il primo ottobre.\nNel marzo del 2004 pubblicano il loro quinto EP, \"Madara\" successivamente ad ottobre 2004 esce il loro primo album, \"Disorder\".\nLa band inizia il 2005 con una serie di concerti che si concluder\u00e0 con un'ultima tappa a Shibuya e successivamente a luglio pubblicheranno il loro sesto EP, \"Gama\".\nL'8 febbraio 2006 pubblicano il loro secondo album, \"Nil\" ed a maggio 2006 rilasciano il loro primo album compilation, \"Dainihon itangeishateki n\u014dmiso gyaku kaiten zekky\u014d ongensh\u016b\". Nel corso del 2006 la band pubblica due nuovi singoli, \"Regret\", il 25 ottobre e \"Filth in the Beauty\" il 1\u00ba novembre.\nAgli inizi del 2007 la band pubblica un nuovo singolo, \"Hyena\" ed il 4 luglio pubblicano il terzo album, Stacked Rubbish al quale seguir\u00e0 un lungo tour nel corso del 2007 e del 2008 che li porter\u00e0 per la prima volta a fare concerti in Europa, in Inghilterra, Finlandia, Francia e Germania.\nNel 2008 i The Gazette hanno inciso e distribuito due singoli: \"Guren\" il 13 febbraio e \"Leech\" il 12 novembre.\nIl 3 gennaio 2009 la band si esibir\u00e0 in un concerto insieme ad altre band della loro etichetta discografica, PS COMPANY, dove annunceranno che a marzo dello stesso anno pubblicheranno un nuovo singolo, \"Distress and Coma\".\nLa band pubblicher\u00e0 il suo quarto album intitolato \"Dim\" seguito da un altro tour in Giappone ed il 7 ottobre pubblicano un nuovo singolo, \"Before I Decay\".\nAnni 2010.\nNel marzo del 2010 i The Gazette iniziano il Standing Live Tour 10 (The End of Stillness) e dopo di esso annunceranno un nuovo tour ed un nuovo singolo, \"Shiver\", quest'ultimo diventer\u00e0 l'opening della seconda stagione di Black Butler, anime giapponese di notevole successo tra le folle di fan del gruppo. \"Shiver\" \u00e8 inoltre il primo brano che la band pubblicher\u00e0 sotto la nuova etichetta discografica \"Sony Music Records\". Subito dopo l'ultimo tour la band annuncer\u00e0 due ulteriori singoli, \"Red\" e \"Pledge\".\nNel corso del 2011 la band far\u00e0 uscire due nuovi singoli, il primo, \"Vortex\" pubblicato il 25 maggio mentre il secondo, \"Remember the Urge\" il 31 agosto. Infine insieme all'uscita di quest'ultimo annunceranno l'uscita del loro quinto album, Toxic prevista per il 5 ottobre e subito dopo partiranno per il live tour \"11 Venomous Cell\" il quale preveder\u00e0 ben 28 esibizioni in 27 citt\u00e0 per concludersi alla Yokohama Arena il 14 gennaio 2012.\nDurante l'ultimo concerto dell\"'11 Venomous Cell Tour\" la band annuncia che verr\u00e0 organizzato un concerto in onore dei loro 10 anni di attivit\u00e0 ed insieme a questo annunciano il loro sesto album in studio, \"Division\" che uscir\u00e0 il 29 agosto 2012 in Giappone mentre il 1\u00ba ottobre in Europa ed Inghilterra.\nIl 21 agosto 2013 l'uscita del singolo \"Fadeless\" anticipa il loro settimo album in studio, \"Beautiful Deformity\" che verr\u00e0 pubblicato il 23 ottobre seguente e per promuovere entrambe le uscite annunciano un nuovo live tour mondiale chiamato \"The Gazette Live Tour13 Beautiful Deformity Magnificent Malformed Box\" che \u00e8 durato dal 2 novembre al 28 dicembre 2013.\nStile musicale.\nI Gazette, come ogni altro gruppo visual kei, hanno sempre modificato il loro look (pi\u00f9 che altro formato da vestiti attillati di colore nero o comunque da abiti eleganti molto sgargianti, che a volte ricordano un po' l'abbigliamento tipico dei punk, e da una grande cura per quanto riguarda le loro pettinature) in modo da renderlo pi\u00f9 originale e pi\u00f9 rappresentativo rispetto al loro stile.\nDifferiscono molto riguardo al loro genere musicale, in quanto, essendo una band appartenente al filone visual kei, e quindi soprattutto alla musica rock, in varie canzoni si possono trovare elementi appartenenti all'heavy metal, come in \"Ogre\", e all'alternative metal, come in \"Taion\" e \"The Invisible Wall\". In altre canzoni invece, come \"Swallowtail on the Death Valley\" e \"Silly God Disco\", uniscono il funk rock e l'utilizzo di accordi jazz con quello dei cori. In altre canzoni, come \"Leech\" e \"Hyena\", \u00e8 presente un sound appartenente all'hard rock. Spesso la band utilizza anche dei suoni R&amp;B con la chitarra acustica, dei cori e con il basso, suoni techno, voci armoniose (sempre appartenenti al coro) e un ripetuto headbanging nel mezzo, tutto questo in una sola volta.\nLe canzoni \"Maggots\", \"Discharge\" e \"Headache Man\" invece sostano su un ritmo musicale pi\u00f9 pesante e violento, in particolare sul Metalcore (in alcuni canzoni dove questo elemento \u00e8 presente, viene impiegata anche la tecnica dello scream, e questo lo si pu\u00f2 notare, ad esempio, nel singolo \"Filth in the beauty\" e \"The true murderous intent\").\nI Gazette inoltre impiegano un ampio utilizzo di sintetizzatori durante le loro canzoni, questo per creare un'atmosfera incredibilmente dinamica grazie a degli effetti sonori molto particolari. I Gazette sono molti noti anche per il loro utilizzo di vari accordi per eseguire una grande variet\u00e0 di suoni. Spesso compongono anche delle ballate, come ad esempio \"Reila\", \"Cassis\", \"Calm Envy\", \"Guren\" e \"Pledge\"."}
{"id": "2473104", "revid": "89688", "url": "https://it.wikipedia.org/wiki?curid=2473104", "title": "Ryuutar\u014d Arimura", "text": ""}
{"id": "2473105", "revid": "990063", "url": "https://it.wikipedia.org/wiki?curid=2473105", "title": "Allianz Subalpina", "text": " \nAllianz Subalpina \u00e8 stata una compagnia assicurativa operante su tutti i rami nel mercato italiano a partire dal 1928. \u00c8 stata una delle prime trenta compagnie italiane avendo raggiunto quasi un milione di clienti. Dal 2007 Allianz Subalpina \u00e8 diventata una divisione di Allianz S.p.A. e continua ad operare in tutti i rami assicurativi attraverso l'utilizzo di una rete di agenzie con il proprio nome. \nStoria dell'azienda.\nNel 1928 viene fondata a Torino l'Unione Subalpina di Assicurazioni. \nNel 1962 l'Unione Subalpina di Assicurazioni entra a far parte del gruppo RAS che ne acquisisce il controllo totalitario. \nNel 1995, a fronte di una ristrutturazione societaria, il Consiglio di amministrazione delibera l'incorporazione di Allianz Pace di Milano, una societ\u00e0 assicurativa attiva nel ramo Vita e Danni. A fronte di questa operazione la ragione sociale viene cambiata in Allianz Subalpina. \nNel 2001 RAS acquisisce il controllo totalitario di Allianz Subalpina (in precedenza Allianz deteneva direttamente azioni per il 21,81% del capitale sociale). \nIl 1\u00ba ottobre 2007 Allianz ha dato il via ad una riorganizzazione che ha portato la nascita di Allianz S.p.A., filiale italiana che ha conglobato in tre divisioni le preesistenti RAS, Lloyd Adriatico e la stessa Allianz Subalpina (i cui marchi sono stati tuttavia mantenuti in uso).\nNote.\n "}
{"id": "2473108", "revid": "3115", "url": "https://it.wikipedia.org/wiki?curid=2473108", "title": "Azadegan", "text": "Azadegan \u00e8 un giacimento petrolifero iraniano. \u00c8 stato scoperto nel 1999. Le autorit\u00e0 Iraniane affermano che Azadegan ha riserve per 26 miliardi di barili e risorse commercialmente sfruttabili per 6 miliardi. La grandezza della riserva non \u00e8 grande, rispetto alla media della regione, anche cos\u00ec \u00e8 la pi\u00f9 grande scoperta in Iran negli ultimi 30 anni. \nIl giacimento si trova a 80 km a ovest di Ahvaz vicino al confine iracheno.\nNel gennaio 2009, la compagnia petrolifera cinese China National Petroleum Corporation (CNPC) ha firmato un accordo per sviluppare la parte nord del campo di Azadegan.\nLa parte sud del campo verr\u00e0 sviluppata da un consorzio di imprese giapponesi e iraniane."}
{"id": "2473111", "revid": "2219966", "url": "https://it.wikipedia.org/wiki?curid=2473111", "title": "Arnesano", "text": "Arnesano (\"Arnisanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel nord Salento, comprende anche il centro abitato di Riesci, distante 600\u00a0m in direzione ovest. \u00c8 un comune dell'hinterland leccese e geograficamente appartiene alla Valle della Cupa.\nGeografia fisica.\nTerritorio.\nArnesano \u00e8 un comune del nord Salento distante 7\u00a0km dal capoluogo provinciale. Sorge nella Valle della Cupa, una delle depressioni pi\u00f9 evidenti del Tavoliere di Lecce (32 m s.l.m.).\nIl territorio comunale, esteso complessivamente per 13,47\u00a0km\u00b2, confina a nord con i comuni di Carmiano e Novoli, ad est con il comune di Lecce, a sud con i comuni di Monteroni di Lecce e Copertino e ad ovest con il comune di Leverano.\nClima.\nDal punto di vista meteorologico Arnesano rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nMolto probabilmente il toponimo deriva da \"\"arna\", che significherebbe concavit\u00e0, depressione proprio in relazione alla peculiare morfologia del territorio. La radice \"arna\" \u00e8 individuabile nel toponimo messapico \"arnises\", termine che esprime il concetto di concavit\u00e0.\nStoria.\nIl territorio di Arnesano ospit\u00f2 sin dall'antichit\u00e0 un piccolo insediamento urbano. Ci\u00f2 \u00e8 testimoniato dal rinvenimento, nel Rione Riesci, di una sepoltura del tardo Neolitico, databile al 2400 a.C., con corredo funebre costituito da tre vasi e da un piccolo idolo di pietra. Tuttavia, la nascita del primo agglomerato urbano risale al X secolo e il suo reale sviluppo avvenne tra il XIII e il XIV secolo.\nDopo il periodo romano e bizantino, di cui non rimangono tracce degne di nota, Arnesano venne conquistata dai Normanni i quali, con la costruzione di una serie di casali, contribuirono alla crescita dell'economia e del numero di abitanti. Nel XII secolo si cita per la prima volta in un documento il casale di Arnesano come appartenente alla Contea di Lecce. Nel 1276 era feudatario di Arnesano il signore Landolfo Caracciolo; dopo la sua morte il feudo pass\u00f2 al suo primogenito e poi al re Ferdinando I, che, nel 1464, lo consegn\u00f2 al console Antonio Guidano. Nel 1489 fu ceduto a Mariotto Corso, a cui seguirono la famiglia Bozzi-Corso, che governarono fino al 1613, anno in cui il feudo fu acquistato dalla famiglia leccese dei Marescallo. I Prato e i Bernardini furono gli ultimi feudatari di Arnesano.\nSimboli.\nDescrizione araldica dello stemma:\nMonumenti e luoghi d'interesse.\nArchitetture religiose.\nChiesa madre.\nLa chiesa madre, dedicata a Maria Santissima Assunta, esisteva gi\u00e0 nel 1581 con il titolo di Santa Maria delle Grazie. Venne riedificata nel Seicento e sub\u00ec numerosi rifacimenti nel XVIII secolo. A questo secolo risale la costruzione del campanile a torre con tre ordini. Presenta un sobrio prospetto a due ordini, con tre portali d'accesso. L'interno, pregevole espressione del barocco salentino, custodisce altari in pietra leccese finemente scolpiti databili alla prima met\u00e0 del Settecento. Del 1750 \u00e8 l'altare del SS. Crocifisso, fatto erigere dalla famiglia Prato, feudatari di Arnesano. L'altare ospita in una nicchia la statua in cartapesta di Ges\u00f9 Crocifisso, opera di Pietro Surgente (fine XVIII secolo).\nDella struttura originaria resta un altorilievo con la scena della Piet\u00e0 posto sull'attuale lato destro della Chiesa.\nChiesa di Sant'Antonio Abate.\nLa chiesa di Sant'Antonio Abate fu edificata nel XVII secolo. Viene citata per la prima volta nel 1640 durante la visita pastorale del vescovo Pappacoda. Venne ricostruita in stile barocco nel 1744 dall'Universitas. Presenta un semplice prospetto spartito da paraste e un interno ad aula unica.\nChiesa dell'Annunziata.\nLa chiesa dell'Annunziata sorge nel nucleo antico del paese. Fu edificata nel XVI secolo sulle fondamente di una struttura risalente al periodo medievale (XII-XIII secolo). Conosciuta anche sotto il titolo di Sant'Antonio da Padova, presenta arcate a tutto sesto nella navata sinistra e nell'arco centrale. L'interno conserva l'altare maggiore della met\u00e0 del Cinquecento, opera di Gabrielle Riccardi. Di notevole importanza artistica \u00e8 l'altare con la tela dell'Annunciazione (XVII secolo). L'edificio \u00e8 dotato esternamente di una torretta del 1770, con funzione di orologio pubblico.\nChiesa di Sant'Antonio da Padova.\nLa chiesa di Sant'Antonio da Padova fu costruita intorno al 1676 dal leccese Carlo Antonio Brillo nei pressi dell'omonima masseria ubicata nelle campagne del paese. Dalle visite pastorali dell'epoca si evince che gi\u00e0 nel 1685 si festeggiava Sant'Antonio da Padova e la domenica successiva al 13 giugno si lucravano indulgenze. All'interno vi \u00e8 un solo altare con la statua lapidea del Santo. Sopra il tetto si elevano i resti di un piccolo campanile a vela.\nCappella dell'Asilo Bernardini.\nLa piccola cappella dell'Asilo Bernardini, venne edificata nel 1912, quando Teresa e Giulia dei marchesi Bernardini decisero di fondare la prima istituzione per l'educazione dei fanciulli di Arnesano. La cappella custodisce quattro grandi tele settecentesche raffiguranti \"Il Gigante Golia\", \"Mos\u00e8 salvato dalle acque\", \"Giuditta\" e \"Agar nel deserto\"\", tutte opere del pittore Serafino Elmo. Le tele provenivano dalla collezione di quadri del Palazzo Marchesale.\nArchitetture civili.\nPalazzo marchesale.\nIl palazzo marchesale, costruito dalla famiglia Marescallo nel XVII secolo, fu modificato e ampliato nel 1684 dal feudatario Prato. A lui si deve l'attuale fisionomia della struttura. In origine, prima della costruzione del palazzo, esisteva una fortezza della quale resta solo una torre che controllava una delle porte di accesso al centro storico, \"Porta Rande\".\nL'edificio ospit\u00f2 sino al 1802 una preziosa quadreria. Infatti, in seguito a un fenomeno tellurico che caus\u00f2 il crollo di alcune stanze del palazzo, la collezione di dipinti fu in parte distrutta e in parte trasportata a Venezia, Roma e Napoli presso le dimore signorili di amici del marchese Nicol\u00f2 Prato. Le uniche tele rimaste ad Arnesano sono le quattro presenti nella cappella dell'Asilo Bernardini.\nPalazzo Guarini.\nPalazzo Guarini \u00e8 una struttura cinquecentesca, voluta dal nobil uomo Selvaggio Guarini, che fu sindaco della citt\u00e0 di Lecce tra il 1575 e il 1576. Originariamente il palazzo, come si evince da una descrizione del 1670, doveva essere costituito da una casa a corte con camera, stalla e forno. Successivamente, con la costruzione del piano superiore, il piano terra fu adibito a magazzino e a deposito. Esternamente \u00e8 caratterizzato da un ampio portale sormontato da uno scudo araldico su cui sono impressi quattro stemmi: due volte quello dei Guarini, in quanto Selvaggio spos\u00f2 la cugina Cardonia Guarini; quello della famiglia Tafuri (madre di Selvaggio) e quello della famiglia Francone (madre di Cardonia).\nAltro.\nIdoletto.\nL'Idoletto, risalente al 2400 a.C., costituisce il pi\u00f9 importante reperto archeologico rinvenuto nel territorio di Arnesano. L'Idoletto \u00e8 una statuina in pietra calcarea che rappresenta una figura di donna con la testa di civetta. Fu recuperata in una tomba dell'et\u00e0 tardo-neolitica contenente anche alcuni vasi.\nSociet\u00e0.\nEtnie e minoranze straniere.\nAl 31 dicembre 2020 ad Arnesano risultano residenti 147 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato ad Arnesano \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP7 Arnesano-Lecce\", \"SP8 Arnesano-Novoli\", \"SP12 Arnesano-Carmiano\", \"SP119 Arnesano-Monteroni di Lecce-Leverano\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCiclismo.\nL'A.S.D.G.S. Ciclistica Arnesano nasce il 2 maggio 2005 da un'idea di cinque soci fondatori ed partecipa attivamente all'organizzazione della tradizionale Arnesano in Bici, organizzata con la collaborazione del Comune di Arnesano."}
{"id": "2473112", "revid": "1566286", "url": "https://it.wikipedia.org/wiki?curid=2473112", "title": "A. R. Rahman", "text": "Per il film \"The Millionaire\" (\"Slumdog Millionaire\") (2008) ha vinto l'Oscar alla migliore colonna sonora, l'Oscar per la migliore canzone intitolata \"Jai Ho\" e il Golden Globe per la migliore colonna sonora originale.\nHa scritto anche le musiche del musical \"Bombay Dreams\" andato in scena per la prima volta a Londra nel 2002 e successivamente nel 2004 a New York.\n\u00c8 anche coautore assieme a Craig Armstrong della colonna sonora di \"\".\nDal 2011 \u00e8 un componente del supergruppo SuperHeavy. \u00c8 stato anche compositore della colonna sonora del film \"Amore, cucina e curry\"."}
{"id": "2473113", "revid": "125005642", "url": "https://it.wikipedia.org/wiki?curid=2473113", "title": "Alexandre Desplat", "text": "Ha vinto due Oscar per la colonna sonora su un totale di 11 candidature per i film \"Grand Budapest Hotel\" e \"La forma dell'acqua - The Shape of Water\", e ha ricevuto due candidature al David di Donatello per il miglior musicista nel 2013 e nel 2016 per il film \"Reality\" e per \"Il racconto dei racconti\", entrambi diretti da Matteo Garrone.\nCarriera.\nArtista affermatosi in particolare grazie alla sua attivit\u00e0 ad Hollywood, ha scritto le colonne sonore di \"La ragazza con l'orecchino di perla\", \"Syriana\", \"The Queen - La regina\", \"Il bandito corso\", \"La bussola d'oro\", \"Lussuria\", \"Il curioso caso di Benjamin Button\", \"\", \"Il profeta\", \"Fantastic Mr. Fox\", \"L'uomo nell'ombra\" e \"Il discorso del re\". Nel gennaio 2010 \u00e8 stato scelto per comporre la colonna sonora di \"Harry Potter e i Doni della Morte - Parte 1\", ed in seguito confermato anche per il successivo e finale capitolo \"Harry Potter e i Doni della Morte - Parte 2\".\nNel 2007 ha vinto il Golden Globe per la migliore colonna sonora originale per il film \"Il velo dipinto\". Nell'aprile 2011 ha composto le musiche per \"The Tree of Life\", film di Terrence Malick con Brad Pitt e Sean Penn. Continua la sua collaborazione con il regista Wes Anderson, componendo nel 2012 la colonna sonora per il film \"Moonrise Kingdom - Una fuga d'amore\" e nel 2013 quella per \"Grand Budapest Hotel\".\nHa ottenuto nove nomination all'Oscar alla migliore colonna sonora: nel 2007 per \"The Queen - La regina\", nel 2009 per \"Il curioso caso di Benjamin Button\", nel 2010 per \"Fantastic Mr. Fox\", nel 2011 per \"Il discorso del re\", nel 2013 per \"Argo\", nel 2014 per \"Philomena\", e nel 2015 sia per \"The Imitation Game\" che per \"Grand Budapest Hotel\", vincendo il premio con quest'ultimo film, successo poi bissato nel 2018 con \"La forma dell'acqua - The Shape of Water\". Nel 2014 ha presieduto la Giuria del Concorso in occasione della 71\u00aa Mostra internazionale d'arte cinematografica di Venezia."}
{"id": "2473114", "revid": "121096716", "url": "https://it.wikipedia.org/wiki?curid=2473114", "title": "Elliot Goldenthal", "text": "Biografia.\nTra le sue opere compaiono numerosi componimenti musicali di vario tipo, tra cui colonne sonore di diversi film e documentari.\nHa scritto la colonna sonora di film come \"Alien\u00b3\", \"Heat - La sfida\", \"Michael Collins\" e \"Batman Forever\", in seguito inizia una assidua collaborazione con la regista Julie Taymor, sua compagna nella vita, per la quale compone le musiche per \"Titus\", \"Frida\" (quest'ultimo lavoro gli ha consentito di vincere sia un Golden Globe che un Oscar) e \"Across the Universe\"."}
{"id": "2473115", "revid": "124437842", "url": "https://it.wikipedia.org/wiki?curid=2473115", "title": "Andrea Guerra (compositore)", "text": "Biografia.\nNato a Santarcangelo di Romagna il 22 ottobre 1961, Andrea Guerra \u00e8 figlio del poeta Tonino Guerra. Ha studiato composizione e arrangiamento con il Maestro Ettore Ballotta a Bologna.\nDopo gli studi di composizione e arrangiamento si trasferisce a Roma, dove intraprende l'attivit\u00e0 di compositore. Negli anni duemila e anni 2010 compone diverse colonne sonore per i film di registi come Ferzan \u00d6zpetek, Roberto Faenza, Giuseppe Bertolucci e altri ancora.\nNel 2000 compone la musica della sigla per la prima stagione italiana di un reality show che in seguito avr\u00e0 successo e diverse edizioni nella tv italiana, il Grande Fratello.\nNel 2003 scrive la canzone Gocce di memoria insieme all'interprete Giorgia e il brano viene incluso nella colonna sonora, interamente composta da Guerra, del film dello stesso anno \"La finestra di fronte\", diretto da Ferzan \u00d6zpetek: il brano vale alla cantautrice e al compositore la vittoria del Nastro d'argento alla migliore canzone originale mentre per la colonna sonora Guerra vince il David di Donatello per il miglior musicista. \nTra il 2015 e il 2016 si \u00e8 dedicato a comporre la musica per il film di produzione indiana \"Fan\".\nNel 2017 riceve a Venezia il prestigioso premio Soundtrack Stars 2017, ricevuto alla 74\u00aa Mostra internazionale d'arte cinematografica di Venezia. \nSempre nel 2017 riceve il premio Arcangelo d'Oro come riconoscimento da parte dell'amministrazione di Santarcangelo di Romagna, sua citt\u00e0 natale."}
{"id": "2473117", "revid": "1718925", "url": "https://it.wikipedia.org/wiki?curid=2473117", "title": "Pezzo (Ponte di Legno)", "text": "Pezzo \u00e8 una frazione del comune di Ponte di Legno, in alta Val Camonica, in provincia di Brescia.\nGeografia fisica.\nTerritorio.\nIl paese, situato sulle pendici della cima Graole, \u00e8 posto ad una altezza di 1565\u00a0m s.l.m..\nSovrastando la valle del Frigidolfo \u00e8 posto in una zona panoramica ove si possono osservare le frazioni Precasaglio, Zoanno ed il capoluogo.\nToponomastica.\nLe contrade ad oggi identificabili sono quattro:\nMentre anticamente ne esistevano delle altre, vale la pena ricordare:\nStoria.\nIl 16 ottobre 1944 nella Valle di Viso furono fucilati cinque civili e un partigiano da parte dei soldati tedeschi. Fu la pi\u00f9 grande fucilazione, operata nei confronti di civili, durante la lotta di liberazione altocamuna.\nMonumenti e luoghi d'interesse.\nArchitetture religiose.\nLe chiese di Pezzo sono:\nLe cappellette dedicate a Santi diversi per qualche grazia ricevuta, dette \"I Sant\u00e8i\", che si trovano nelle dirette vicinanze dell'abitato.\nDalle zone circostanti al paese vi sono diversi percorsi storico-naturalistici nel Parco Nazionale dello Stelvio, di seguito:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Pezzo \u00e8 \"M\u00e8zi\" \"Cr\u00e0pi\", \"B\u00e8nui\".\nAlcuni sc\u00fct\u00fcm riferibili a casati familiari, in alcuni casi ancora utilizzati sono:\n-I M\u00e9si (pron. con la \"s\" di rosa);\n-I M\u00e0si (pron. con la \"s\" di sole), da cui il nomignolo riservato al piccolo di casa: 'l Mas\u00fclina!;\n-I Mund\u00ec;\n-I Tr\u00fcei, al singolare Tr\u00fcel;\n-I Gaz\u00e9cch;\n-I P\u00ecc;\n-I Rundinei;\n-I Giuache;"}
{"id": "2473119", "revid": "322321", "url": "https://it.wikipedia.org/wiki?curid=2473119", "title": "Tivoli", "text": "T\u00ecvoli \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl territorio comunale di Tivoli occupa le pendici dei monti Tiburtini tra la Campagna romana a ovest e il territorio dei comuni di Castel Madama e Vicovaro nell'entroterra est della provincia di Roma.\nStoria.\nAntica citt\u00e0 latina con il nome \"Tibur\", chiamata da Virgilio con il titolo di \"Tibur Superbum\" (\"Eneide\", Lib. VII) che tuttora campeggia nello stemma cittadino, si vanta di essere pi\u00f9 antica di Roma, secondo lo storico Dionigi di Alicarnasso sarebbe stata fondata dagli Aborigeni in conseguenza del rito della primavera sacra.\nL'insediamento arcaico si pensa che nacque nel 1215 a.C. e si fortific\u00f2 sulla riva sinistra dell'Aniene ad opera dei Siculi, dove successivamente sorsero dapprima le fortificazioni nell'attuale contrada di San Paolo (presumibilmente nei secoli XI-X a.C.) e successivamente (VIII-VII sec.), avvicinandosi gli abitanti al fiume, l'acropoli e gli edifici antichi (dove sarebbero tornati poi ad arroccarsi i cittadini tiburtini del Medioevo), avvantaggiandosi della posizione dominante sul guado che costituiva il percorso pi\u00f9 breve per la transumanza delle greggi fra l'Agro Romano e l'Abruzzo, lungo la direttrice che sarebbe poi diventata la via Valeria. Ancor oggi la contrada dell'antica acropoli si chiama \"Castrovetere\".\nSecondo Catone nelle Origines i Siculi vennero scacciati dai greci guidati da Catillo di Arcadia e i suoi tre figli Tibur, Corace e Catillo, che rinominarono la citt\u00e0 con il nome del fratello maggiore. I Romani per significare lo stato in luogo chiamarono la citt\u00e0 \"Tiburi\" che poi divenne \"Tibori\", \"Tiboli\" e infine Tivoli per questo gli abitanti si chiamano tiburtini.\nIl fatto che l'antica Tibur fosse punto di confluenza di popolazioni diverse (soprattutto Sabini e Latini), \u00e8 confermato dall'esistenza del grande santuario di Ercole Vincitore (restaurato dal giugno 2011), classico eroe divinizzato di origine greca, protettore dei commerci e dei luoghi in cui si svolgevano, i cui resti sono databili al II secolo a.C., ma che si pu\u00f2 far risalire ad un pi\u00f9 antico luogo di culto (forse nella zona dell'attuale Ponte dell'Acquoria) comune a popolazioni che si incontravano per commerciare, analogamente a quanto accadeva vicino al guado del Tevere nel Foro Boario gi\u00e0 in epoca pre-arcaica.\nNel IV sec. a.C., dopo essere entrata nella Lega Latina, guerreggi\u00f2 contro Roma, che intendeva sottomettere il Lazio, finch\u00e9 la Lega fu definitivamente sconfitta. Aiut\u00f2 Roma nelle Guerre Puniche tanto da essere uno dei principali punti di rifornimento delle truppe. Rimase neutrale durante la Guerra Civile e fu riconosciuta municipio romano con la \"Lex Iulia municipalis\" nel I secolo a.C.. Dopo il passaggio da repubblica a impero \"Tibur\" si consolid\u00f2 come centro commerciale e residenziale divenendo sede di molte ville di ricchi romani, come testimoniano i numerosi resti. Quelle ancor oggi note e identificate sono attribuite a Orazio, a Cassio, a Publio Quintilio Varo, a Manlio Vopisco (i resti di quest'ultima sono incorporati nell'attuale Villa Gregoriana). Lo stesso Augusto vi soggiorn\u00f2 ed amministr\u00f2 la giustizia sotto i portici del santuario di Ercole Vincitore. Il culmine di questi insediamenti fu rappresentato dalla villa di Adriano, nel II secolo d.C. Qui a Tivoli, nel 275 d.C., pass\u00f2 i suoi ultimi giorni la regina Zenobia di Palmira.\nNel Medioevo le invasioni barbariche portarono a un periodo di decadenza con conseguente abbandono delle ville e delle campagne, a seguito di ci\u00f2 la popolazione si trasfer\u00ec all'interno delle mura, un documento del 945 attesta che la citt\u00e0 era governata da un duca. Tra il X e l'XI sec. Tivoli entr\u00f2 in guerra con Ottone III. Nel Basso Medioevo Tivoli e Roma ritornarono alle armi perch\u00e9 Roma non sopportava la posizione strategica di Tivoli. Federico Barbarossa fu appoggiato dalla citt\u00e0 e in cambio fortific\u00f2 le mura e permise alla citt\u00e0 di inserire l'aquila imperiale bello stemma cittadino. Tivoli fu sede vescovile (nota dall'anno 366) e fortemente implicata nelle contese feudali. Sempre gelosa della propria indipendenza, ma stretta tra i baroni romani e il feudo benedettino di Subiaco, per sottrarsi al patrimonio vescovile si schier\u00f2 con i ghibellini; tuttavia questo non le risparmi\u00f2 di dividersi continuamente in fazioni e di rimanere ostaggio della contesa fra i potenti romani, come i Colonna e gli Orsini, per tornare infine, nel XV secolo, nel patrimonio della Chiesa, del cui stato segu\u00ec le sorti.Nel 1461 papa Pio II costru\u00ec Rocca Pia e pose fine a tutti i conflitti e assoggettando la citt\u00e0 al papato. Nel 1550 fu nominato governatore di Tivoli il cardinale Ippolito II d'Este (1509-1572), che promosse la realizzazione della celebre villa che dalla sua famiglia prende il nome. La sistemazione di Villa d'Este fu continuata dai suoi successori, il nipote cardinale Luigi d'Este (morto nel 1586) e il cardinale Alessandro d'Este (morto nel 1624).\nIn et\u00e0 medioevale era presente anche una comunit\u00e0 ebraica.\nNel 1867 la citt\u00e0 fu testimone della Campagna dell'Agro Romano per la liberazione di Roma con la colonna garibaldina Pianciani.\nNegli anni dell'avvento del fascismo (1921-1922) Tivoli, con la giunta Parmegiani, eletta nel 1919 e a forte componente operaia, fu uno degli ultimi comuni d'Italia a guida socialista e comunista, insieme ad Ancona, Parma e Cremona, e la sua strenua resistenza alle pressioni del fascismo romano fu strettamente legata allo sfruttamento pubblico delle acque della cascata per la produzione di energia elettrica, che rest\u00f2 tale fino alla caduta della Giunta. I tentativi dei Fascisti romani, appoggiati da quelli locali che avevano in Guglielmo Veroli il loro segretario, furono continuamente rintuzzati dagli \"Arditi del Popolo\", formazioni di operai e contadini sorte in difesa delle Camere del Lavoro, che erano il consueto bersaglio deille incursioni delle camicie nere. In questo contesto avvennero in quegli anni anche episodi di aggressioni di fascisti locali, come in occasione dello sciopero dei ferrovieri del 1920 o in occasione del rientro a Tivoli di bande fasciste che avevano partecipato a Roma a una manifestazione nel 1921. Gli sviluppi di quest'ultima aggressione portarono all'uccisione del segretario del Fascio Guglielmo Veroli da parte del segretario della Camera del Lavoro Dante Corneli, operaio delle cartiere invalido che, aggredito da 4 fascisti, tra cui il Veroli, nel vicolo Todini, si difese con le armi. In reazione a questo episodio ci fu una vera e propria occupazione della citt\u00e0, con un uso massiccio della violenza da parte del Fascismo, che all'uopo trasfer\u00ec a Tivoli il gerarca di Civitavecchia Pollastrini, famoso per la sua brutalit\u00e0 che gli aveva consentito di sconfiggere il pi\u00f9 agguerrito gruppo di Arditi del Popolo del Lazio. L'attivit\u00e0 di quest'ultimo consist\u00e9 nell'esercitare una continua violenza sui membri della Giunta Parmeggiani, e nel tentativo, in parte riuscito, di dividere le maestranze della Centrale Elettrica. Questo consent\u00ec ai fascisti di esautorare, con la complice passivit\u00e0 dei regi carabinieri, la Giunta Parmegiani, esiliandone i principali membri. Il Fascismo prese cos\u00ec il potere a Tivoli e immediatamente la Centrale Elettrica fu privatizzata passando nelle mani della societ\u00e0 Anglo-Romana.\nDurante la seconda guerra mondiale la citt\u00e0, che si trovava sul percorso della ritirata dei nazisti verso il nord lungo la via Valeria, fu duramente e ripetutamente bombardata dall'aviazione anglo-americana, che puntava ad interrompere i collegamenti ferroviari e stradali tra Roma e l'Adriatico.\nDurante l'occupazione tedesca fu forte la presenza di nuclei partigiani. Si dedicarono essenzialmente al sabotaggio e a funzioni di appoggio per le azioni degli Alleati. In questo contesto va inserita la vicenda dell'Eletti, partigiano della prima ora, al quale fu affidata dagli Alleati la responsabilit\u00e0 di una radiotrasmittente che avrebbe dovuto svolgere un ruolo di primaria importanza in vista dell'aviosbarco su Roma. La perdita di affidabilit\u00e0 da parte dell'Eletti, il quale, nonostante l'indubbio valore personale, gest\u00ec questa radio in modo molto poco prudente, rischiando di renderne nota la localizzazione ai nazi-fascisti, fu all'origine della sua uccisione da parte degli stessi partigiani tiburtini, su ordine diretto degli Alleati, come fu confermato nel relativo processo avvenuto nell'immediato dopoguerra conclusosi con la piena assoluzione degli imputati. A parte questo doloroso episodio, l'azione di sabotaggio delle formazioni tiburtine fu continua e si estese fino alla campagna romana. Ci\u00f2 comport\u00f2 sanguinose ritorsioni nonch\u00e9 la distruzione di infrastrutture (come i ponti sull'Aniene, ad eccezione di quello Lucano antico) da parte dei nazisti in ritirata.\nFino agli anni settanta del XX secolo Tivoli rimase citt\u00e0 a vocazione fortemente industriale e con una solida base operaia, orientata politicamente a sinistra, almeno nelle elezioni sovracomunali. Nella fase di deindustrializzazione che segu\u00ec, vi fu anche forte e sentita la contrapposizione politica degli anni di piombo. Numerosi furono gli estremisti di destra anche di rilevanza nazionale provenienti da Tivoli o legati alla citt\u00e0, che espresse comunque, anche per tutto il decennio 1970-80, un fortissimo e preponderante movimento operaio e studentesco legato al PCI e alla sinistra extra-parlamentare nelle sue diverse articolazioni.\nMonumenti e luoghi d'interesse.\nArchitetture religiose.\nChiese sconsacrate:\nChiese scomparse:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 7969 persone. Le nazionalit\u00e0 maggiormente rappresentate erano:\nLingue e dialetti.\nIl dialetto di Tivoli \u00e8 un dialetto di tipo centrale (definito anche \"mediano\"), appartenente alla famiglia sabina, e dunque alquanto differente dal vicino romano nelle desinenze finali delle parole maschili che terminano correntemente in -u (se derivanti da parole latine terminanti in -us -um, altrimenti si ha -o) mentre nell'italiano e nel romano si ha l'esito generalizzato in -o.\nAltra caratteristica del tiburtino \u00e8 la gutturalizzazione dell'italiano gli in -gghi. Quest'ultimo \u00e8 un suono gutturale duro intermedio tra la c di casa e la g di gatto.\nTipicamente mediano \u00e8 anche il fenomeno della c.d. \"sonorizzazione\" delle consonanti dopo nasale (\"m\" ed \"n\"): ad es. si ha \"cinguanda\", \"tembo\", suoni sconosciuti al romanesco, e comunque in regresso anche a Tivoli.\nGli articoli derivano dal dimostrativo ille, illa illud, come in italiano, con perdita della il iniziale, per cui si avr\u00e0 l'articolo determinativo lu, la, li, le e lo. L'articolo determinativo lo si usa in relazione a sostantivi non contabili (lo pa', lo sale, lo rame, lo feru), aggettivi e avverbi sostantivati (lo maro', lo pocu, lo troppu, il colore marrone, il poco, il troppo), infiniti verbali sostantivati (lo magna', lo beve, lo dormi'). Gli articoli indeterminativi sono invece: \u2018Nu, \u2018N, \u2018na\nI pronomi dimostrativi sono invece: \u201cquistu, questa, questo'\u201d diminut. stu, \u2018sta, \u2018sto = questo, questa, questo (neutro) \u201cquillu, quella, quello\u201d diminut. \u2018ssu, \u2018ssa,'sso = codesto, codesta, codesto (neutro), mentre i pronomi personali \"Io, Essi, Esse\".\nAltra caratteristica fonetica che distingue il tiburtino dal romano, ed evidente anche nel parlato italiano, \u00e8 la chiusura molto frequente del dittongo \"ie\", che invece nel romano viene pronunciato aperto per l'influsso toscano esercitatosi a Roma a partire dal XVI secolo: per cui mentre a Roma si ha ad esempio \"i\u00e8ri\", \"insi\u00e8me\", \"di\u00e8tro\", a Tivoli si avr\u00e0 rispettivamente \"i\u00e9ri\", \"insi\u00e9me\", \"di\u00e9tro\", ecc. Sono fatte salve solo alcune parole, in cui anche a Tivoli tale dittongo ha suono aperto, ma si tratta di pronunce tipiche di molte altre aree dell'Italia mediana e non solo, come ad es. \"ci\u00e8lo\", \"vi\u00e8ne\". Altra discostanza dal romanesco (e dall'italiano) \u00e8 la pronuncia aperta della parola \"n\u00f2me\", vitale anche in Campania, Abruzzo, Molise, ecc. Viceversa a Tivoli, conformemente all'italiano standard, vengono pronunciate chiuse le \"o\" di \"s\u00f3no\" (verbo essere), \"s\u00f3gno\" e \"bis\u00f3gno\", che a Roma suonano come \"s\u00f2no\", \"s\u00f2gno\" e \"bis\u00f2gno\".\nInfine c'\u00e8 da osservare come ormai il dialetto tiburtino autentico risulta sempre pi\u00f9 in regresso, circoscritto pressoch\u00e9 al centro storico e del tutto abbandonato dalle generazioni pi\u00f9 giovani, specie se residenti nelle frazioni pi\u00f9 prossime a Roma, come Bagni di Tivoli: costoro infatti trovano pi\u00f9 congeniale esprimersi in romanesco corrente, considerato la variante regionale di maggior prestigio.\nEcco un esempio di poesia in dialetto tiburtino:\nDIALETTU NOSTRU\ndi Gian Franco D'Andrea\nNon conoscemo ppi\u00f9 lu dialettu,\ne non ze sendu \u2018n giru li sfunnuni,\nquilli belli descurzi d'arempettu,\npe' lli viculi che stannu deggiuni.\nCi diciu tutti che la lengua bbona,\n\u00e8 quella nazzionale, l'itagghi\u00e0nu,\nquesta de ando' si natu \u00e8 ppi\u00f9 ccaf\u00f2na,\nche tte fa \u00e8sse bbifurcu foret\u00e0nu.\nLo m\u00e8gghio se lo perdu de sec\u00f9ru,\nli ggi\u00f9vini non sannu l'arecacci,\nbiunzu, crinu e mancu mottaduru.\nSendete a mme pigghiemo a reparlacci,\n\u2018n' mezzu a le stradi e nnone muru muru,\nsenza dialettu semo ppi\u00f9 pporacci.\nGeografica antropica.\nUrbanistica.\nMentre la parte moderna della citt\u00e0, costruita o ricostruita dopo la seconda guerra mondiale, presenta caratteristiche architettoniche e urbanistiche modestissime, la parte antica conserva persistenze medioevali di rilievo e permette percorsi interessanti e pittoreschi. Si trovano qui, anche, i principali e pi\u00f9 antichi siti archeologici urbani, come l'acropoli, con il Tempio rettangolare (detto Tempio della Sibilla ma forse dedicato a Tiburno, mitico fondatore della citt\u00e0) e il Tempio rotondo (detto Tempio di Vesta ma verosimilmente dedicato alla Sibilla), il cosiddetto tempio della Tosse, probabilmente vestibolo di una villa di epoca imperiale rimasta incompiuta e trasformato in chiesa nel medioevo, il Santuario di Ercole Vincitore, straordinario centro economico-religioso della citt\u00e0 fino all'epoca tardo imperiale, che ha conservato anche nei secoli successivi un ruolo gangliare nella vita cittadina diventando di volta in volta sede di conventi, chiese e attivit\u00e0 produttive (fabbriche di armi, cartiere).\nPi\u00f9 in alto, sulla spianata che domina la campagna romana, sorgeva l'Anfiteatro di Bleso, costruito in et\u00e0 adrianea. I resti del monumento, parzialmente demolito e interrato nel XV secolo per riservarne la posizione dominante alla Rocca Pia voluta dal papa Pio II Piccolomini, tornarono alla luce nel 1948.\nLa citt\u00e0 \u00e8 ripetutamente citata nella memorialistica del \"Grand Tour\" e rappresentata in un gran numero di vedute. Principali punti di attrazione erano l'orrido della Villa Gregoriana e la cascata dell'Aniene, e le due ville oggi patrimonio dell'umanit\u00e0 UNESCO, Villa Adriana e Villa d'Este.\nIn loro virt\u00f9, Tivoli \u00e8 l'unica citt\u00e0 in Italia - assieme a Padova - ad annoverare pi\u00f9 di un singolo sito UNESCO, e una delle poche al mondo (le altre sono Cordova, Mosca e Pechino).\nFrazioni.\nDopo la guerra l'afflusso di numerosi immigrati, soprattutto dai paesi montani limitrofi a Tivoli, da Abruzzo, Umbria, Marche, Toscana e dal basso Lazio - un discreto nucleo originario della Provincia di Frosinone \u00e8 tuttora rilevante a Campolimpido - attratti dalla forte presenza di industrie (gomma, travertino, cartiere) diede vita ad un ingente aumento degli abitanti del comune e alla conseguente crescita dell'urbanizzazione.\nA partire dagli anni settanta, poi, le frazioni in pianura, costituite originariamente da piccoli aggregati di case sparse e generalmente abusive nati dopo la guerra in funzione delle fabbriche, delle cave di travertino, dell'attivit\u00e0 edilizia e delle coltivazioni locali, cominciarono ad essere urbanizzati intensivamente senza alcuna programmazione (l'unica zona salvaguardata dall'edilizia intensiva fu la fascia degli oliveti che fronteggia la pianura). Rimase perci\u00f2 invariato il dimensionamento delle infrastrutture stradali, con risultati di grave e costante congestione del traffico locale.\nTra le frazioni del comune di Tivoli la pi\u00f9 antica \u00e8 Tivoli Terme (gi\u00e0 Bagni di Tivoli), localit\u00e0 nota e utilizzata fin dall'antichit\u00e0 per le sorgenti di acque minerali sulfuree, tra cui le \"Aquae Albulae\".\nAltra frazione molto popolata \u00e8 Villa Adriana, che si trova alle pendici del colle su cui sorge Tivoli, sul lato sinistro del fiume Aniene. La frazione si \u00e8 sviluppata nelle vicinanze dell'omonima e storica villa fatta costruire dall'Imperatore Adriano.\nSul lato destro del fiume Aniene sono site poi le frazioni di Favale e di Campolimpido. Le due localit\u00e0, che fino al primo dopoguerra erano a vocazione prevalentemente agricola, e dove sorgevano solo alcuni casali di campagna, tra i quali il Casal Bellini, sono oggi oggetto di sviluppo urbanistico tipicamente residenziale.\nEconomia.\nLe produzioni agricole tradizionali (olivo e vite), da sempre orientate al mercato locale e romano, si ridussero nei decenni del secondo dopoguerra a settore economico residuale, anche perch\u00e9 la natura scoscesa e calcarea dei terreni non favorisce l'agricoltura industriale; il settore sta tuttavia conoscendo negli ultimi tempi una rinascita grazie al nuovo interesse per l'agricoltura di qualit\u00e0. Specifica della zona rimane la produzione del \"pizzutello\", uva \nPi\u00f9 significativa fu, nel tempo, la produzione industriale: la ricchezza di acque fu infatti fino al XX secolo una delle principali risorse della citt\u00e0, sia per l'agricoltura, sia per l'industria, relativamente fiorente gi\u00e0 in epoca papalina. A questa si aggiungeva, come nerbo delle produzioni locali, l'estrazione e la lavorazione del travertino, pietra regina dei rivestimenti dell'architettura romana dall'antichit\u00e0 al XVIII secolo.\nCon la fine del potere temporale e fino alla seconda guerra mondiale la citt\u00e0 conobbe un considerevole sviluppo industriale, fondato su diverse industrie cartarie, sulla produzione elettrica, che, avviata nel 1882, fece di Tivoli la prima citt\u00e0 illuminata in questo modo in Italia (e che diede poi elettricit\u00e0 ad una parte di Roma), sulla presenza di una grande industria manifatturiera (Pirelli), oltre che sulla produzione di travertino, e, nel dopoguerra, su un'intensa speculazione edilizia.\nFiniti gli anni del miracolo economico tuttavia, cio\u00e8 dagli anni sessanta, e sempre pi\u00f9 velocemente nei decenni successivi, la struttura industriale di cui la citt\u00e0 viveva si \u00e8 completamente disgregata, per problemi sia infrastrutturali (posizionamento delle fabbriche storiche su strade che divenivano sempre pi\u00f9 inadeguate, dislocazione molto periferica degli svincoli autostradali dell'A24, insufficienza della rete ferroviaria) che strutturali (mancati investimenti, ristrutturazioni industriali sistemiche, crisi delle produzioni manifatturiere).\nLe produzioni industriali che non sono state dismesse si sono spostate a valle, in pianura (particolarmente in comune di Guidonia Montecelio), e la citt\u00e0 vive attualmente di terziario (turismo, commercio, servizi), fortemente vincolata alla conurbazione romana di cui sta diventando una propaggine lungo l'asse della via Tiburtina, destino comune a tutte le piccole citt\u00e0 troppo vicine ad un'area metropolitana.\nInfrastrutture e trasporti.\nMobilit\u00e0 urbana.\nIl servizio di trasporto pubblico \u00e8 svolto mediante 11 autolinee urbane gestite dalla \"Cooperativa Autoservizi Tiburtini\" (CAT) e dalle autolinee interurbane COTRAL. L.go Saragat \u00e8 un importante capolinea poich\u00e9 collega Tivoli alla capitale e dunque Roma all'Abruzzo.\nFra il 1879 e il 1934 Tivoli rappresent\u00f2 il capolinea orientale della tranvia Roma-Tivoli.\nSport.\nCalcio.\nLe squadre non pi\u00f9 in attivit\u00e0 sono:\nPallavolo.\nDal 1977 a Tivoli \u00e8 presente l'ASD Andrea Doria Tivoli sez. Pallavolo, che partecipa ormai da anni a numerosi campionati regionali ottenendo diverse promozioni alle categorie successive.\nNella stagione 2013/2014 presenta una formazione maschile che disputa il campionato regionale di serie C, e la Prima Squadra femminile che affronta il campionato regionale di serie D .\nNella stagione 2014/2015 rinuncia al titolo sportivo maschile, mentre la Prima Squadra femminile, per effetto di una retrocessione sofferta nella stagione precedente, disputa il campionato provinciale di Prima Divisione Femminile, vincendo il campionato tornando immediatamente in Serie D.\nDopo due stagioni disputate egregiamente in Serie D, nell'estate del 2017 l'Andrea Doria acquista il titolo per partecipare al Campionato di Serie C femminile, per la stagione 2017/2018.\nNella stagione 2017/2018 vince il Campionato di Serie C femminile, acquisendo il titolo della Serie B2 Femminile\nRugby.\nC'\u00e8 una squadra di Rugby fondata nel 2003 militante nel campionato regionale di serie C."}
{"id": "2473121", "revid": "663182", "url": "https://it.wikipedia.org/wiki?curid=2473121", "title": "Stalker", "text": ""}
{"id": "2473123", "revid": "767487", "url": "https://it.wikipedia.org/wiki?curid=2473123", "title": "Stay Alive", "text": "Stay Alive \u00e8 un film horror del 2006, scritto e diretto da William Brent Bell. Il film \u00e8 stato prodotto da McG e co-prodotto dalla Hollywood Pictures. Negli USA \u00e8 uscito il 24 marzo 2006.\nTrama.\nLoomis Crowley sta testando una versione \"beta\" del videogioco \"Stay Alive\", del genere \"survival horror\", quasi subito il suo alter ego digitale viene attaccato e muore impiccato. Quella notte, il ragazzo si sveglia dopo aver avuto un incubo. Percependo la presenza di un intruso, cerca di avvertire gli altri inquilini ma li trova assassinati. Loomis tenta di scappare, ma presto muore impiccato proprio come nel videogioco.\nHutch, un amico di Loomis, viene informato dell\u2019accaduto. Al funerale Hutch conosce Abigail, una conoscente di Loomis e incontra sua sorella Emma, che gli consegna una borsa contenente i videogiochi del fratello. Dopo il funerale, Hutch ed i suoi amici October, Phineus e Swink decidono di giocare insieme a \"Stay Alive\", in onore di Loomis. A loro si aggiungono anche Abigail e Miller, il capo di Hutch, che partecipa dal proprio ufficio. I partecipanti scoprono increduli che per avviare il gioco \u00e8 necessario recitare l'inquietante \"Preghiera di Elizabeth\". Presto l'avatar di Miller viene ucciso nel gioco e poco dopo anche lui muore nello stesso modo. Hutch intuisce quindi che la morte dell'amico e quella di Miller, sono collegate strettamente al gioco.\nHutch decide di indagare e interpellare direttamente gli sviluppatori di \"Stay Alive\", mentre October trova informazioni su Erzs\u00e9bet B\u00e1thory (la Elizabeth della preghiera del gioco), una assassina seriale e nobile ungherese del XVI secolo, morta nella torre dove era stata segregata dalle autorit\u00e0 locali, una volta venuti alla luce i suoi efferati crimini. Capisce quindi che lo spirito della contessa sta usando il videogioco per mietere vittime. Phineus torna a giocare e perde la partita; qualche ora dopo muore travolto da una carrozza fantasma materializzatasi all'improvviso. Anche un poliziotto, mentre indaga sull\u2019accaduto, gioca a sua volta, perdendo e venendo ucciso poco dopo dallo spirito della contessa. Frattanto October scopre nell'antico testo \"Malleus Maleficarum\" il metodo per distruggere l'anima della contessa: sar\u00e0 necessario trafiggerne il corpo con tre chiodi (al cuore, alla gola ed alla testa) e quindi bollirne il sangue. Poco dopo per\u00f2 muore per mano della contessa, la quale ora uccide anche senza partecipare alla partita.\nHutch, Swink e Abigail raggiungono la sede della software house del gioco: vi trovano il medesimo scenario di \"Stay Alive\", la casa della contessa. Hutch ed Abigail entrano, mentre Swink rimane a guidarli dall\u2019esterno, sfruttando la mappa del gioco. Hutch riesce a scorgere la torre in cui la contessa era stata murata viva, ma Abigail viene attaccata dal suo spirito, dopo aver trovato il suo diario. Abigail viene poi salvata da Swink, che con il proprio avatar riesce ad allontanare lo spirito; Swink non riesce per\u00f2 ad evitare la morte del proprio avatar. Esce dal furgone e viene inseguito dallo spirito della contessa, cadendo in un roseto e venendo raggiunto. Le rose hanno per\u00f2 il potere di allontanare la contessa. Hutch e Abigail riescono infine a raggiungere la torre e la salma di Elizabeth Bathory. Mentre Abigail lotta con lo spirito, Hutch trafigge la salma con tre chiodi, ma il corpo della contessa si rianima e si solleva. Mentre sta per attaccare il ragazzo, Hutch le mostra la propria immagine riflessa, sul computer. Non sopportando la propria immagine invecchiata, la Bathory emette un grido ed approfittando della sua distrazione, Hutch da fuoco alla stanza, sfruttando l\u2019olio di una lampada caduta. Hutch, Abigail e Swink riescono quindi a fuggire, mentre il corpo della contessa brucia tra le fiamme.\nNei giorni successivi per\u00f2, in un negozio di videogiochi, un commesso avvia \"Stay Alive\": il gioco \u00e8 stato quindi commercializzato.\nProduzione.\n\"Stay Alive\" \u00e8 stato l'ultimo film completato a New Orleans, Louisiana prima dell'uragano Katrina. Il film \u00e8 stato girato in appena venticinque giorni.\nSteve Zahn era inizialmente stato scelto per il ruolo di Miller, ma in seguito, fu scelto Adam Goldberg. Ben Foster si era recato al provino per il ruolo di Hutch O'Neill, ma questo fu assegnato al fratello Jon Foster, in quanto Ben pens\u00f2 che quel ruolo gli si addicesse maggiormente. Milo Ventimiglia ha dovuto indossare lenti a contatto per poter vedere attraverso i pesanti occhiali del suo personaggio. CliffyB fu il consulente di videogiochi per il film.\nAccoglienza.\nIncassi.\nDurante il primo weekend di programmazione in Nord America il film ha incassato . A livello mondiale il film ha incassato , di cui solo in Nord America.\nCritica.\nRotten Tomatoes assegna al film un indice di gradimento del 10% sulla base di 59 recensioni di professionisti. Metacritic assegna invece un voto di 24 su 100 sulla base di 17 recensioni.\nDVD.\nIl DVD del film \u00e8 uscito negli USA marted\u00ec 19 settembre 2006. Ne sono state create due versioni: una da 100 minuti e l'altra da 85. I 15 minuti in pi\u00f9 includono un nuovo personaggio. Il DVD in lingua italiana \u00e8 uscito il 22 agosto del 2007."}
{"id": "2473124", "revid": "6923", "url": "https://it.wikipedia.org/wiki?curid=2473124", "title": "Posta raccomandata", "text": "Posta raccomandata \u00e8 il nome attribuito alle spedizioni postali che usufruiscono del servizio accessorio di raccomandazione.\nStoria.\nIl servizio della raccomandazione nasce intorno al 1600 ad indicare un oggetto la cui spedizione viene numerata ed annotata su un registro al fine di seguirne ogni spostamento. Fino al 1862 tale servizio \u00e8 definito in Italia come assicurazione ma in Toscana si indica \"per consegna\". Il nome di raccomandazione viene introdotto insieme alla riforma postale del 1863.\nDescrizione ed utilizzo.\nTale servizio consiste nel numerare univocamente gli oggetti delle spedizioni e annotare tale numerazione su appositi registri al fine di ridurre al minimo i rischi di smarrimento o furto.\nLa spedizione di posta raccomandata \u00e8 generalmente usata per invio di documenti in quanto il destinatario \u00e8 soggetto ad essere identificato con certezza o a delegare con firma un incaricato alla ricezione. Rubare o aprire una raccomandata, come qualsiasi oggetto postale, \u00e8 un grave reato riconosciuto ai termini di legge.\nNel mondo.\nServizio in uso in tutti i paesi del mondo, anche in periodo di guerra, le buste e i pacchi raccomandati sono stati testimoni di numerosi avvenimenti storici, e proprio per la loro \"registrabilit\u00e0\" sono stati i documenti postali pi\u00f9 usati nei voli intercontinentali e nei viaggi difficoltosi attraverso l'Africa, nelle Americhe, in uso regolare dall'Antartide fino alla pi\u00f9 remota citt\u00e0 della Cina.\nIn vari formati e usi che variano da stato a stato, la posta raccomandata ha sempre la sua fondamentale importanza, anche per validare concorsi, spedire documenti, foto, assegni, in sicurezza. Sono stati stampati in tutti gli stati appositi talloncini per identificare l'oggetto raccomandato, con in genere una grande \"R\" e il numero della raccomandata. Alcune imprese postali offrono tipi di servizi differenziati, a scelta del cliente.\nGermania.\nCon la Deutsche Post il cliente pu\u00f2 scegliere se spedire una raccomandata da un ufficio postale o direttamente da una cassetta postale, In quest'ultimo caso si applica un contrassegno numerato precedentemente acquistato e la spedizione sar\u00e0 tracciabile dal momento in cui viene identificata nel centro meccanizzato postale. Anche per la consegna il mittente pu\u00f2 scegliere tra diversi livelli di servizio: raccomandata consegnata nella cassetta delle lettere con consegna registrata dal postino stesso, consegnata alla porta a persona preposta oppure consegnata solo al destinatario personalmente dietro identificazione dello stesso. In questo modo, a prezzi differenti, il cliente pu\u00f2 scegliere il servizio pi\u00f9 adatto al suo scopo. Infatti pu\u00f2 scegliere tra una tracciabrilit\u00e1 completa con valore legale e, qualora questa non fosse indispensabile, vari livelli di protezione inferiori che comunque forniscono garanzie contro perdite e disguidi.\nItalia.\nIn uso praticamente da sempre la \"posta raccomandata\" oggi si \u00e8 evoluta, poich\u00e9 \u00e8 diventata un tipo di spedizione tracciabile, cio\u00e8 la si pu\u00f2 identificare online, scoprendo dove si trova in tempo reale, attraverso il codice alfanumerico riportato sul pacco.\nIl servizio postale raccomandato offerto dalle Poste Italiane, richiede per essere portato a destinazione dai tre ai cinque giorni lavorativi.\nLa posta raccomandata si spedisce dagli uffici postali e quando arriva a destinazione deve essere consegnata al destinatario o al preposto alla ricezione. Nel caso di assenza del destinatario l'incaricato alla consegna deve lasciare presso l'indirizzo del destinatario un avviso di giacenza nel quale indica orario, sede e modalit\u00e0 di ritiro.\nUn piccolo plico di fogli pu\u00f2 inoltre essere spedito, sempre tramite il servizio postale, senza busta: si tratta della Raccomandata in Foglio. La modalit\u00e0 \u00e8 semplice: una volta piegato il plico lasciando un foglio bianco all'esterno, si scrivono gli indirizzi di mittente e destinatario come si farebbe con la busta; ci si reca presso un qualsiasi ufficio postale per la pesatura e l'applicazione del tagliando di raccomandata direttamente sul plico. In questo modo, il mittente \u00e8 sicuro che non possano verificarsi contestazioni sul contenuto della spedizione, dato che il contenuto \u00e8, per cos\u00ec dire, \"esposto\".\nLa Raccomandata in Foglio, con l'avvento dei computer, \u00e8 stata declinata anche in una versione telematica, la raccomandata online, che ha pieno valore in sede giudiziale.\nCon le sentenze della Suprema Corte di Cassazione n. 10021/2005 e 4482/2015 l'onere della prova del contenuto della spedizione \u00e8 stato invertito in capo al mittente, che non potr\u00e0 pi\u00f9 dimostrare la certezza del contenuto con la raccomandata senza busta, se non per intervento di un Pubblico Ufficiale che attesta il contenuto in fase di accettazione allo sportello postale. In senso opposto, varie sentenze pongono l'onere della prova del contenuto a carico del ricevente (Sentenza n\u00b0 10388 del 13 Maggio 2014).\nLa raccomandata semplice e A/R (con avviso di ricevimento), oltre ai destinatari, possono essere inviate per conoscenza ad altri indirizzi. La \"raccomandata a mano\", invece, prevede la consegna diretta da parte del mittente, o da persona di sua fiducia, al destinatario. In questo caso, la modalit\u00e0 prevede la stesura del documento, firmato in originale, che verr\u00e0 consegnato al destinatario. Una copia fotostatica di tale documento viene utilizzata come ricevuta e fatta firmare in calce dal destinatario, indicando, inoltre, la data di ricevimento. Anche in questo modo, il mittente \u00e8 tutelato sul contenuto della spedizione, ma non avr\u00e0 valore legale nei confronti di terzi.\nOltre alla normale Posta raccomandata esisteva fino agli '80-'90 la raccomandata espressa, busta in viaggio identificata con l'apposito talloncino di priorit\u00e0 sulle altre buste raccomandate, ed era in uso anche la raccomandata con assegno, contenente assegno postale, identificata con un talloncino arancione bilingue (italiano-francese).\nEsiste anche l'equivalente digitale della posta raccomandata: la posta elettronica certificata (PEC) che la normativa italiana accetta come pienamente equivalente alla raccomandata postale.\nDa alcuni anni, come tutti gli altri servizi postali, la posta raccomandata \u00e8 un servizio offerto anche dagli operatori postali privati che hanno conseguito un'autorizzazione del Ministero dello Sviluppo Economico. Le garanzie di legge sono le stesse di quelle offerte da Poste italiane.\nLa raccomandata A/R \u00e8 utilizzata per tutte le comunicazioni ufficiali, quali notifica di contratti fra privati, provvedimenti della pubblica amministrazione, recapito di atti giudiziari (avvisi di garanzia, mandati di comparizione, ecc.) e fra le parti legali, qualsiasi comunicazione prevista per legge. Infatti, l'onere della prova dell'invio e ricezione grava su chi ha l'obbligo di legge (il mittente), e ricevuta di invio e di ritorno firmata costituiscono prova con valore legale di questo adempimento. Ricevuta di invio e di ritorno sono tracciate dal sistema informatico del fornitore di servizi postali (es. Poste Italiane), per cui, in caso di smarrimento del cartaceo, \u00e8 possibile chiedere una duplicato con valore legale equivalente.\nLa \"raccomandata plico\" \u00e8 un particolare tipo di raccomandata inviata senza busta, in modo tale da certificare anche il contenuto, oltre all'indirizzo del mittente e del destinatario, del luogo e della data di invio. \nL'onere della prova del contenuto \u00e8 di norma a carico del mittente, che pu\u00f2 ulteriormente tutelarsi scattando una fotografia del plico timbrato dall'ufficio postale, prima dell'invio.\nUn valore probatorio simile anche rappresentato dalla ricevuta di invio del fax con anteprima della prima pagina, contenente informazioni identificative del documento (ad esempio: mittente, destinatario, oggetto, data e firma, sintesi e numero di pagine).\nA marzo del 2020, l'invio di raccomandate relative alle procedure giudiziarie e amministrative, incluse le cartella esattoriali, \u00e8 di esclusiva competenza di Poste Italiane, secondo quanto previsto D.Lgs. n. 261/1999 e ribadito dalla Cassazione con ordinanza n. 7156/2016, rendendo nulle (\"inesistenti\" nel testo del documento) le notifiche effettuate mediante differenti vettori postali privati."}
{"id": "2473125", "revid": "1888309", "url": "https://it.wikipedia.org/wiki?curid=2473125", "title": "Luisago", "text": "Luisago (\"Luisagh\" in dialetto brianzolo, : ) \u00e8 un comune italiano di abitanti della provincia di Como in Lombardia. Si trova nei pressi della Brianza e a dieci chilometri da Como.\nGeografia fisica.\nA Luisago, tra la parte pi\u00f9 alta (320 m s.l.m.), a ovest, e la pi\u00f9 bassa (307 m s.l.m.), a est, vi \u00e8 un dislivello di 13 metri.\nOrigini del nome.\nL'etimologia del toponimo potrebbe derivare dal nome di persona \"Lupicius\" (o \"Luvius\"), possibile fondatore del paese, o dalla radice \"lues \"(= \"liquido fluente\"), per via del corso d'acqua detto \"Fontanino. \"Questa seconda ipotesi potrebbe essere la pi\u00f9 plausibile, poich\u00e9 il tipico suffisso lombardo -ago viene solitamente utilizzato proprio in presenza di un fiume.\nStoria.\nUn primo comune di Luisago nasce durante il Medioevo, successivamente alla dominazione dei longobardi. Negli annessi agli Statuti di Como del 1335, \u201cLivixago\u201d \u00e8 indicato come uno dei comuni a cui spetta la manutenzione della strada \"\u00aba stricta que est prope domos de Breda a manu dextra eundo versus Torrigiam usque ad strictam Bevulcham [\u2026]\u00bb\" (Statuti di Como 1335, Determinatio stratarum). Gli stessi Statuti testimoniano come il \u201ccomune de Luvixago\u201d figurasse tra i comuni appartenenti alla pieve di Fino (Statuti di Como 1335, Determinatio mensurarum).\nIl moderno comune di Luisago fu per\u00f2 eretto il 17 aprile 1649 da Fino Mornasco, di cui costituiva frazione in precedenza. Dal punto di vista ecclesiastico, Luisago rimase tuttavia ancora per lungo tempo alle dipendenze della parrocchiale di Civello.\nNel 1753 al comune di Luisago risulta aggregata la terra del soppresso comune di Bricola (corrispondente all'odierna localit\u00e0 di Portichetto).\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Luisago con Bricola in quello di Civello. La decisione fu tuttavia abrogata con la Restaurazione.\nNel 1880 furono fondate le prime industrie tessili luisaghesi.\nMonumenti e luoghi d'interesse.\nArchitetture religiose.\nA Luisago si trovano due Chiese Parrocchiali.\nChiesa della Beata Vergine Addolorata.\nLa parrocchiale della Beata Vergine Addolorata si trova a Luisago, nella parte pi\u00f9 alta del Comune. Fu fatta costruire dal vescovo Felice Bonomini nel 1968, su una preesistente chiesa del 1783. Essa ha una struttura pressoch\u00e9 parallelepipeda, sulla cui facciata, in seguito ad una ristrutturazione avvenuta anch'essa negli ultimi anni, \u00e8 presente un mosaico vitreo raffigurante proprio la patrona della chiesa. All'interno \u00e8 presente una statua lignea della Madonna risalente al '500.\nChiesa della Madonna della Neve.\nCaratterizzata da una pianta ottagonale, la chiesa \u00e8 situata nella parte bassa del paese, nella frazione Portichetto, ed \u00e8 intitolata alla Madonna Della Neve. Fu inaugurata nel 1959 dal vescovo Macchi e negli ultimi anni \u00e8 stata ristrutturata, installando internamente una struttura lignea nella parte superiore e, tra l'altro, realizzando all'esterno un grande mosaico raffigurante la narrazione del Miracolo della Madonna della Neve.\nAltre architetture.\nUn manoscritto testimonia che nella frazione di Portichetto esisteva, almeno fino dal 1854 \"\u201c\u2026una\" \"piccola Cappella dove si venerava un affresco della Madonna, che si intitolava \"Della Neve\"\"\u2026\u201d Questa Cappella si trovava proprio sulla strada principale che fin dai tempi della presenza dei Romani collegava Milano a Como (l'attuale Strada Statale n. 35), quasi di fronte alla \u201cOsteria del Porteghetto\u201d la cui esistenza \u00e8 documentata gi\u00e0 dal 1784; questa Osteria aveva un caratteristico e prospiciente portico, che ha dato nel tempo il nome di \u201cPortichetto\u201d al paese, che in precedenza era chiamato \u201cBricola\u201d.\nGi\u00e0 dal 1860 gli abitanti di Portichetto si dedicano, volontariamente e senza ricompense materiali, alla costruzione di una Chiesa pi\u00f9 grande, da erigersi proprio sopra la vecchia Cappella. Le opere durano parecchi anni ed una prima versione della nuova Chiesa si potr\u00e0 benedire solo nell\u2019anno 1892. \u00c8 proprio in quel periodo che nasce e si diffonde nelle zone del comasco, ma anche oltre, il detto \u201c\"Laur\u00e0 par la Giesa de Purteghett\"\u201d, divenuto sinonimo di un lavoro non pagato e di lunga durata. In effetti i lavori si protrarranno ancora per diversi anni ed a pi\u00f9 riprese, sempre a cura dei volontari portichettesi che offrirono la propria opera senza compensi di denaro; \u00e8 una delle dimostrazioni della grande Fede e del vero e proprio \u201cattaccamento\u201d che i Portichettesi da sempre hanno avuto e continuano ad avere alla loro \u201cMadonna della Neve\u201d. Nel corso degli anni successivi, in occasione delle varie Cerimonie di Inaugurazione, delle Benedizioni o delle varie Ricorrenze, la Chiesa della Madonna della Neve, divenuta nel frattempo Patrona di Portichetto, vede in diverse riprese la presenza del Beato Giovanni Battista Scalabrini (che aveva origini portichettesi) e del Santo Don Luigi Guanella.\nNel 1949 si decise di costruire una nuova Chiesa pi\u00f9 grande nel prato retrostante quella vecchia; nel giugno del 1951 vengono innalzati tutti i pilastri portanti della nuova struttura. Nel frattempo diviene per\u00f2 disponibile un terreno pi\u00f9 adatto in quanto posto in centro al paese , dove si decide di fare la nuova costruzione. I pilastri di cemento armato gi\u00e0 costruiti rimangono dove sono tutt\u2019oggi ben visibili, proprio nel luogo dove si svolge il \u201cLuglio Portichettese\". I lavori per la nuova Chiesa vedono sempre la presenza degli abitanti del luogo, che dedicano la loro opera gratuitamente per la costruzione del nuovo Tempio del proprio paese: la nuova Chiesa verr\u00e0 inaugurata nel 1959, quando ritorna di nuovo alla ribalta il detto \u201cLaur\u00e0 par la Giesa de Purteghett\u201d, che diviene un vero proprio \u201cclassico\u201d dei proverbi popolari Comaschi.\nAltri monumenti.\nPresso il cimitero \u00e8 stato realizzato un monumento dedicato \"ai morti di tutte le guerre\", utilizzando delle lastre di rame di varie dimensioni.\nSociet\u00e0.\nEvoluzione demografica.\nDemografia post-unitaria.\nAbitanti censiti\n&lt;graph&gt;{\n \"version\": 2,\n \"width\": 700,\n \"height\": 300,\n \"data\": [\n \"name\": \"table\",\n \"values\": [\n \"x\": 1861,\n \"y\": 495\n {\n \"x\": 1871,\n \"y\": 513\n {\n \"x\": 1881,\n \"y\": 485\n {\n \"x\": 1901,\n \"y\": 532\n {\n \"x\": 1911,\n \"y\": 520\n {\n \"x\": 1921,\n \"y\": 662\n {\n \"x\": 1931,\n \"y\": 951\n {\n \"x\": 1936,\n \"y\": 1067\n {\n \"x\": 1951,\n \"y\": 1265\n {\n \"x\": 1961,\n \"y\": 1473\n {\n \"x\": 1971,\n \"y\": 1819\n {\n \"x\": 1981,\n \"y\": 1920\n {\n \"x\": 1991,\n \"y\": 2111\n {\n \"x\": 2001,\n \"y\": 2368\n {\n \"x\": 2003,\n \"y\": 2439\n {\n \"x\": 2005,\n \"y\": 2531\n {\n \"x\": 2007,\n \"y\": 2586\n {\n \"x\": 2009,\n \"y\": 2711\n {\n \"x\": 2011,\n \"y\": 2702\n {\n \"x\": 2012,\n \"y\": 2686\n {\n \"x\": 2013,\n \"y\": 2720\n {\n \"x\": 2014,\n \"y\": 2725\n {\n \"x\": 2015,\n \"y\": 2735\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nCultura.\nEventi.\nDurante l'estate, precisamente a partire da met\u00e0 giugno fino all'inizio di agosto, si organizzano eventi canori, teatrali e cabarettistici presso il \"Luglio Portichettese\", in uno spazio messo a disposizione dal Comune, composto da un'ampia area esterna con un palco, e uno spazio al coperto con cucina e tavoli, proprio per questa occasione.\nGeografia antropica.\nIl territorio comunale si compone del centro di Luisago e di 4 frazioni:\nInfrastrutture e trasporti.\nAutostrade.\nL'unica linea autostradale che interessa il territorio comasco \u00e8 la A9 la Milano-Como-Chiasso, detta anche Autostrada dei Laghi. L'ingresso pi\u00f9 vicino \u00e8 quello di Fino Mornasco. Nel corso del 2012 sono terminati i lavori per la costruzione della terza corsia in entrambi i sensi di marcia. \nSono in corso di realizzazione i lavori di costruzione della Tangenziale di Como, nell'ambito dell'Autostrada Pedemontana Lombarda, in particolare il primo lotto che comprende svincoli di ingresso/uscita e connessione con la A9.\nStrade statali.\nLungo il territorio il Comune viene attraversato dalla SS35 dei Giovi che mette in collegamento con Como e Milano e dalla S.P. 28 (Luisago-Senna-Lipomo).\nFerrovie.\nNella frazione di Portichetto si trova la stazione ferroviaria Portichetto-Luisago della linea regionale Milano Cadorna - Saronno - Como Lago, gestita da Trenord.\nAeroporti.\nGli aeroporti pi\u00f9 vicini sono quelli di Lugano e di Milano Malpensa che distano rispettivamente 42\u00a0km e 52\u00a0km. Per raggiungere l'aeroporto di Milano Malpensa si pu\u00f2 raggiungere tramite la linea ferroviaria (Le Nord) con interscambio a Saronno.\nAltri aeroporti sono quello di Orio al Serio (BG) che dista 84\u00a0km e quello di Milano Linate 72\u00a0km.\nMobilit\u00e0 urbana.\nLa rete dei trasporti pubblici urbani \u00e8 dotata di 2 linee di autobus gestite da ASF Autolinee (ex SPT Linea). Una linea C62 (Como-Mozzate) che collega con il Comune di Como e con il Comune di Mozzate e la linea C60 (Como-Bregnano).\nAmministrazione.\nSindaco Susanna Dalla Fontana."}
{"id": "2473126", "revid": "767487", "url": "https://it.wikipedia.org/wiki?curid=2473126", "title": "Domenica, maledetta domenica", "text": "Domenica, maledetta domenica (\"Sunday Bloody Sunday\") \u00e8 un film del 1971 diretto da John Schlesinger.\nPellicola di produzione britannica con protagonisti Glenda Jackson e Peter Finch.\nTrama.\nStoria di un intreccio sessuale fra un giovane designer bisessuale, una consulente aziendale e un medico ebreo.\nDistribuzione.\nIl film \u00e8 uno dei primi film ampiamente distribuiti che mostra scene di sesso gay.\nRiconoscimenti.\nNel 1999 il British Film Institute l'ha inserito al 65\u00ba posto della lista dei migliori cento film britannici del XX secolo."}
{"id": "2473127", "revid": "2128848", "url": "https://it.wikipedia.org/wiki?curid=2473127", "title": "Carugo", "text": "Carugo (\"Carugh\" in dialetto brianzolo, : ) \u00e8 un comune italiano di abitanti della provincia di Como in Lombardia, ed ha una superficie territoriale con un'altimetria che varia dai 274 m s.l.m. ai 340 m s.l.m.\nGeografia fisica.\nCarugo si trova nella Brianza comasca occidentale, tra i fiumi Lambro e Terr\u00f2.\nLo sviluppo urbano \u00e8 avvenuto nella zona a sud, mentre nella zona nord c'\u00e8 un ampio terreno boscoso caratterizzato dalla presenza di fontanili, la Riserva Naturale Regionale della Fontana del Guercio. Da Carugo passano la linea Milano-Asso delle Ferrovie Nord Milano e la strada provinciale SP32, la \"Novedratese\".\nStoria.\nIncerte le origini del paese e del suo nome. Il nome Carugo ha probabile provenienza celtica.\nIl pi\u00f9 antico documento in cui viene citato il nome di Carugo risale all'892 (epoca feudale in cui si erano definitivamente stabiliti Franchi e Longobardi) e si tratta di una pergamena in cui Maginfredo, conte di Milano e del contado milanese, elegge alcuni giudici e notai per una causa di spartizione territoriale e fra i giudici viene eletto anche un certo \"Stachelberto giudice di Curugo\".\nNel periodo di lotte tra Como e Milano, sfociate nella guerra decennale, si hanno notizie di un castello strategico nel contesto bellico. Dal castello, del quale faceva forse parte anche la torre tutt'oggi presente, ebbe origine il nome della nobile famiglia dei Carugo. Il castello, gi\u00e0 attestato nell'892, nel 1222 ospit\u00f2 i nobili fuggiti da Milano capitanati dall'arcivescovo Enrico da Settala. Nel mese di agosto di quell'anno, il podest\u00e0 di Milano, Ardigotto Marcellino, invi\u00f2 delle truppe che distrussero il castello.\nLa frazione di Gattedo, detta Gatta, la cui origine \u00e8 accertata perlomeno al X secolo, ospit\u00f2 nel XII secolo il movimento religioso dei Catari, religione dualista ch'ebbe chiara fama in ispecie in Provenza e Linguadoca. \nIn questo contesto, entro le mura del castello di Gattedo ebbero sepoltura gli ultimi due vescovi catari della confessione concorezzese in Lombardia, ovverosia Nosario (o Nazario) e Desiderio. Secondo alcuni studiosi dell'Universit\u00e0 di York, \"la fortezza di Gattedo\" costituiva \"una sorta di Montsegur italiana, ove i vescovi catari Nazario e Desiderio erano stati inumati\" (in lingua inglese: \"Ranier carried out the order to destroy the castle of Gattedo (near Milan), a sort of Italian Monts\u00e9gur, where the Cathar bishops Nazarius and Desiderius were buried\"). Con decreto del 19 agosto 1254 Papa Innocenzo IV ordin\u00f2 di distruggere il castello di Gatta, che apparteneva a Roberto Patta da Giussano, dicesi anche onde evitare il culto da parte del contado delle spoglie dei vescovi ivi inumati. L'ordine di distruzione risparmi\u00f2 tuttavia la chiesa di San Martino e, conseguentemente, gli antichi affreschi in essa conservati.\nAl tempo della Signoria di Milano, gli \u201cStatuti delle acque e delle strade del contado di Milano fatti nel 1346\u201d attestano non solo l'esistenza di Carugo e di Gattedo (qui chiamato \"Gateo\") ma anche del \"locho o castel da Incasa\", ove oggi si trova la Cascina d'Incasate.\nNel XIV secolo, il paese sino ad allora appartenente al feudo della famiglia dei Carugo, entra a far parte della Pieve di Mariano, il 13 giugno 1476 passa alla famiglia Marliani, il 13 dicembre pass\u00f2 alla casata dei Giussani e, il 3 giugno 1638, al marchese Flaminio Crivelli.\nNel 1757, al Comune di Carugo sono annessi i Comuni, sino al 1753 indipendenti, ma in tal data accorpati pro tempore al Comune di Brenna, di Incasate Castello e di Cassina della Guarda, ad oggi semplici frazioni nella 'parte alta' del Paese.\nDurante il Regno d'Italia napoleonico, un decreto di accorpamento dei comuni pi\u00f9 piccoli datato 14 luglio 1807 comport\u00f2 un allargamento dei confini di Carugo, al quale vennero aggregati Arosio e San Bartolomeo ed uniti. Cinque anni pi\u00f9 tardi, una nuova compartimentazione ribalt\u00f2 tuttavia la situazione, mediante la ricostituzione del comune di Arosio e l'aggregazione, ad esso, del soppresso comune di Carugo.\nCon la caduta di Napoleone e il ritorno della Lombardia in mano austriaca, la compartimentazione territoriale del Regno lombardo-veneto decretata nel 1816 comport\u00f2 la ricostituzione del comune di Carugo con Incasate.\nNel periodo austriaco il paese vede la costruzione delle strade principali, tra le quali quella detta \"della Roggia\" (1882)\"\".\nNel 1879 venne costruito il tratto delle Ferrovie Nord passante per il paese (linea Milano - Asso).\nDal 1929 al 1950 Carugo si fonde con Arosio, esclusa la frazione Bigoncio aggregata ad Inverigo, cambiando nome in \"Carugo con Arosio\"; dopo pochi mesi assunse la denominazione di Carugo Arosio. Il comune fu soppresso nel 1950, e al suo posto furono ricostituiti i comuni preesistenti di Arosio e Carugo; la frazione di Bigoncio rimase tuttavia al comune di Inverigo.\nNel dopoguerra ci fu un forte sviluppo artigianale e industriale, soprattutto nel campo del mobile.\nTra storia e leggenda.\nCarugo fu il paese di appartenenza del bandito Francesco Pellizzone da Carugo, contro il quale il governatore di Milano, duca di Feria (citato dal Manzoni ne \"I promessi sposi\"), emanava nel 1624 la seguente grida\n\"Comanda Sua Eccellenza che in Carugo e dintorni per sei miglia in su e tre in gi\u00f9 si facciano continuamente le guardie sopra i campanili, di notte e di giorno e, scoprendosi simili malviventi, si tocchino le campane, e che tutte le comunit\u00e0 stiano pronte a prendere le armi e, non potendosi pigliar vivi li detti malviventi, li ammazzino\".\nUna tradizione orale narra dell'esistenza del cosiddetto Cunt Car\u00fcc, personaggio storicamente non identificato, che commise per il paese violenze e soprusi, muovendosi attraverso dei cunicoli sotterranei, secondo alcuni tuttora esistenti. Unito a questo, le continue insidie alle ragazze del paese, fecero s\u00ec che i paesani affidassero al barbiere il compito di ucciderlo mentre si faceva fare la barba.\nSimboli.\nBlasonatura dello stemma:\nD'argento al castello di rosso, torricellato di 3, merlato alla ghibellina, murato, chiuso e finestrato di nero, accostato da tre api d'azzurro, due in capo e una in punta. Ornamenti esteriori da Comune.\nMonumenti e luoghi d'interesse.\nAree naturali.\nRiserva Naturale Regionale della Fontana del Guercio.\nCultura.\nIstruzione.\nIn alcuni locali del Palazzetto dello Sport ha sede la Biblioteca Civica Mons. Galbiati.\nLa scuola secondaria di primo grado Giulio Salvadori si trova insieme alla scuola elementare in via 25 aprile.\nIl \"Carughese\".\nA partire dal 1980, l'Amministrazione Comunale pubblica e distribuisce a tutta la popolazione il \"Carughese\", periodico di informazione politica, sociale e culturale. Fino a tutto il 2006 le uscite erano 11 annuali (10 numeri mensili ed un numero unico per i mesi di luglio-agosto). Da gennaio 2007 vennero accorpati anche i numeri di gennaio e febbraio, portando a 10 le uscite annuali. A partire dal 2010, a seguito della rinnovata impostazione voluta dall'Amministrazione Melli, le uscite annuali sono state ridotte a 6, rendendo il periodico di fatto un bimestrale. Dal 2013 (Amministrazione Colombo Daniele) \u00e8 stata ripristinata la pubblicazione mensile del periodico \"Carughese\" (n.10 pubblicazioni annuali per l'accorpamento del numero unico \"gennaio-febbraio\" e del numero unico \"luglio-agosto\").\nEventi.\nPrimo luned\u00ec di settembre: Festa Patronale di S.Bartolomeo.\n8 dicembre: Festa di San Zeno - Fiera per la via centrale del Paese.\nEconomia.\nDopo che nel dopoguerra fino agli anni '80 c'\u00e8 stato un passaggio da una economia rurale ad una decisamente artigianale e industriale, soprattutto nel campo dell'arredamento e del mobile, ora il paese vive da tempo una dismissione delle attivit\u00e0 industriali(anche a causa della crisi economica) a favore di una riconversione al terziario.\nAmministrazione.\nIl sindaco del comune \u00e8 Colombo Daniele, in seguito alle elezioni del 2019.\nSport.\nSul territorio \u00e8 presente la Polisportiva Forti e Liberi Carugo, nota semplicemente come Forti e Liberi, squadra calcistica, attualmente militante nella Serie A del Centro Sportivo Italiano (CSI).\nI colori ufficiali sono il blu e il giallo.\nInoltre si trova la squadra di calcio chiamata Carugo Academy ASD.\nAttivo dal 1973 anche lo Sci Club Carugo, che ha iniziato a questo sport pi\u00f9 di una generazione di atleti.\nSegnaliamo che \u00e8 nata da pochi anni una nuova associazione per gli amanti della corsa e dello sport in genere. L'associazione denominata \"Amici della corsa di Carugo\" ha sede in via Garibaldi, 6 presso lo stabile delle scuole vecchie. Il sodalizio organizza la sua pi\u00f9 importante manifestazione nel mese di gennaio, l'evento \u00e8 denominato \"CORRICARUGO\" e coinvolge diversi comuni della zona. L'associazione \u00e8 aperta a tutti coloro che hanno intenzione di praticare sport in compagnia o anche solo di sostenere le iniziative proposte. Per informazioni e chiarimenti visitate il nostro sito internet (visibile anche in fondo a questa pagina, tra i collegamenti esterni)\nCuriosit\u00e0.\nAncora oggi Carugo \u00e8 diviso in rioni: Rione roggia, Rione torre, Rione San Zeno e Rione Ronco.\nfurono ideati tra il 1986/1987, per il carnevale del 1987. I cittadini fanno parte di un rione a seconda della loro vicinanza con La torre (il simbolo di Carugo),la Roggia (il fiume di Carugo), Il Ronco (un boschetto in mezzo a dei campi) e con la chiesetta dedicata a San Zeno."}
{"id": "2473128", "revid": "3115", "url": "https://it.wikipedia.org/wiki?curid=2473128", "title": "Guido Guglielmi", "text": "Biografia.\n\u00c8 stato professore ordinario di Letteratura italiana contemporanea all'Universit\u00e0 degli Studi di Bologna e ha collaborato con le pi\u00f9 importanti riviste letterarie italiane (\u00abParagone\u00bb, \u00abIl Menab\u00f2\u00bb, \u00abNuovi Argomenti\u00bb, \u00abAlfabeta\u00bb, \u00abLingua e stile\u00bb fra le altre).\nCome i fratelli Giuseppe (fine traduttore dal francese) e Angelo (critico e dirigente televisivo, direttore di Rai 3 dal 1987 al 1994, la Rai 3 di \"Samarcanda\", \"Blob\", \"Telefono giallo\", \"Quelli che il calcio\", \"La TV delle ragazze\", \"Avanzi\", \"Chi l'ha visto?\" e \"Un giorno in pretura\") Guido Guglielmi ha partecipato attivamente ad alcune delle pi\u00f9 importanti vicende della storia intellettuale italiana del secondo Novecento, dal Gruppo 63 alle iniziative recenti de \u00abIl Verri\u00bb, la rivista fondata da Luciano Anceschi, dai seminari di teoria della letteratura organizzati a Siena da Romano Luperini alle riunioni reggiane di \"Ricercare\" promosse da Renato Barilli.\nI suoi studi sulla modernit\u00e0 letteraria, sull'avanguardia, su Leopardi, Palazzeschi, Ungaretti, Svevo, Pasolini, Calvino sono esemplari per acume, lucidit\u00e0 e \u00abcoerenza\u00bb (Ezio Raimondi)."}
{"id": "2473130", "revid": "1028602", "url": "https://it.wikipedia.org/wiki?curid=2473130", "title": "Giudicato di Torres", "text": "Il giudicato di Torres o del \"Logudoro\", era uno Stato sovrano ed indipendente che nel medioevo si estendeva nella parte nord-occidentale della Sardegna che comprendeva le odierne subregioni del Sassarese, della Nurra, della Romangia, dell'Anglona, del Marghine, della Planargia, del Montiferru, del Goceano e parte della Barbagia, oggi comprese nelle attuali province di Sassari, Nuoro e Oristano.\nConfinava ad est con il giudicato di Gallura e a sud con il giudicato di Arborea e il giudicato di Cagliari. Lo stemma del regno era caratterizzato da una \"torre merlata\".\nAveva una secolare tradizione di tipo carolingio sia riguardo alla cancelleria giudicale che nei costumi ed usi diplomatici. A capo del regno (\"logu\") vi erano il monarca, denominato giudice o \"judike\" o re ed un consiglio di maggiorenti (\"Corona de Logu\"). Era ammessa la successione in linea femminile (erede portatrice di titolo).\nIl capoluogo inizialmente era a Torres, successivamente venne spostato ad Ardara (sede del palazzo giudicale e della chiesa palatina di Santa Maria del Regno, in cui i giudici venivano intronizzati e sepolti), infine a Sassari, dove risiedette Enzo di Svevia.\nStoria.\nNome ed etimologia.\nLa prima denominazione del regno \u00e8 quella contenuta nell'atto di donazione, redatto intorno al 1064 ad Ardara (\"in palactio regis\"), per conto del giudice Barisone I, dove compare la frase \"in renno, quo dicitur ore\", nel regno che chiamano \"Ore\" (cio\u00e8 Logudoro).\nSecondo alcuni il nome \"Logudoro\" probabilmente deriva da \"Locus Horim\", che significa \"luogo di Horim\", parola greco-bizantina che significa \u00abdistretto\u00bb. Il toponimo \"Horim\" fu utilizzato da Giovanni Arca nel \"De Sanctis Sardiniae\".\nNel 1589 Giulio Roscio Ortino riporta le diciture \u00ab\"Regnum Lociaurei volgo loguduri\" (...)\u00bb.\nI Lacon Gunale.\nI primi giudici di Torres appartenevano alla dinastia dei Lacon-Gunale. Secondo una singolare e non unanimemente accolta fonte medievale, pervenutaci in una riedizione del 1620, a cura di Francesco Rocca r per volont\u00e0 dell'arcivescovo Antonio Canopolo - il cosiddetto \"Condaghe di San Gavino\" - la dinastia giudicale turritana inizi\u00f2 con Comita de Lacon (fine X-inizi XI secolo), noto anche come Gunnario Comita I; tramite maestranze chiamate da Pisa fece edificare la basilica romanica di San Gavino di Porto Torres. Al personaggio \u00e8 stata riconosciuta nel corso dei secoli validit\u00e0 storica. Ultimamente alcuni studiosi, identificandolo con Comita II (fine XII-inizi XIII secolo) gli attribuiscono un valore solo leggendario. La sua figura \u00e8 stata, ora, rivalutata, assieme a quella del figlio Orgodori e della sorella Giorgia. Torchitorio Barisone I, con la Carta di Nicita (atto di donazione del 1064-65), favor\u00ec l'insediamento dei monaci benedettini di Montecassino, cedendo una vasta area comprese le pertinenze: comprese le chiese di Nostra Segnora de Mesumundu e la chiesetta dei santi Elia ed Enoc, posta sulla sommit\u00e0 del Monte Santu in territorio di Siligo. \nnelle chiese di Santa Maria de Bubalis e Sant'Elia di Montesanto in territorio di Siligo.\nMariano I di Lacon Gunale favor\u00ec l'insediamento e l'esenzione di mercanti pisani anche in memoria dell'impegno di Pisa nella liberazione dai mori del 1044.\nCon Costantino I si ebbe una relativa equidistanza tra Pisa e Genova, sempre in un quadro di autonomia politica. Egli consent\u00ec l'insediamento dei genovesi Doria a Castelgenovese e a Monteleone Rocca Doria, e dei Malaspina a Bosa, al confine col giudicato di Arborea.\nQuando Pisa organizz\u00f2 una spedizione militare per la conquista delle isole Baleari, Costantino I fece partire il figliastro Saltaro che, riempitosi di gloria, venne appoggiato dalla potente famiglia Athen per la successione a Costantino in luogo del piccolo Gunnario, figlio legittimo del giudice. Alla morte di Costantino part\u00ec una corsa al trono, ma la Corona de Logu design\u00f2 giudice il piccolo Gunnario il quale venne mandato a Pisa dal tutore Ittocor Gambella.\nGunnario II, il giudice crociato.\nGunnario II compiuta la maggiore et\u00e0 torn\u00f2 da Pisa con l'appoggio militare pisano ed una flotta di quattro galee. Gli Athen si arroccarono nei territori meridionali del giudicato ma non abbandonarono i loro propositi di dominio sul giudicato. Gunnario fece allora edificare nel 1127 il castello del Goceano grazie al quale sconfisse gli Athen, i cui superstiti sopravvissuti fece trucidare nella chiesa di San Nicola di Trullas. Gunnario II spos\u00f2 la pisana Maria degli Ebriaci e concesse ai mercanti della repubblica grandi sovvenzioni tali da suscitare l'ostilit\u00e0 di Genova e di Comita III di Arborea. Intervenne papa Eugenio III che sed\u00f2 lo scontr\u00f2 imminente.\nGunnario partecip\u00f2 alla seconda Crociata, insieme al vescovo di Sorres, alcuni nobili sardi e un cavaliere templare, di cui \u00e8 citato il nome, magister curiae Roberto Turonensis o di Tours. Divenuto molto amico di san Bernardo di Clairvaux (tra i fondatori storici dell'ordine cistercense e sostenitore di quello templare) si rec\u00f2 a Montecassino in virt\u00f9 dei forti rapporti del padre (Costantino) con i potenti monaci benedettini di cui aveva favorito l'insediamento con l'affidamento di diversi monasteri in Anglona e nel turritano. Incontrato ancora una volta San Bernardo rimase da lui talmente influenzato da decidere di abbandonare tutto, nel 1154, e abdicare a favore del figlio Barisone per farsi monaco cistercense a Clairvaux (la casa-madre dei cistercensi) dove mor\u00ec, fu sepolto e considerato beato (beatus Pius Gumarus) dell'ordine monastico.\nSecondo la tradizione la chiesa di Nostra Signora de Gonare ad Orani (NU) venne fatta edificare da Gonario II per sciogliere il voto fatto per ringraziare la Madonna dopo che sopravvisse ad un disastroso naufragio sulle coste di Orosei al ritorno dalle crociate.\nBarisone II.\nBarisone II continu\u00f2 la politica filopisana del padre ed ebbe la fortuna che suo fratello divenne giudice di Cagliari con il nome di Pietro Torchitorio III, a seguito dell'oculata politica matrimoniale del padre Gunnario che lo fece sposare con la figlia di Costantino Salusio III di Lacon, morto senza eredi maschi.\nBarisone II si oppose alle mire espansionistiche crescenti dei giudici di Arborea, alleati allora con i genovesi, resistendo a diversi attacchi militari. Gli equilibri mutarono quando Pietro Torchitorio III venne spodestato dal giudicato di Cagliari ad opera del cognato Oberto di Massa. Barisone II si rese conto delle eccessive ingerenze dei pisani negli affari del giudicato, quindi cambi\u00f2 strategia cercando un contrappeso nell'appoggio della famiglia genovese dei Doria. Pisa non grad\u00ec l'espulsione dei propri cittadini dal giudicato di Torres ma la reazione militare organizzata con troppa fretta non ebbe successo di fronte alla reazione di Barisone.\nL'ultimo documento conosciuto che ne attesta la presenza a capo del giudicato (1190) \u00e8 il condaghe che prende il nome dallo stesso Barisone o da San Leonardo di Bosove, l'ospedale che sorgeva nel villaggio omonimo, alle porte di Sassari. Si tratta di un registro di tipo giuridico-amministrativo attraverso il quale \u00e8 possibile ricostruire le linee della storia economica del Logudoro nel tardo XII secolo. Barisone abdic\u00f2 a favore del figlio Costantino II, che troviamo da solo al potere nel 1191.\nCostantino II.\nCostantino II prosegu\u00ec con grande tenacia l'opera antipisana del padre tanto da inimicarsi la Chiesa la quale, dopo una sommaria istruttoria ad opera dell'arcivescovo di Pisa, inviato papale, commin\u00f2 la scomunica. Sposata in seconde nozze una dama di nome Prunisinda e fattala risiedere nel castello del Goceano, dovette affrontare il giudice di Cagliari Guglielmo I Salusio IV di Lacon-Massa, definito \"terribile\", il quale vinse la battaglia, conquist\u00f2 il castello del Goceano, violent\u00f2 e rap\u00ec Prunisinda, che poi mor\u00ec di stenti nella capitale calaritana di Santa Igia. Costantino II mor\u00ec senza eredi nel 1198. La Corona de Logu nomin\u00f2 giudice suo fratello Comita.\nComita cerc\u00f2 di utilizzare la diplomazia per uscire da una situazione difficile in cui si trovava il giudicato di Torres: fermi gli stretti rapporti con i genovesi fece sposare il figlio Mariano con Agnese di Lacon Massa, figlia di Guglielmo Salusio e sorella di Benedetta di Cagliari. Tuttavia i giudicati di Cagliari e di Gallura vennero conquistati dai pisani Visconti, a seguito del matrimonio di Lamberto Visconti con Elena di Lacon.\nComita, dopo aver attaccato e battuto Lamberto Visconti a Civita (Olbia), scese a patti con Pisa anche perch\u00e9 ripresero con forza gli attacchi saraceni lungo le coste sarde. E di questo periodo il \"tesoro di santu Miali\" costituito da 3.500 genovini d'argento nascosti e ritrovati negli anni novanta sotto l'altare della chiesa di San Michele Arcangelo di Padru.\nNel 1218 succedette al padre Comita, Mariano II di Torres.\nIl convulso 1200.\nMariano II costru\u00ec un discreto equilibrio tra Genova, il papato e Pisa. Tuttavia cerc\u00f2 di liberare la cognata Benedetta, altra figlia di Guglielmo I Salusio IV di Lacon-Massa, tenuta prigioniera a Cagliari dai Visconti. Sconfitto nel tentativo seppe tuttavia aspettare che Ubaldo Visconti di Gallura cadesse in disgrazia e diventasse giudice di Cagliari il figlio di Benedetta, Guglielmo II di Massa.\nMariano II di Torres con l'aiuto di Guglielmo II di Cagliari attacc\u00f2 il cugino Pietro II di Arborea, considerato un alleato di Ubaldo Visconti e, sconfittolo, Mariano II procedette a stabilizzare i confini dando in sposa la figlia Adelasia al tredicenne Ubaldo Visconti di Gallura. \nNel 1232 mor\u00ec Mariano II e la Corona de Logu design\u00f2 alla successione il suo figlio minore Barisone III.\nBarisone III, sotto la reggenza di Orzocco de Serra, non arriv\u00f2 mai a governare da solo perch\u00e9, rinchiuso nel castello del Goceano, sub\u00ec prima lo strapotere dei funzionari giudicali corrotti da Doria e Malaspina i quali fomentarono sommosse contro il giovane giudice. Le sommosse aumentarono a Sassari la quale rivendicava maggiore autonomia della corte giudicale, Nel 1234 Orzocco pun\u00ec Sassari decretando l'esilio a Genova dei suoi cittadini pi\u00f9 facinorosi. \nLa rivolta contro Orzocco de Serra si allarg\u00f2 all'intero giudicato culminando, a soli due anni dalla designazione, con il brutale assassinio del giovane giudice ad opera di sicari che pare fossero assoldati dai funzionari del cognato Ubaldo Visconti. Infatti Ubaldo sal\u00ec al trono del giudicato di Torres, grazie alle nozze con Adelasia. Ubaldo e Adelasia ottennero la benedizione di papa Gregorio IX cui giurarono fedelt\u00e0 come vassalli della Santa Sede.\nAdelasia di Torres ed Enzo di Hohenstaufen.\nDilaniato dalle lotte intestine tra seguaci dei Doria, dei Malaspina, dei Visconti e della famiglia giudicale, con le ingerenze della Chiesa e del patriarca di Pisa, inizi\u00f2 un processo di disgregazione del giudicato di Torres, che culmin\u00f2 con la morte senza eredi di Ubaldo Visconti dopo soli quattro anni, nel 1238.\nSi scaten\u00f2 allora la corsa dei pi\u00f9 autorevoli personaggi dell'epoca alla successione del giudicato di Torres.\nIl papa Gregorio IX pens\u00f2 di imporre ad Adelasia le nozze con Guelfo Porcari, podest\u00e0 e capitano del popolo di Pisa.\nFederico II, Imperatore del Sacro Romano Impero dal 1220 al 1250, e i Doria proposero ad Adelasia la mano del giovanissimo figlio del sovrano, Enzo di Svevia. In particolare furono l'arcivescovo di Torres Opizzo (nativo di Genova), Manuele, Federico e Percivalle Doria (certi, questi ultimi, di avere in cambio territori in Sardegna), ad avviare la trattativa.\nAdelasia scelse Enzo, venne immediatamente scomunicata dal papa e lo svevo ricevette dal padre il titolo effimero di re di Sardegna.\nEnzo rimase nell'isola poco meno di un anno, risiedendo soprattutto a Sassari e trascurando, secondo la tradizione, la regina Adelasia.\nMolto pi\u00f9 giovane della consorte, il re abbandon\u00f2 poi lei e la Sardegna per seguire il padre nelle campagne militari e, battuto nel 1249 nella battaglia di Fossalta, visse a lungo e mor\u00ec nelle carceri del podest\u00e0 di Bologna nel 1272. Il matrimonio con la giudicessa turritana era stato sciolto dal papa nel 1245.\nAdelasia mor\u00ec nel 1259 circa e non si conosce la causa, dopo aver visto la progressiva appropriazione de facto delle istituzioni giudicali da parte dei Doria, ma avendo ricevuto la revoca della scomunica e il perdono di papa Innocenzo IV.\nLa regina si era infatti ritirata nel castello del Goceano a Burgos, preferendolo al palazzo giudicale di Ardara, dove comunque ritornava nelle occasioni ufficiali. Non sono rimaste documentazioni sulla vita di Adelasia in quel maniero: si sa solo che nel 1255 il papa Alessandro IV invi\u00f2 quattro lettere ai sovrani sardi ed una era indirizzata a lei; e questo a dimostrazione che era ancora in vita e sul trono.\nMichele Zanche.\nMichele Zanche fu il funzionario giudicale incaricato da re Enzo di reggere il giudicato durante la sua assenza, ma non c'\u00e8 conferma di ci\u00f2 nei documenti, come del fatto che fosse stato il terzo marito della regina Adelasia.\nIntelligente e abile nelle manipolazioni, Michele Zanche ebbe una figlia che al sedicesimo anno fu data in moglie a tale Branca Doria, il quale, invitato il suocero nella sua tenuta nella Nurra, lo fece uccidere a pugnalate nel 1275.\nLo Zanche divenne potente e si arricch\u00ec sfruttando la reggenza al punto che venne ricordato da Dante nella Divina Commedia (XXII canto dell'Inferno), dove lo rappresenta insieme a Frate Gomita di Gallura nella \"V Bolgia\" (dei barattieri) \"e a dir di Sardigna le loro lingue non si senton stanche\". \nIl controllo genovese ed il Libero Comune di Sassari.\nCon la battaglia della Meloria del 1284 e la definitiva sconfitta di Pisa, Genova ebbe il controllo sostanziale dei territori turritani. Doria, Malaspina e Spinola a nord, ed ascesa del giudicato di Arborea a sud, del vecchio giudicato di Torres rimase solo il territorio comunale di Sassari dove i cittadini, nel 1294, con l'appoggio dei Doria, si costituirono in Libero Comune, guidato da un podest\u00e0 inviato annualmente da Genova col compito di governare in conformit\u00e0 agli statuti sassaresi.\nLe curatorie di Torres.\nIl regno di Torres era amministrativamente suddiviso in 22 curatorie (\"curadorias\") formate da un certo numero di centri abitati chiamati indistintamente ville (\"villas\") dipendenti da un capoluogo di curatoria in cui aveva sede il curatore che sovrintendeva l'amministrazione locale, composta dai vari funzionari presenti nei diversi borghi (\"maiores\").\nFacevano storicamente parte del giudicato di Torres le curatorie e le ville tra cui: "}
{"id": "2473131", "revid": "508036", "url": "https://it.wikipedia.org/wiki?curid=2473131", "title": "Gian Piero Galeazzi", "text": "Biografia.\nOrigini e formazione.\nDi origini piemontesi (pi\u00f9 precisamente della provincia di Novara) e marchigiane, si laure\u00f2 in Economia con tesi in statistica e successivamente lavor\u00f2 per qualche mese nell'ufficio marketing e pubblicit\u00e0 della FIAT a Torino.\nCarriera sportiva.\nFiglio d'arte (il padre Rino vinse due medaglie d'argento ai Campionati Europei del 1931 a Parigi e l'anno successivo a Belgrado nel \"due senza\" in coppia con Vittorio Lucchini), fu professionista nel canottaggio: vinse il campionato italiano nel singolo nel 1967 (che gli valse la medaglia di bronzo al valore atletico) e nel doppio con Giuliano Spingardi nel 1968. Nello stesso anno partecip\u00f2 alle selezioni per le Olimpiadi del 1968 a Citt\u00e0 del Messico.\nCarriera giornalistica e televisiva.\nNon ancora abbandonata la carriera sportiva, fu assunto dalla RAI come giornalista sportivo, grazie a Evangelisti, dapprima in radio. Fu subito inviato alle Olimpiadi del 1972 a Monaco di Baviera; per un imprevisto a Mirko Petternella, bloccato nell'impianto di scherma, effettu\u00f2 la sua prima radiocronaca nella sua disciplina, il canottaggio.\nCon l'arrivo di Emilio Rossi alla direzione del TG1, su consiglio di Tito Stagno, pass\u00f2 in televisione e oltre ad alcune conduzioni del telegiornale, le prime trasmissioni sportive furono alla \"Domenica Sportiva\" condotta da Paolo Frajese nel 1976 e come curatore di \"Mercoled\u00ec Sport\". Fu subito assegnato alla telecronaca del tennis, alternandosi con Guido Oddo fino al suo ritiro nel 1984 e soprattutto del suo sport, il canottaggio, del quale ha seguito le principali competizioni, tra cui 6 edizioni dei Giochi Olimpici fino ad Atene nel 2004. Dal 2008 ai Giochi Olimpici di Pechino fu sostituito da Marco Lollobrigida.\nNegli anni ottanta fu inviato della \"Domenica Sportiva\" negli incontri clou del campionato di calcio di serie A.\nNel 1986 svolse uno dei suoi pochi servizi giornalistici non sportivi: fu l'inviato RAI all'incontro fra Gorba\u010d\u00ebv e Reagan a Reykjav\u00edk, dove si trovava per l'incontro di Coppa dei Campioni fra Valur e Juventus. Dal 1992 per 5 anni condusse rubriche \"Cambio di campo\", \"Solo per i Finali\" e \"90\u00ba minuto\", nella quale in numerosi sketch mostr\u00f2 una sua inedita vena comica. Da questa edizione fino al 1999 condusse \"90\u00ba minuto\" nello studio di \"Domenica in\".\nNel 1996 Pippo Baudo lo volle al 46\u00ba Festival di Sanremo 1996. Nello stesso anno fu la voce di Mr. Swackhammer, antagonista principale del film \"Space Jam\".\nMemorabili le sue telecronache in occasione delle medaglie d'oro nel canottaggio di Giuseppe e Carmine Abbagnale alle olimpiadi di Seoul 1988 e di Antonio Rossi e Beniamino Bonomi a Sydney 2000, caratterizzate da un debordante entusiasmo. Nell'estate 2009 comment\u00f2 le partite della Confederations Cup con Jacopo Volpi e Zibi Boniek. Per la stagione 2009-2010 fu commentatore calcistico nella trasmissione \"90\u00ba minuto\" assieme a Franco Lauro e in \"Replay\" con Zibi Boniek.\nIn estate partecip\u00f2 a \"Notti mondiali\" con Paola Ferrari, Maurizio Costanzo, in diretta da Piazza di Siena a Roma. Divent\u00f2 poi opinionista di \"90\u00ba minuto\" con Franco Lauro, Jacopo Volpi e Zibi Boniek, e di \"90\u00ba minuto Champions\" con Andrea Fusco, Marino Bartoletti, Adriano Bacconi e Ivan Zazzaroni. Nell'estate del 2012 fu ospite di \"Notti Europee\" con Andrea Fusco, Simona Rolandi, Jacopo Volpi, Adriano Bacconi e Serse Cosmi.\nMor\u00ec a Roma il 12 novembre 2021, a 75 anni. Da tempo soffriva di una gravissima forma di diabete, seguita poi da un'operazione al ginocchio sinistro che gli tolse l'uso delle gambe.. L'ultima apparizione televisiva risale al 2019, quando Mara Venier lo intervist\u00f2 a \"Domenica in\" ricordando i bei tempi vissuti tra carriera e vita privata.\nVita privata.\nDal matrimonio con Laura, sono nati due figli, anch'essi giornalisti: Susanna, conduttrice del TG5, e Gianluca, giornalista nella redazione del TG LA7.\nEra conosciuto anche con il soprannome di \"Bisteccone\", affibbiatogli dal giornalista Gilberto Evangelisti in virt\u00f9 della sua stazza. Era un tifoso della Lazio."}
{"id": "2473135", "revid": "54728", "url": "https://it.wikipedia.org/wiki?curid=2473135", "title": "No, Virginia", "text": ""}
{"id": "2473142", "revid": "1243", "url": "https://it.wikipedia.org/wiki?curid=2473142", "title": "Ferrovia Lubiana-Tarvisio", "text": ""}
{"id": "2473143", "revid": "1243", "url": "https://it.wikipedia.org/wiki?curid=2473143", "title": "Ferrovia Jesenice-Lubiana", "text": ""}
{"id": "2473144", "revid": "1243", "url": "https://it.wikipedia.org/wiki?curid=2473144", "title": "Ferrovia Lubiana-Jesenice", "text": ""}
{"id": "2473145", "revid": "1566286", "url": "https://it.wikipedia.org/wiki?curid=2473145", "title": "Heinosuke Gosho", "text": "Nel 1958 ha vinto il premio Golden Globe al miglior film straniero con il film \"Kiiroi karasu\"."}
{"id": "2473146", "revid": "135491", "url": "https://it.wikipedia.org/wiki?curid=2473146", "title": "Gosho Heinosuke", "text": ""}
{"id": "2473150", "revid": "729019", "url": "https://it.wikipedia.org/wiki?curid=2473150", "title": "R\u00e9my Belleau", "text": "Biografia.\nNacque in una famiglia nobile appartenente al casato della Lorena, ma di scarsi mezzi economici a disposizione. Nonostante questo handicap, riusc\u00ec ugualmente a compiere intensi studi umanistici grazie al contributo del protettore Chr\u00e9tophle de Choiseul ed a perfezionarsi sotto la guida di George Buchanan e di Marc Antoine Muret presso il collegio parigino di \"Boncourt\".\nQuando era ancora studente strinse amicizia con un gruppo di giovani poeti, quali Jean Bastier de La P\u00e9ruse, \u00c9tienne Jodelle, Jean de La Taille e Pierre de Ronsard che in breve tempo lo introdussero nel circolo di giovani letterati d'avanguardia ribattezzato: \"La Pl\u00e9iade\".\nLa sua attivit\u00e0 parigina divenne intensa e nel 1553 recit\u00f2 come attore nell'opera teatrale \"Cl\u00e9opatre captive\" firmata da Jodelle, invece due anni dopo partecip\u00f2 come traduttore alla \"Dialectique\" di Petrus Ramus e soprattutto si distinse per le sue traduzioni delle opere di Saffo e del Cantico dei cantici.\nIl suo debutto come autore risal\u00ec al 1556 con l'ode intitolata \"Les Petites Inventions\", costituita da una parte dalla traduzione delle \"Odes d'Anacreon Teien po\u00e8te grec\" dello pseudo-Anacreonte della tradizione rinascimentale, e dall'altra da inni originali dedicati a elementi della natura, della flora e della fauna.\nNel biennio 1556-1557 Belleau segu\u00ec il duca di Guisa in una campagna militare in Italia, dove ebbe l'occasione di approfondire le sue conoscenze letterarie.\nAl suo rientro in patria, trover\u00e0 la protezione del fratello del duca, il marchese d'Elbeuf, assumendo cos\u00ec l'incarico di precettore del figlio e rimanendo all'interno della sua orbita fino alla morte.\nNella sua definita residenza di Joinville, Belleau si occup\u00f2 di traduzioni importanti, come quella del poema pastorale \"Arcadia\" scritto dall'italiano Sannazzaro, intitolato \"La Bergerie\" nella versione francese (1565), composto anche da una seconda parte originale aggiunta da Belleau, nella quale l'autore manifest\u00f2 il suo amore per la campagna e per i sentimenti.\nNel 1576 produsse uno dei suoi capolavori, \"Les Amours et Nouveaux Eschanges des pierres pr\u00e9cieuses, vertus et propri\u00e9t\u00e9s d'icelles\", una descrizione poetica delle bellezze della natura e delle loro virt\u00f9 ispirata dai cataloghi dei naturalisti e degli scrittori medioevali e rinascimentali.\nLe opere di Belleau complete furono pubblicate, postume, a partire dal 1578, e compresero nuovi inni, traduzioni, canti, poesie, ed una discreta commedia, \"La Reconnue\", scritta nel 1563.\nPensiero e tendenze letterarie.\nBelleau rappresent\u00f2 il modello esemplare dell'umanista, poich\u00e9 ricerc\u00f2 l'ispirazione nel passato cogliendo a piene mani dai classici (Ovidio, Eschilo, ecc.), e quindi nel suo lavoro condivise la tendenza della Pl\u00e9iade di considerare, nel momento creativo, l'arte prioritaria rispetto all'ispirazione.\n\"La Bergerie\", attraverso la quale introdusse la poesia bucolica in Francia, risult\u00f2 un contenitore di traduzioni di frammenti di varie opere e di vari autori, dal libro di Samuele ad Arato e Giobbe, oltre ad un campionario di sogni, speranze e pensieri sulle disavventure belliche.\nBelleau gi\u00e0 da questa opera manifest\u00f2 gli elementi costituenti la sua arte, quali una sensibilit\u00e0 universale e una profonda asprirazione a rintracciare il senso della vita e del mondo. E quindi la sua opera \"Les Amours...\" , dedicata alla descrizione delle virt\u00f9 mediche delle pietre, si caratterizz\u00f2 per un'atmosfera panteistica."}
{"id": "2473151", "revid": "287204", "url": "https://it.wikipedia.org/wiki?curid=2473151", "title": "Henri Bellechose", "text": "Biografia.\nNacque nel sud degli attuali Paesi Bassi, nel Ducato di Brabante, ma trascorse la sua esistenza in Francia, per lo pi\u00f9 a Digione.\nNel 1415 assunse il ruolo di pittore di corte presso i duchi di Borgogna, succedendo a Jean Malouel e precedendo Jan van Eyck. Per conto dei duchi Giovanni di Borgogna, e poi di Filippo il Buono, lavor\u00f2 al palazzo ducale di Digione e nei castelli ducali di Saul e di Talant.\nL'opera pi\u00f9 rinomata \u00e8 la \"Trinit\u00e0 e storie di san Dionigi\", composta da tre scene, quella centrale presenta la raffigurazione di Cristo in croce, quella laterale a sinistra la comunione del santo dalla mano di Cristo, in carcere in un castello, mentre quella a destra descrive la sua decapitazione assieme a quella dei suoi discepoli. . L'opera risulta essere una delle pi\u00f9 raffinate della cultura tardo-gotica borgognese e parigina, alle quale unisce un certo realismo nella rappresentazione dei dettagli. San Dionigi \u00e8 stato il primo vescovo di Parigi.\nSempre commissionata dai duchi di Borgogna, \u00e8 sopravvissuta anche una \"Piet\u00e0\", la cui attribuzione \u00e8 incerta e qualche critico d'arte la assegna a Jean Malouel.\nTra le opere pi\u00f9 significative si pu\u00f2 menzionare il \"Calvario e leggenda di san Giorgio\", conservata al Louvre, anch'essa formata da tre scene, la Crocefissione al centro e ai lati il martirio del santo e il suo abbattimento del drago. \nDal 1416 fu attivo, oltre che nel palazzo ducale di Digione, nei castelli di Talant e di Saulx, ove, fra l'altro, realizz\u00f2 una pala d'altare intitolata \"La Vergine e il Bambino con Giovanni senza Paura e Filippo il Buono presentati da san Giovanni e da san Claudio\". \nNell'aprile del 1420 con la successione del duca di Borgogna, Bellechose ottenne nuovi lavori inerenti soprattutto alla decorazione.\nSuccessivamente realizz\u00f2 un\"'Annunciazione\" e \"Ges\u00f9 Cristo fra gli apostoli\" per la chiesa di San Michele di Digione. \nBellechose cre\u00f2 un grande studio nel quale ruotarono otto assistenti e due apprendisti. Intorno al 1424 spos\u00f2 Alixant Lebon, figlia di un notaio.\nMor\u00ec nel gennaio del 1445, quando il giovane talento van Eyck stava gi\u00e0 conquistando le simpatie dei duchi di Borgogna."}
{"id": "2473152", "revid": "767487", "url": "https://it.wikipedia.org/wiki?curid=2473152", "title": "Pietro Bellotto", "text": "Biografia.\nSi trasfer\u00ec all'et\u00e0 di dodici anni a Venezia, dove si introdusse nell'ambiente artistico grazie ai consigli ed agli insegnamenti di Girolamo Forabosco, e rest\u00f2 in citt\u00e0 fino al 1670.\nNella citt\u00e0 lagunare si dedic\u00f2 alla ritrattistica, alla quale si avvicin\u00f2 con umanit\u00e0, e il suo naturalismo, alla maniera di Jusepe de Ribera, indic\u00f2 la strada agli artisti del genere che gli succedettero, come Giacomo Ceruti.\nLa sua prima produzione di ritratti e di figure fantasiose venne accolta favorevolmente e gli garant\u00ec una certa notoriet\u00e0 anche al di fuori del capoluogo veneto.\nIl giovane artista si distinse nella precisione dei dettagli, che gli valse la possibilit\u00e0 di diventare uno dei pi\u00f9 apprezzati ritrattisti del suo tempo. Per dipingere le sue figure, trasse ispirazione dalla gente comune, mescolando un pizzico di caricatura nelle raffigurazioni. Le sue opere, talvolta aride, sono ammorbidite da un colore armoniosamente misto, associato a un profondo chiaroscuro che modera, e che allo stesso tempo conferisce alla figura un certo rilievo.\nTra i suoi protettori figurarono importanti personaggi dell'epoca, come ad esempio il cardinale Mazzarino, il papa Alessandro VIII, la principessa Adelaide di Savoia.\nDopo aver istruito e formato il pittore spagnolo Duca di Uceda a Milano, ed un soggiorno all'estero, a Monaco di Baviera, ottenne l'incarico di soprintendente alle Gallerie di Citt\u00e0 da parte del duca di Mantova Ferdinando Gonzaga.\nTra le sue opere pi\u00f9 emblematiche si annoverarono la \"Presa e distruzione del castello turco Margariti in Albania\", su ambientazione storica ed eseguito seguendo l'influenza del maestro Forabosco, pur senza eguagliarne la qualit\u00e0 per le tinte, per i particolari e per l'impostazione compositiva.\nLe doti del Bellotto si espressero al meglio nelle raffigurazioni fantasiose, che valorizzarono i chiaroscuri, le analisi dei dettagli e soprattutto la novit\u00e0 di un realismo quasi caricaturale, come evidenziarono \"Autoritratto\" (1658) e \"Lachesi\" (1654). Nella chiesa di San Domenico, a Capodistria, con il pittore Stefano Celesti, realizz\u00f2 i \"Misteri del Rosario\". Alla Pinacoteca di Brera \u00e8 conservata una delle sue opere pi\u00f9 rappresentative: l\"'Uomo che legge\", invece in Palazzo Ducale, nella sala dello scrutinio, \u00e8 conservata la \"Storia di Margaritino\".\nNella sua ricerca di una realizzazione artistica veristica, Bellotto venne influenzato dalla pittura popolaresca del Keil, anche se nell'ultimo periodo tender\u00e0 verso un \"humour\" talvolta grottesco e brutale.\nDipinse soprattutto persone anziane, distinguendosi per l'accuratezza e per le tinte scure, anche se risult\u00f2 meno pastoso di Forabosco e con predilezioni per le tinte ceree e notturne.\nLe sue opere influenzarono Bernardo Bellotto e Pietro Bellotto, probabilmente suoi nipoti, quest'ultimo attivo a Nantes intorno al 1768, entrambi noti con il soprannome di Canaletto, poich\u00e9 parenti di Antonio Canaletto.\nLavor\u00f2 in Italia, in Lombardia ed in Veneto, oltre che all'estero, in Germania, soprattutto a Monaco di Baviera, ma nonostante le attivit\u00e0 remunerative mor\u00ec in miseria."}
{"id": "2473153", "revid": "1543377", "url": "https://it.wikipedia.org/wiki?curid=2473153", "title": "Antonio Bellucci", "text": "Bellucci fu un pittore molto interessante\nBiografia e opere.\nNato nel 1654 a Venezia in parrocchia di Santa Maria Formosa, figlio del notaio Giovan Battista e Caterina Volpato, ebbe il suo primo approccio alla pittura grazie agli insegnamenti di un certo Domenico Difnico, nella citt\u00e0 di Sebenico, nella regione allora veneziana della Dalmazia. Sicuramente ebbe una vasta produzione giovanile, anche se il suo primo quadro datato e firmato \u00e8 del 1688.\nNel Seicento la situazione dell'arte a Venezia non era molto felice: si faceva riferimento a Tintoretto, si tentava di recuperare qualcosa di Tiziano, in un contesto di tardo manierismo che gi\u00e0 aveva perduto i suoi esponenti pi\u00f9 significativi (Palma il Giovane, Padovanino).\nDagli altri pittori di questa temperie si distacc\u00f2, almeno in parte, una triade di pittori non veneziani: Domenico Fetti (da Mantova), Bernardo Strozzi (genovese) e Johann Liss (tedesco), che avevano introdotto un linguaggio frizzante e libero, tipicamente barocco. Un altro gruppo di artisti a Venezia degni di nota erano i cosiddetti \"tenebrosi\": Giovan Battista Langetti, Pietro Negri, Johann Carl Loth, Giovanni Bittanti e alcuni altri. La loro era una sorta di reinterpretazione del caravaggismo: forza drammatica, contrasti violenti tra luce e ombra. I tenebrosi influenzarono anche Bellucci e Sebastiano Ricci nella loro prima attivit\u00e0, soprattutto per la tensione drammatica delle figure.\nResta comunque da sottolineare che l'ambiente artistico veneziano, ormai a met\u00e0 del XVII secolo, era piuttosto statico e fiacco, soprattutto in confronto con le innovazioni gi\u00e0 da tempo introdotte a Genova, Roma (Baciccio, padre Pozzo) e soprattutto in Emilia e a Bologna (l'accademia dei Carracci e poi Marcantonio Franceschini e Carlo Cignani, gi\u00e0 apprezzati anche a Vienna). Difatti, fu proprio al mondo elegante e raffinato dell'accademia bolognese che i giovani artisti veneziani, tra i quali anche Antonio Bellucci, avrebbero fatto riferimento.\nLe esperienze del giovane Bellucci, dunque, sono state:\nUna delle prime opere databili di Bellucci risale al 1691 ed \u00e8 una pala che ritrae san Lorenzo Giustiniani, collocata nella chiesa di San Pietro di Castello a Venezia. Gli storici dell'arte ritengono, per\u00f2, che altre opere anteriori a questa possano essere attribuite all'artista, tra le quali si annoverano: \"La famiglia di Dario\" e \"La magnanimit\u00e0 di Scipione\", nelle quali il pittore sembra tendere verso colori scuri e ombrosi, ma anche verso figure eleganti ed una grazia quasi accademica nello stile di Pietro Liberi.\nEsegu\u00ec, poi, una \"Nativit\u00e0 della Vergine\" per la chiesa dell'Ascensione di Venezia e varie figure per un ciclo di dipinti di Antonio Tempesta\nNel 1699 Bellucci era gi\u00e0 a Vienna (dato che firma come padrino al battesimo di un bambino di famiglia veneziana). Non sappiamo come il Bellucci possa essere stato invitato a dipingere in Austria, e a Klosterneuburg in particolare. Sappiamo che c'erano giovani pittori austriaci che studiavano a Venezia: potrebbero essersi conosciuti l\u00ec; oppure musicisti veneziani che suonavano a Vienna potrebbero avere fatto \u201cpubblicit\u00e0\u201d al loro giovane pittore concittadino.\nNel monastero di Klosterneuburg, che viene riedificato e ammodernato per committenza dell'imperatore stesso, Bellucci esegue ben quattro dipinti per gli altari. Sono forse le prime opere del veneziano in Austria. Verso la fine del secolo, Bellucci stava rinnovando il proprio stile, tendendo decisamente verso il rococ\u00f2. I suoi colori si schiarirono e figure complesse ma ben delineate emersero su limpidi cieli chiari, come evidenzi\u00f2 nelle sue opere realizzate nella citata abbazia di Klosterneuburg, nel \"Trionfo di Ercole\" e in altri suoi affreschi allegorici per il Palazzo Liechtenstein commissionati da Carlo VI.\nLa notoriet\u00e0 di Bellucci super\u00f2 presto le frontiere e raggiunse la Germania e l'Inghilterra.\nNel 1705 dipinse una pala per la chiesa dell'abbazia di San Paolo d'Argon (oggi chiesa parrocchiale), e negli anni successivi si trasfer\u00ec in Germania al servizio dell'elettore Giovanni Guglielmo del Palatinato, per il quale realizz\u00f2 un buon numero di opere ormai di chiaro stampo settecentesco (tra le quali il \"Matrimonio di Giovanni Guglielmo e Anna Maria Luisa de' Medici)\", destinate al castello di Bensberg.\nDal 1716 al 1722 il pittore soggiorn\u00f2 a Londra, dove si mise in luce con i soffitti della chiesa di Great Witley (Worcestershire), piuttosto affini alla sensibilit\u00e0 artistica di Giovanni Antonio Pellegrini.\nGli ultimi anni di vita li trascorse nella casa di campagna presso Soligo.\nTra i suoi allievi vi furono Antonio Balestra e Jacopo Amigoni."}
{"id": "2473154", "revid": "709565", "url": "https://it.wikipedia.org/wiki?curid=2473154", "title": "John Francis Bentley", "text": "Biografia.\nBentley era il figlio di un mercante di vino di Doncaster. \nEvidenzi\u00f2 sin da giovane l'inclinazione e il talento per l'architettura e per le arti decorative, nonostante il giudizio non favorevole di suo padre, al punto da dirigere il restauro di una chiesa ancora prima di incominciare gli studi regolari.\nLa sua formazione culturale risent\u00ec del trionfo del movimento artistico neogotico, il cui promotore e diffusore principale in Inghilterra era proprio il suo maestro Henry Clutton, un architetto cattolico.\nNel 1862 anche Bentley si convert\u00ec al cattolicesimo e fu accolto nella chiesa dal primo arcivescovo di Westminster, il cardinale Wiseman. Per festeggiare la sua conversione Bentley scelse Francis come suo secondo nome. \nSuccessivamente si spos\u00f2 e ebbe undici figli, tra i quali, la sua figlia maggiore, che spos\u00f2 un nobile ugonotto e divent\u00f2 la sua biografa.\nNei suoi esordi Bentley si occup\u00f2 di progettazione in vari materiali per altri architetti, in aderenza all'artigianato contemporaneo, come decoratore, modellista, disegnatore. Tra le sue produzioni c'erano disegni per vetro colorato, lavorazione del legno, lavorazione dei metalli, pietra, marmo.\nIl suo primo importante lavoro fu per il seminario di Hammersmith, e tra le sue realizzazioni si menzionano la Chiesa del Santo Rood, a Watford; la cappella del convento, a Braintree; la Cattedrale di Sant'Anna, a Leeds; il palazzo di Cadogan Place, a Chelsea. Fu anche costruttore del battistero di San Francesco, a Notting Hill; della pala d'altare e l'altare di San Charles, a Ogle Street; della cappella del Sacro Cuore nella chiesa dei padri gesuiti a Farm Street. \nL'opera pi\u00f9 celebre di Bentley, che ebbe una notevole influenza sull'architettura inglese successiva, fu la cattedrale cattolica di Westminster, costruita fra il 1895 e il 1903 per la parte strutturale, mentre le decorazioni interne e i mosaici richiesero qualche anno ulteriore di lavorazione. \nIl progetto della chiesa segu\u00ec uno stile bizantino, per soddisfare le richieste dei committenti che necessitavano di ampi spazi interni.\nBentley, prima di abbozzare il progetto effettu\u00f2 un lungo viaggio in Italia e a Costantinopoli di aggiornamento professionale e di studio.\nAltri esempi dello stile di Bentley si possono ammirare ad Hammersmith, dove l'architetto realizz\u00f2 il convento del Sacro Cuore, oltre che il Collegio Beaumont nel Surrey."}
{"id": "2473155", "revid": "767487", "url": "https://it.wikipedia.org/wiki?curid=2473155", "title": "Petr Bezru\u010d", "text": "Biografia.\nNacque nel 1867 a Opava da Antonin Va\u0161ek e Marie Bro\u017ekov\u00e1. Suo padre, Anton\u00edn Va\u0161ek, era un insegnante, filologo e buddhista slesiano. Ha pubblicato il suo primo lavoro in Slesia nel 1860, intitolato \"Opavsk\u00fd besedn\u00edk\", e si distinse per i suoi studi filologici. La madre Marie, proveniva da una famiglia benestante di T\u00fdnec nad Labem.\nNel 1873 Antonin Vasek fu costretto a trasferirsi a Brno per le sue attivit\u00e0 pro-ceche. Ogni estate, tuttavia, il piccolo Petr Bezru\u010d soggiorn\u00f2 a Haya vicino a Opava, dove suo padre si dedicava al suo hobby, la caccia. \nAntonin Vasek mor\u00ec di tubercolosi nel 1880. La sua vedova Marie rest\u00f2 con sei figli da sola in una situazione finanziaria difficile.\nPetr Bezru\u010d nel 1881 inizi\u00f2 a frequentare il ginnasio a Brno; in quegli anni di ginnasio scrisse i suoi primi versi ironici riguardanti i professori, influenzato dalla lettura di Vrchlick\u00fd, \u010cecha, Neruda, H\u00f6lderlin e Poe. Aveva imparato il russo a quattordici anni e leggeva anche Pu\u0161kin e Lermontov nel testo originale.\nDopo essersi diplomato al ginnasio, avrebbe voluto entrare in monastero, ma alla fine decise di studiare filologia classica.\nIncominci\u00f2 gli studi universitari a Praga, ma non li port\u00f2 a termine per non pesare sul bilancio familiare.\nDal 1889 lavor\u00f2 come impiegato all'ufficio postale di M\u00edstek.\nNel corso della prima guerra mondiale fu arrestato con l'accusa di tradimento e di cospirazione patriottica.\nGran parte del materiale lirico del poeta fu ispirato da valori e speranze patriottiche, oltre che da problemi sociali ed etnici, come testimoni\u00f2 la sua opera principale, intitolata: \"Slezsk\u00e9 p\u00edsn\u011b\" (\"Canti della Slesia\") uscita inizialmente nel 1909 e poi ripetutamente ampliata. In queste strofe emerse la disperazione del suo popolo, costretto ad una condizione di oppressione sociale ed economica. Il bersaglio del poeta fu l'arciduca asburgico Federico II, che tent\u00f2 una forzata germanizzazione del popolo della Slesia.\nIn questi versi il poeta gli rimprovera la sua disumanit\u00e0 e gli prospetta anche una fine violenta.\nGli altri bersagli preferiti dal poeta furono gli ebrei capitalisti che, secondo il poeta, sfruttavano i lavoratori della Slesia, ed i sacerdoti polacchi che, sostenne l'autore, tesero a plagiare i suoi connazionali.\nNei suoi versi non risparmi\u00f2 neppure quei suoi connazionali ormai germanizzati ed anche i falsi patrioti boemi.\nGli stati d'animo del poeta passarono dalla malinconia e al pessimismo pi\u00f9 cupo fino alle visioni romantiche.\nIl linguaggio utilizzato, pur essendo scarno, essenziale, iperbolico, sarcastico, vernacolare, metaforico, riusc\u00ec ad evidenziare il tono drammatico delle immagini raccontate, e talvolta mostr\u00f2 aderenze con il Simbolismo.\nNel 1945 lo Stato gli confer\u00ec il titolo di Artista nazionale."}
{"id": "2473156", "revid": "112448861", "url": "https://it.wikipedia.org/wiki?curid=2473156", "title": "Jacopo Zanguidi", "text": "Solo studi recenti hanno consentito di riconoscere la personalit\u00e0 e distinguere le opere di Bertoja da quelle del manierista bolognese Mirola, col quale \u00e8 stato a lungo confuso.\nBiografia.\nNacque a Parma, studi\u00f2 sotto la guida di Sabatini a Bologna, ma sub\u00ec il fascino e l'influenza soprattutto delle opere del Correggio e del Parmigianino, che frequent\u00f2 la sua famiglia. Inoltre tenne in grande considerazione i lavori dei suoi conterranei come Lelio Orsi, come pure l'ispirazione narrativa di Nicol\u00f2 dell'Abate e la profondit\u00e0 del Primaticcio e di Giulio Romano. \nIn una delle sue prime opere realizzate nel 1564 per conto della Compagnia di San Quirino, intitolata la \"Madonna della Misericordia\", risultarono evidenti i contatti con la scuola bolognese di Nicola Sabbatini, Pellegrino Tibaldi, Orazio Samacchini. Queste opere celebravano l'ingresso di Maria del Portogallo in citt\u00e0 dopo il suo matrimonio con Alessandro Farnese.\nDue anni dopo seguirono la decorazione della cappella presso la Chiesa di san Domenico (Bologna) e i dipinti all'interno di una sala di palazzo Lalatta a Parma.\nNel 1568 prest\u00f2 i suoi servigi ai Farnese e incominci\u00f2 a lavorare a Roma, dove venne richiesto dal cardinale Alessandro, che lo contatt\u00f2 durante i suoi lavori eseguiti presso l'oratorio del Gonfalone in via Giulia (dove realizz\u00f2 l\"'Entrata in Gerusalemme\" e la \"Cattura di Cristo\") e fu indirizzato al Palazzo Farnese (Caprarola), dove la sua espressione pittorica raggiunse alti vertici nelle Sale della Penitenza, degli Angeli, dei Sogni e dei Giudizi, soprattutto nei temi paesaggistici influenzati dal fiammingo Bartholom\u00e4us Spranger.\nUn altro esempio di purissima e originale arte, Bertoja lo produsse nel Palazzo del Giardino (Parma), grazie ad una serie di affreschi realizzati in combinazione con Mirola, nei quali rappresent\u00f2 deliziose favole profane. Lavor\u00f2 anche al palazzo Borri di Parma (salone principale con scene di caccia e allegoriche), alla rocca dei Rossi di San Secondo (salone dei fasti della famiglia Rossi).\nIl suo stile pittorico influenz\u00f2 numerosi artisti, tra i quali Pomponio Allegri, figlio di Correggio, Alessandro Mazzola, Giovanni Battista Tinti e Giulio Cesare Amidano.\nFu anche un incisore ed \u00e8 noto come tale col nome di Jacopo da Parma (\"Jacobus parmensis\"), ma quasi tutti i suoi lavori in questo settore sono andati perduti."}
{"id": "2473162", "revid": "729019", "url": "https://it.wikipedia.org/wiki?curid=2473162", "title": "Lat\u00e9co\u00e8re 26", "text": "Il Lat\u00e9co\u00e8re 26 era un aereo postale e trasporto passeggeri ad ala alta a parasole prodotto dall'azienda francese Forges et Ateliers de Construction Lat\u00e9co\u00e8re tra la fine degli anni venti e l'inizio degli anni trenta.\nRealizzato per sostituire nell'A\u00e9ropostale l'ormai superato Breguet Bre 14, un bombardiere utilizzato durante la prima guerra mondiale convertito all'uso civile, venne impiegato nelle sue versioni bi e triposto sia dalla societ\u00e0 francese che nella sussidiaria argentina Aeroposta Argentina."}
{"id": "2473167", "revid": "1305772", "url": "https://it.wikipedia.org/wiki?curid=2473167", "title": "Carditello", "text": "Carditello \u00e8 il toponimo di due frazioni della Campania"}
{"id": "2473168", "revid": "406204", "url": "https://it.wikipedia.org/wiki?curid=2473168", "title": "Skald", "text": ""}
{"id": "2473169", "revid": "123535469", "url": "https://it.wikipedia.org/wiki?curid=2473169", "title": "San Tammaro (Italia)", "text": "San Tammaro \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nSan Tammaro si trova tra la zona di Capua e l'agro aversano. \u00c8 situata in una posizione pianeggiante con una media di 22 con picchi di 30 e minimi di 10 .\nPer quanto attiene al rischio sismico, San Tammaro \u00e8 posta in una zona classificata a sismicit\u00e0 media.\nClima.\nIl clima \u00e8 quello tipico dei comuni della pianura Campana: l'estate \u00e8 caratterizzata da caldo afoso, mentre l'inverno \u00e8 mediamente freddo con rare nevicate. Le precipitazioni oscillano dai 136\u00a0mm di novembre ai 19\u00a0mm di luglio. Il tasso di umidit\u00e0 \u00e8 invece in media del 74% mentre il vento oscilla nei massimi tra i W 9\u00a0km/h e i W 16\u00a0km/h.\nStoria.\nLe prime fonti sull'esistenza di case rurali abitate risalgono al 440 d.C. anche se si immagina quasi certamente che esistessero prima dei feudi rurali degli abitanti della Capua antica poi distrutti dalle invasioni barbariche dei Goti.\nLa fondazione di un vero e proprio villaggio si fa risalire alla venuta nel luogo del Santo Vescovo Tammaro, che avrebbe anche qui compiuto vari miracoli. \nTra il 1000 d.C. e il 1130 d.C. i Normanni distrussero il vicino borgo di Savignano e i savignanesi sfuggiti al massacro si stabilirono proprio nel piccolo villaggio di San Tammaro. \nImportante per il comune fu la realizzazione della tenuta di caccia dei re di Borbone, la Reale tenuta di Carditello, comunemente \"Real Casina\".\nSociet\u00e0.\nTradizione e folclore.\nFesta patronale di S. Tammaro vescovo e Maria SS. della Libera.\nLa festa patronale in onore di S. Tammaro Vescovo e della Maria Santissima della Libera si svolge ogni anno durante il periodo di Pasqua. Giorno principale della kermesse \u00e8 il luned\u00ec dell'Angelo quando ha luogo la processione delle due immagini dei santi patroni. Il corteo religioso \u00e8 inoltre preceduto e seguito dalla cerimonia del \"volo dell'Angelo\", durante la quale due bambine attaccate a una carrucola compiono un tragitto aereo a diversi metri da terra cantando inni sacri appositamente scritti. Momenti centrali del lato ludico della kermesse sono l'esibizione di un concerto bandistico (luned\u00ec dell'Angelo) e lo sparo dei fuochi pirotecnici aerei (in genere l'ultima sera di celebrazioni).\nAmministrazione.\nDi seguito l'elenco dei sindaci da quando \u00e8 presente l'elezione diretta del sindaco da parte dei cittadini (cio\u00e8 1995):"}
{"id": "2473170", "revid": "1632387", "url": "https://it.wikipedia.org/wiki?curid=2473170", "title": "Stefano Bollani", "text": "Vanta collaborazioni con musicisti come Gato Barbieri, Chick Corea, Chano Dom\u00ednguez, Bill Frisell, Sol Gabetta, Richard Galliano, Gabriele Mirabassi, Egberto Gismonti, Lee Konitz, Bobby McFerrin, Pat Metheny, Gonzalo Rubalcaba, Chucho Vald\u00e9s, Caetano Veloso, Phil Woods, Hector Zazou e un lungo sodalizio con il trombettista Enrico Rava, insieme al quale ha inciso pi\u00f9 di quindici dischi. Si \u00e8 inoltre esibito con numerose orchestre sinfoniche (Filarmonica della Scala, Orchestra dell\u2019Accademia Nazionale di Santa Cecilia di Roma, Gewandhaus di Lipsia, Concertgebouw di Amsterdam, Orchestre de Paris, Toronto Symphony Orchestra tra le altre) e con direttori come Riccardo Chailly, Daniel Harding, Kristjan J\u00e4rvi, Zubin Mehta, Gianandrea Noseda e Antonio Pappano. Numerose le sue esibizioni con artisti del pop-rock italiano e le sue partecipazioni in campo radiofonico e televisivo, dove ha pi\u00f9 volte ricoperto il ruolo di conduttore. Ha all\u2019attivo 46 album (30 in studio), oltre a una lunga lista di collaborazioni discografiche.\nBiografia.\nOrigini.\nNasce a Milano, da Roberto Bollani, milanese, e da Maddalena, di Rovigo. Ha una sorella di nome Manuela nata ad Alba in Piemonte. \nCarriera musicale.\nI suoi genitori girano per motivi di lavoro (Milano, Bologna, Firenze) e cresce a Firenze dove studia pianoforte dall\u2019et\u00e0 di 6 anni e gi\u00e0 a 15 anni inizia a esibirsi in modo professionale. Contemporaneamente studia con Luca Flores, Mauro Grossi e Franco D\u2019Andrea e nel 1993 si diploma al Conservatorio Luigi Cherubini sotto la guida del maestro napoletano Antonio Caggiula (allievo di Paolo Denza). Dopo una breve esperienza come turnista nel mondo del pop con Raf e Jovanotti e la militanza nel gruppo pop-rock \"La Forma\", che comprendeva anche Irene Grandi e Marco Parente, a partire dalla met\u00e0 degli anni Novanta si afferma in ambito jazz.\nFondamentale \u00e8 l\u2019incontro con Enrico Rava, che lo chiama al suo fianco nel 1996. Insieme a lui tiene centinaia di concerti in tutto il mondo e incide pi\u00f9 di quindici dischi, a partire da \"Certi angoli segreti\" (1998), \"Rava Plays Rava\" e \"Shades of Chet\" (1999). Inizia inoltre a suonare regolarmente con alcuni dei pi\u00f9 importanti jazzisti italiani: Paolo Fresu, Roberto Gatto ed Enzo Pietropaoli.\nNel 1998, insieme al cantautore Massimo Altomare, incide il suo primo album, \"Gn\u00f2si delle f\u00e0nfole\", su testi dall'omonimo libro di Fosco Maraini. Nello stesso anno partecipa a \"TenderLee for Chet \u2013\" la prima delle sue numerose esperienze discografiche con il sassofonista statunitense Lee Konitz \u2013 e vince il premio della rivista \"Musica Jazz\" come miglior nuovo talento. L\u2019anno seguente Bollani pubblica due nuovi dischi: \"Mambo italiano\", realizzato insieme a uno dei suoi partner pi\u00f9 fidati, il contrabbassista Ares Tavolazzi; e \"L\u2019orchestra del Titanic\", con la formazione omonima che, accanto a Bollani, comprende Antonello Salis, Riccardo Onori, Raffaello Pareti e Walter Paoli. Insieme ai Solisti dell\u2019Orchestra della Toscana, prende inoltre parte a \"Passatori\", album del fisarmonicista francese Richard Galliano.\nLe collaborazioni non si limitano per\u00f2 nell\u2019ambito del jazz, come testimonia \"Abbassa la tua radio\" (2000), disco-concerto a cui partecipano musicisti che hanno incrociato pi\u00f9 volte il loro percorso artistico con Bollani: Barbara Casini, Irene Grandi, Elio, Marco Parente, Peppe Servillo, oltre a Enrico Rava Roberto Gatto e Javier Girotto. Lo stile eclettico e votato all\u2019improvvisazione di Bollani lo porta a cimentarsi con i progetti pi\u00f9 disparati: nel 2002 lavora come produttore artistico al disco di Bobo Rondelli \"Disperati, intellettuali, ubriaconi\", vincendo anche il Premio Ciampi per gli arrangiamenti; nel 2004 registra \"Cantata dei pastori immobili\", libro-cd e spettacolo per quattro voci su testi di David Riondino; suona poi con gruppi come Banda Osiris e la Bandabard\u00f2, lavora a colonne sonore di Riz Ortolani e Giovanni Nuti, affianca protagonisti storici della musica italiana come Massimo Ranieri. Nel 2007 si esibisce anche al Festival di Sanremo, come ospite nella serata del gioved\u00ec, accompagnando al piano Johnny Dorelli nel brano \"Meglio cos\u00ec\" (torner\u00e0 come ospite a Sanremo nell\u2019edizione 2013, duettando con Caetano Veloso).\nNon si ferma, intanto, il sodalizio con Enrico Rava. Insieme a lui Bollani firma, tra gli altri, gli album \"Montr\u00e9al Diary/B\" (2001), \"Tati\" (2005), \"The Third Man\" (2007) e \"New York Days\" (2009) e partecipa a dischi e tourn\u00e9e internazionali che lo vedono suonare con musicisti come Gianni Basso, Gianluca Petrella, John Abercrombie, Jeff Ballard, Larry Grenadier, Paul Motian, Mark Turner, Phil Woods, Gato Barbieri e Pat Metheny. Di prestigio anche gli incontri, del 2003, con la cantante russa Sajncho Nam\u010dylak (\"Who Stole the Sky?\") e con Hector Zazou, che lo chiama a suonare in \"Strong Currents\" (tra gli altri ospiti dell\u2019album anche Laurie Anderson, Jane Birkin e Ryuichi Sakamoto).\nTra il 2002 e il 2006, Bollani incide quattro dischi per l\u2019etichetta francese Label Bleu. Inaugura la serie \"Les fleurs bleues\" (2002), ispirato all\u2019omonimo romanzo di Raymond Queneau e inciso con Scott Colley e Clarence Penn. Segue, nel 2003, \"Sm\u00e5t Sm\u00e5t\", disco che viene segnalato dalla rivista inglese \"Mojo\" come uno dei migliori dell\u2019anno e che contribuisce anche alla conquista del Premio Carosone. Nel 2004\u00a0\u2013 anno che culmina con il New Star Award, premio della rivista giapponese \"Swing journal\" assegnato per la prima volta a un musicista non statunitense \u2013 esce \"Concertone\", il primo disco registrato da Bollani con un\u2019orchestra sinfonica: l\u2019Orchestra della Toscana diretta da Paolo Silvestri; sulle musiche del disco il coreografo Mauro Bigonzetti realizza anche un balletto per lo Stuttgart Ballet. Chiude la serie \"I visionari\" (2006), album realizzato con la band omonima formata da Mirko Guerrini, Nico Gori, Ferruccio Spinetti e Cristiano Calcagnile, con le partecipazioni speciali di Mark Feldman, Paolo Fresu e Petra Magoni (al tempo moglie di Bollani).\nContemporaneamente l\u2019etichetta Venus Japan pubblica quattro dischi dello \u201cStefano Bollani Trio\u201d, formazione con Ares Tavolazzi al contrabbasso e Walter Paoli alla batteria: \"Black and Tan Fantasy\" (2002), \"Volare\" (2002), \"Falando de amor\" (2003), \"Ma l\u2019amore no\" (2004) e \"I\u2019m in the Mood for Love\" (2007). In parallelo Bollani avvia un\u2019intensa collaborazione con il contrabbassista Jesper Bodilsen e il batterista Morten Lund, insieme a cui former\u00e0 il \u201cDanish Trio\u201d. In tre anni escono, per l\u2019etichetta Stunt, \"Mi ritorni in mente\" (2003), \"Close to You\" (2004, con la cantante danese Katrine Madsen) e \"Gleda: Songs from Scandinavia\" (2005); seguir\u00e0 nel 2009, per ECM, \"Stone in the Water\".\nCruciale nella carriera dell\u2019artista \u00e8 la pubblicazione di \"Piano solo\" nel 2006: la rivista \"Musica Jazz\" lo premia come disco dell\u2019anno e nomina Bollani musicista italiano dell\u2019anno (riconoscimento che otterr\u00e0 anche nel 2010). Particolarmente significativo \u00e8 anche il 2007, anno in cui si mette alla prova nel repertorio classico, insieme alla Filarmonica \u2019900 del Teatro Regio di Torino diretta da Jan Latham-Koenig, registrando il \"Concert champ\u00eatre\", \"Les Animaux mod\u00e8les\" e le \"Improvvisazioni\" \"13\" e \"15\" di Francis Poulenc. Pochi mesi dopo esce \"BollaniCarioca\", disco di grande successo internazionale realizzato insieme a importanti artisti brasiliani (dalla tourn\u00e9e verranno poi ricavati anche il DVD e il Blu-ray Disc \"Carioca Live\", editi da Ermitage e prodotti da Gianni Salvioni. con cui aveva gi\u00e0 realizzato il disco Abbassa la tua radio e la rimusicazione del film muto \"Come vinsi la guerra\" di Buster Keaton. A dicembre 2007, Bollani suona un pianoforte a coda in una favela di Rio de Janeiro: un\u2019impresa riuscita in precedenza solo ad Ant\u00f4nio Carlos Jobim. Nello stesso anno vince l\u2019Hans Koller European Jazz Prize come migliore musicista europeo del 2007 e viene inserito dalla rivista americana \"All About Jazz\" nell\u2019elenco dei cinque pi\u00f9 importanti musicisti dell\u2019anno insieme a Dave Brubeck, Ornette Coleman, Charles Mingus e Sonny Rollins.\nIn questo periodo proseguono le incursioni nel mondo della canzone italiana (con omaggi discografici a Luigi Tenco e Sergio Bardotti, e partecipazioni ad album di Samuele Bersani, Claudio Baglioni e, pi\u00f9 tardi, Daniele Silvestri e Fabio Concato). La collaborazione pi\u00f9 rilevante del periodo \u00e8 per\u00f2 quella avviata nel 2009 con uno dei pi\u00f9 grandi pianisti della storia del jazz, Chick Corea, insieme a cui Bollani propone un duo pianistico senza precedenti in varie citt\u00e0 d'Italia e a Umbria Jazz Winter 2010. Da questo concerto verr\u00e0 poi ricavato anche l\u2019album live \"Orvieto\".\nIl 2010, anno in cui il Berklee College of Music assegna a Bollani la laurea honoris causa, si segnala per un nuovo grande successo discografico. Il 14 settembre 2010, per l\u2019etichetta di musica classica Decca Records, esce \"Rhapsody in Blue\" \u2013 'Concerto in F'. Inciso con la Gewandhausorchester di Lipsia diretta da Riccardo Chailly, il cd contiene tre lavori del compositore statunitense George Gershwin: \"Rapsodia in blu\" (nella versione per pianoforte e jazz band ideata da Paul Whiteman), il \"Concerto in fa\" per pianoforte e orchestra e le \"Rialto Ripples\". Il cd entra direttamente all\u2019ottavo posto della classifica pop: in assoluto, \u00e8 la prima volta in Italia che un disco di classica entra nella top ten. Il cd di Bollani e Chailly rimane in classifica per 32 settimane, per 3 settimane figura anche nella top ten e con pi\u00f9 di 70.000 copie vendute vince il Disco di Platino.\nNel 2012 la coppia Bollani-Chailly con la Gewandhausorchester pubblica \"Sounds of the 30s\", cd che vede l\u2019esecuzione di grandi classici degli anni trenta: il \"Concerto per pianoforte e orchestra in sol maggiore\" di Maurice Ravel; il \"Tango\" di Igor' Stravinskij; il \"Tango\" di Kurt Weill, da \"L\u2019opera da tre soldi\"; \"Surabaya Johnny\" dello stesso Weill, dalla commedia musicale \"Happy End\"; la suite \"Le mille e una notte\" di Victor de Sabata. Il programma del disco \u00e8 anticipato, il 3 settembre 2011, da un\u2019esibizione live nella Augustusplatz di Lipsia, con un pubblico di oltre 20.000 persone.\nSempre insieme a Chailly, Bollani si esibisce anche con l\u2019Orchestre de Paris (alla Salle Pleyel) e con la Filarmonica della Scala (prima a teatro e poi in una gremita Piazza del Duomo a Milano). Dal concerto milanese del 21 aprile 2012, trasmesso in diretta nei cinema di quasi 20 Paesi, nasce anche il DVD \"Live at La Scala\" (2013) che comprende composizioni di George Gershwin (\"Catfish Row\", \"Un americano a Parigi\", \"Concerto in fa, Rialto Ripples\") e brani di Scott Joplin (\"Maple Leaf Rag\") e Joseph Kosma (\"Autumn Leaves\").\nMentre si susseguono i concerti con orchestre sinfoniche\u00a0\u2013 dirette tra gli altri da Daniel Harding, Kristjan J\u00e4rvi, Zubin Mehta, Gianandrea Noseda e Antonio Pappano \u2013 viene registrato anche \"Big Band!\", album con la NDR Bigband di Amburgo diretta dal sassofonista norvegese Geir Lysne (2011; Echo Jazz-Preis 2013). In seguito, dopo aver preso parte alle registrazioni dell'album \"Respiro\" del cantautore Joe Barbieri (con il quale esegue il brano \"Un regno da disfare\"), escono \"Irene Grandi &amp; Stefano Bollani\" (2012) e \"O que ser\u00e0\" (2013), disco che comprende registrazioni dal vivo dell\u2019anno precedente con il musicista brasiliano Hamilton de Holanda. Nel 2014 \u00e8 la volta di \"Sheik Yer Zappa\", tributo\u00a0\u2013 registrato dal vivo nel 2011\u00a0\u2013 alla musica di Frank Zappa, che Bollani definisce cos\u00ec: \u201cUn rocker che prendeva in giro con sarcasmo il mondo del quale faceva parte, canzonandone gli stereotipi e agendo in modo diametralmente opposto a quello dei suoi colleghi\u201d. Sempre nel 2014, riprendono le pubblicazioni con il Danish Trio ed esce \"Joy in Spite of Everything\", album impreziosito dalla presenza di Mark Turner e Bill Frisell e premiato da \"Musica Jazz\" come miglior disco dell\u2019anno. Il 26 settembre arriva un altro importante riconoscimento internazionale, con l\u2019assegnazione a Bollani del JTI Trier Jazz Award.\nNel settembre 2015 il pianista partecipa all\u2019iniziativa di \"Musica Jazz\" in ricordo di Sergio Endrigo nel decennale della scomparsa, interpretando insieme a David Riondino un medley di canzoni di Endrigo nella raccolta \"Momenti di jazz.\" Nello stesso mese esce \"Arrivano gli alieni\", disco in cui si cimenta per la prima volta come cantautore, seguito nel 2016 dall\u2019album in solo \"Live from Mars\" (allegato al settimanale \"L\u2019Espresso\" e al quotidiano \"la Repubblica\") e dal nuovo progetto \"Napoli Trip\": accompagnato da Daniele Sepe, Nico Gori, Manu Katch\u00e9 e Jan Bang, e affiancato da ospiti come Arve Henriksen, Audun Kleive e Hamilton de Holanda, Bollani rende omaggio a uno dei suoi amori di sempre, la musica napoletana. Sempre nel 2016 partecipa al disco di Hamilton de Holanda \"Samba de chico\" e, nel brano \"Vai trabalhar vagabundo,\" suona anche con Chico Buarque. Nel 2017 pubblica \"Mediterraneo\", live registrato nella Sala Grande della Berliner Philharmonie insieme ai componenti del Danish Trio Jesper Bodilsen e Morten Lund, al fisarmonicista francese Vincent Peirani e a quattordici elementi dell\u2019Orchestra filarmonica di Berlino. Nel concerto, diretto e arrangiato da Geir Lysne, rivisita grandi classici del repertorio italiano, da Monteverdi, Leoncavallo, Puccini e Rossini fino a Rota, Morricone e Paolo Conte. Nel maggio 2018 Bollani pubblica \"Que bom\", primo disco della sua etichetta discografica Aloba: composto da brani inediti e interamente registrato a Rio de Janeiro, vede la partecipazione fra gli altri di Caetano Veloso e Jo\u00e3o Bosco. Sempre per Aloba, ad aprile 2020, esce \"Piano Variations on Jesus Christ Superstar\", libera rivisitazione per pianoforte solo della colonna sonora di \"Jesus Christ Superstar\", a cinquant\u2019anni dalla pubblicazione. Il suo album pi\u00f9 recente \u00e8 \"El Chakracanta\", registrato dal vivo a Buenos Aires con l\u2019Orquesta Sin Fin, diretta da Exequiel Mantega, e disponibile dal 26 marzo 2021.\nRadio.\nPer la radio, Bollani \u00e8 stato ideatore e conduttore, con David Riondino e Mirko Guerrini, della trasmissione \"Il Dottor Djemb\u00e8. Via dal solito tam tam\", in onda su Rai Radio 3 dal 2006 al 2012. Dal programma sono nati anche il libro \"Lo zibaldone del Dottor Djemb\u00e8\" (2008), lo speciale tv \"Buonasera Dottor Djemb\u00e8\" (Rai 3, 2010) e il cd \"Il Dottor Djembe live\" (2012), che vede la partecipazioni di ospiti come Fabrizio Bentivoglio, Paolo Benvegn\u00f9, Enrico Dindo, Patrizio Fariselli e Gianluigi Trovesi.\nDal 19 al 30 ottobre 2020, con la moglie Valentina Cenni ha condotto \"Evviva!\", programma in dieci puntate in onda dal luned\u00ec al venerd\u00ec alle ore 13:00 su Rai Radio 3.\nNel settembre 2008 ha firmato tutte le sigle del palinsesto di Radio Rai 3, molte delle quali ancora in onda (fra le altre, le sigle di GR3 e Onda Verde).\nTelevisione.\nIn televisione \u00e8 stato ospite fisso di Renzo Arbore nel programma \"Meno siamo meglio stiamo\" (Rai 1, 2005) e poi ideatore, autore e conduttore delle due edizioni di \"Sostiene Bollani\" (Rai 3, 2011 e 2013), programma con cui, insieme a Caterina Guzzanti, porta la musica jazz sul piccolo schermo. Il 1\u00ba dicembre 2011, sul quotidiano \"Metro\", il critico Mariano Sabatini ha commentato: \u201cDai tempi di Alessandro Baricco e \"L\u2019amore \u00e8 un dardo\", Stefano Bollani \u00e8 forse l\u2019unico vero nuovo personaggio che la tv abbia proposto\u201d.\n\u00c8 tornato, nel 2016, alla conduzione televisiva con \"L\u2019importante \u00e8 avere un piano\": sette appuntamenti in seconda serata su Rai 1 con ospiti, improvvisazioni e musica dal vivo. Il 1\u00ba gennaio 2020, sempre su Rai 1, \u00e8 apparso nel programma di Roberto Bolle \"Danza con me\", dove ha accompagnato Andrea Bocelli in \"Con te partir\u00f2\", brano danzato dallo stesso Bolle in coppia con Nicoletta Manni, prima ballerina della Scala di Milano.\nDal 15 marzo 2021, insieme a Valentina Cenni conduce la trasmissione \"Via dei Matti n\u00ba0\", in onda su Rai 3 nella fascia serale tra le ore 20:20 e le 20:45 e per il quale ricever\u00e0 il Premio Flaiano per il miglior programma culturale. Pochi giorni dopo, il 18 marzo, viene trasmesso in prima visione su Rai 1 \"Carosello Carosone\" (regia di Lucio Pellegrini), film per la televisione di cui firma le musiche e in cui interpreta anche un cameo.\nProgetti teatrali.\nA teatro ha lavorato sia in scena che come autore delle musiche. Tra le produzioni di maggior successo si ricorda \"Guarda che luna!\" (2001, diventato poi un DVD), spettacolo in cui si \u00e8 esibito con Gianmaria Testa, Banda Osiris, Enrico Rava, Enzo Pietropaoli e Piero Ponzo. Come autore delle musiche, ha lavorato pi\u00f9 volte con Lella Costa (\"Alice. Una meraviglia di paese\", \"Amleto\" e \"Ragazz\"e) e con i registi Giorgio Gallione e Cristina Pezzoli.\nNella stagione teatrale 2015/2016, ha portato in scena lo spettacolo \"La regina Dada\", scritto, interpretato e diretto insieme a Valentina Cenni.\nNel 2016 \u00e8 interprete e autore delle musiche dello spettacolo \"Wonderland. Cchi\u00f9 scuru di mezzenotti un po\u2019 fari\", diretto da Daniele Cipr\u00ec, scritto da Damiano Bru\u00e8 e Nicola Ragone, e prodotto dal Teatro Stabile di Bolzano.\nProgetti editoriali.\nHa al suo attivo diversi libri. Tra questi \"L\u2019America di Renato Carosone\" (2004), il romanzo \"La sindrome di Brontolo\" (2006), e i pi\u00f9 recenti \"Parliamo di musica\" (2013) e \"Il monello, il guru, l\u2019alchimista e altre storie di musicisti\" (2015), due viaggi nella storia della musica scritti con Alberto Riva.\nNel 2005, in veste di autore/recensore ha contribuito alla nascita della rivista \"Giudizio Universale\".\n\u00c8 inoltre autore delle prefazioni dei seguenti volumi: Anne Givaudan e Riccardo Geminiani, \"La maga e la bambina\" (Trigono Edizioni, 2017); Tom Robbins, \"Tibetan peach pie. Cronache di una vita immaginifica\" (Tlon, 2017); Robert Anton Wilson, \"Sex, drugs &amp; magick\" (Spazio interiore, 2020).\nA Bollani \u00e8 ispirato il personaggio dei fumetti Disney Paperefano Bolletta, musicista amico di Paperino, che compare per la prima volta nella storia \"Paperino e il segreto del tenore smemorato\" sul numero 2808 di \"Topolino\" (22 settembre 2009), e torna poi in \"Paperinik e le note criminali\" (n. 2860, 21 settembre 2010) e \"Paperinik e il mistero del falso che \u00e8 vero\" (n. 3092, 25 febbraio 2015). Alle tre storie e al personaggio sono dedicate anche le copertine dei rispettivi numeri di \"Topolino\".\nVita privata.\nHa avuto una lunga relazione con la cantante Petra Magoni, da cui ha avuto due figli, Leone (nato nel 1999) e Frida (nata nel 2004). Successivamente si \u00e8 sposato con l'attrice Valentina Cenni."}
{"id": "2473172", "revid": "438678", "url": "https://it.wikipedia.org/wiki?curid=2473172", "title": "Reds", "text": "Reds \u00e8 un film del 1981, co-scritto, prodotto, diretto e interpretato da Warren Beatty.\nIl film \u00e8 basato sulla vita di John Reed, giornalista comunista statunitense che descrisse la rivoluzione d'ottobre russa nel suo libro \"I dieci giorni che sconvolsero il mondo\".\nTrama.\nTornato dal Messico, dove aveva seguito, con i suoi brillanti reportage, la rivoluzione di Pancho Villa, John Reed si innamora di Louise Bryant e fugge con lei a New York. Con l'ingresso nel 1917 degli Stati Uniti nella prima guerra mondiale, i due si ritrovano a San Pietroburgo, dove diventano testimoni della rivoluzione d'ottobre. Tornati in patria, Louise si sente trascurata dall'impegno politico nel Partito Comunista degli Stati Uniti d'America di John che, ritornato in Russia, vi morir\u00e0, non prima di essere riuscito a riabbracciare Louise che l\u00e0 lo ha raggiunto.\nProduzione e cast.\nLe riprese sono durate ben 14 mesi, tra l'agosto 1979 e l'ottobre 1980, e si sono svolte a Helsinki in Finlandia, Gran Bretagna, New York e in Spagna a Madrid, Siviglia e Granada. Nella pellicola sono inserite, intervallate alla trama principale, le testimonianze di alcuni personaggi (scrittori, giornalisti, attivisti politici) che da giovani conobbero Reed e la Bryant, come Henry Miller, Scott Nearing, Dorothy Frooks, George Seldes e Roger Baldwin.\nDiane Keaton era legata sentimentalmente a Warren Beatty, ma la loro storia fin\u00ec al termine delle riprese. Warren Beatty e Jack Nicholson al tempo delle riprese avevano entrambi 43 anni, molti di pi\u00f9 dei rispettivi personaggi che interpretano: John Reed all'inizio della vicenda aveva 28 anni, il drammaturgo Eugene O'Neill 27.\nDistribuzione.\nIl film \u00e8 uscito negli Usa il 3 dicembre 1981, in Italia il 16 aprile 1982. Il budget del film \u00e8 stato di 35 milioni di dollari e l'incasso negli Usa ha superato i 40 milioni.\nRiconoscimenti.\nMaureen Stapleton, alla sua quarta nomination, vinse il premio Oscar come migliore attrice non protagonista nei panni dell'anarchica Emma Goldman."}
{"id": "2473175", "revid": "729019", "url": "https://it.wikipedia.org/wiki?curid=2473175", "title": "Sebastian Brant", "text": "Biografia.\nFiglio di un ricco oste, studi\u00f2 all'universit\u00e0 di Basilea dove, ricevuto il titolo di dottore in legge nel 1489, tenne per qualche tempo una cattedra di giurisprudenza. Dopo l'ingresso di Basilea nella Confederazione svizzera nel 1501, Brant fece ritorno a Strasburgo, dove fu fatto sindaco della citt\u00e0, nella quale poi rimase per tutto il resto della sua vita dedicandosi all'attivit\u00e0 di avvocato.\nDest\u00f2 presto l'attenzione dei circoli umanistici per la sua vena poetica in latino, ma si dedic\u00f2 anche all'edizione di molte opere di argomento giuridico ed ecclesiastico.\nLa nave dei folli.\nLa sua fama si deve per\u00f2 unicamente alla celebre satira didascalica \"Das Narrenschiff\" (\"La nave dei folli\" del 1494), scritta in dialetto alsaziano e illustrata da Albrecht D\u00fcrer, la cui popolarit\u00e0 e influenza travalicarono ampiamente i confini della Germania, come testimoniato dalla traduzione in molte lingue.\nSotto forma di allegoria, una nave stipata di folli e guidata da folli, si dirige in un viaggio fantastico verso il paradiso dei folli, Narragonia, fino alla visita del Paese di Cuccagna (\"Schlaraffenland\") e al tragico epilogo del naufragio finale.\nIn quest'opera allegorica Brant sferza con implacabile vigore i vizi e le debolezze umane espresse dalla sua epoca ed \u00e8 proprio in quel contesto egli concepisce la figura letteraria di \"Sankt\" Grobian, che immagina essere il santo patrono delle persone dai tratti \"grobiani\", ovvero esseri rozzi e volgari.\nSebbene, come molti umanisti tedeschi, fosse portatore di una visione religiosa essenzialmente conservatrice, l'occhio vigile di Brant rimane ben aperto a scrutare sugli abusi della Chiesa.\nL'opera pu\u00f2 essere fatta rientrare nel vasto filone della \"letteratura della follia\", di cui si conosce un'ampia casistica. Un monaco di Canterbury, Nigel de Longchamps detto Wireker (\"fl.\" 1190), in epoca medievale aveva scritto un'opera satirica, lo \"Speculum stultorum\": in essa l'ambizioso e malcontento autore figura nelle vesti di \"Brunellus\", l'asino che voleva una coda pi\u00f9 grande.\nRetaggio.\nL'opera \"Ship of Fools\" (1509) di Alexander Barclay fu una libera imitazione del poema tedesco di Brant, mentre la versione latina fattane da Jacob Locher (\"Stultifera navis\", del 1497) fu quasi altrettanto popolare quanto l'originale in tedesco.\n\"Cock Lovell's Bate\", stampata da Wynkyn de Worde (c. 1510) \u00e8 un'altra imitazione della \"Narrenschiff\". In essa Cock Lovell \u00e8 un conciapelli imbroglione che si circonda di un'accolita di commercianti mascalzoni, insieme ai quali scorrazza chiassosamente su e gi\u00f9 per valli e colline dell'Inghilterra.\nAltre opere.\nTra gli altri lavori di Brant spicca, nel 1508, con il titolo di \"Fridangi discretio\", un rifacimento in latino della \"Bescheidenheit\" (\"Saggezza di vita\"), poema didascalico medioevale, opera di Freidank.\nIl \"Liber faceti\" (1496), opera di ammaestramento morale rivolto ai giovani, e \"Sentenze morali\" (1498), riproposizione di un'opera medioevale nota sotto il nome di \"Catone\", sono di minor interesse e importanza."}
{"id": "2473181", "revid": "767487", "url": "https://it.wikipedia.org/wiki?curid=2473181", "title": "Duyure", "text": "Duyure \u00e8 un comune dell'Honduras facente parte del dipartimento di Choluteca.\nL'abitato nacque tra il 1821 ed il 1822, come testimoniato da un'iscrizione sul fonte battesimale della chiesa che ne indica la costruzione appunto nel 1822, rimase per diverso tempo parte del comune di San Marcos de Col\u00f3n. Trasformato una prima volta in comune autonomo nel 1884, perse l'autonomia nel 1889, per acquisirla infine in maniera definitiva nel 1895."}
{"id": "2473182", "revid": "1442080", "url": "https://it.wikipedia.org/wiki?curid=2473182", "title": "ABN AMRO World Tennis Tournament 2007 - Singolare", "text": "Il singolare dell'ABN AMRO World Tennis Tournament 2007 \u00e8 stato un torneo di tennis facente parte dell'ATP Tour.\nRadek \u0160t\u011bp\u00e1nek era il detentore del titolo, ma ha perso nel 2\u00ba turno contro Philipp Kohlschreiber.\nMichail Ju\u017enyj ha vinto in finale 6\u20132, 6\u20134, contro Ivan Ljubi\u010di\u0107."}
{"id": "2473183", "revid": "767487", "url": "https://it.wikipedia.org/wiki?curid=2473183", "title": "Jackie DeShannon", "text": "Biografia.\nAutrice di numerosi successi discografici del periodo del beat, \u00e8 stata una delle prime cantautrici dell'era del rock 'n' roll. Per lei fu scritta nel 1964 da Sonny Bono e Jack Nitzsche \"Needles and Pins\", poi lanciata su scala internazionale dal gruppo musicale The Searchers.\nA met\u00e0 anni settanta scrisse insieme a Donna Weiss \"Bette Davis Eyes\", un brano destinato a divenire famoso nel 1981 soprattutto grazie alla versione riarrangiata di Kim Carnes. La stessa DeShannon, tuttavia, incise il brano - modulato su un andamento vaudeville - e lo inser\u00ec nell'album discografico del 1975 \"New Arrangement\". La canzone \u00e8 stata rimasterizzata digitalmente assieme ad altre nel 2005 e pubblicata nel 2008 nell'album \"Her Own Kind of Light\", sorta di \"summa\" dei suoi brani migliori.\nSue musiche sono contenute nella colonna sonora del film del 1988 \"S.O.S. fantasmi\" (\"Scrooged\").\nPrimi anni.\nDeShannon cambi\u00f2 il suo vero nome Sharon Myers con quello di Jackie DeShannon su suggerimento della casa discografica con cui era a contratto - la Liberty Records - che non riteneva il suo nome appropriato per favorire le vendite discografiche di un'artista pop. Il nome Shannon \u00e8 forse quello di un antenato irlandese dell'artista; secondo quanto riportato dalla stessa cantante sarebbe stato invece un dirigente della casa discografica ad aggiungere \"Shannon\" ad un nome scelto precedentemente: \"Jackie Dee\".\nNata nella minuscola cittadina rurale di Hazel (Kentucky), da Sandra Jean e James Erwin Myers, \u00e8 stata inserita nel mondo della musica country trasmessa da una radio locale quando aveva appena sei anni. Dall'et\u00e0 di undici ha iniziato a condurre una propria trasmissione.\nIn conseguenza della crisi attraversava l'agricoltura, la famiglia decise di trasferirsi nella citt\u00e0 natale della madre, Aurora (Illinois). Il padre torn\u00f2 a svolgere la sua professione originaria, ovvero quella di barbiere. Dopo un anno si trasferirono ancora in un'altra citt\u00e0, Batavia (Illinois), dove Sharon frequent\u00f2 l\"'high school\".\nInizi\u00f2 a registrare canzoni di scarso successo sotto diversi nomi, come Sherry Lee, Jackie Dee e Jackie Shannon. Tuttavia, le sue interpretazioni delle canzoni country \"Buddy\" e \"Trouble\" non passarono inosservate procurandogli l'attenzione di Eddie Cochran il quale la fece trasferire nel 1960 in California per farle scrivere canzoni insieme alla cantautrice Sharon Sheeley. La \"partnership\" port\u00f2 alla creazione di successi come \"Dum Dum\", per Brenda Lee, e \"I Love Anastasia\", per The Fleetwoods.\nSempre nel 1960, DeShannon firm\u00f2 un contratto con la casa discografica Liberty Records per la produzione del brano \"Lonely Girl\". A questo seguirono negli anni successivi altri singoli molti dei quali si rivelarono dei \"flop\" eccetto \"The Prince\", che raggiunse la 108.ma posizione negli USA ad inizio 1962, e \"Faded Love\" (97.mo nel febbraio 1963 ed il primo a entrate nella U.S. Hot 100 hit.\nIl successo.\nIl primo successo di un certo rilievo arriv\u00f2 con una canzone non scritta da lei (\"Needles and Pins\"), cui segu\u00ec nel 1963 la celebre \"When You Walk in the Room\". Entrambi i motivi si piazzarono in posizione modesta nelle classifiche di vendita ma entrarono nelle prime 40 canzoni in Canada, dove \"Needles and Pins\" raggiunse addirittura la prima posizione. \"Needles and Pins\" e \"When You Walk in the Room\" successivamente divennero successi di valore mondiale ad opera delle \"cover\" del gruppo musicale The Searchers.\nDeShannon registr\u00f2 altri numerosi singoli pop destinati ad un pubblico giovanile, ballate country, motivi rockabilly, gospel, secondo lo stile soul di Ray Charles. Durante quegli anni cur\u00f2 particolarmente la creazione di nuovi brani piuttosto che l'attivit\u00e0 di incisione per la Liberty Records. Contestualmente prosegu\u00ec l'attivit\u00e0 di cantante, tenendo spettacoli \"live\", fra cui alcuni con Elvis Presley, e formando collaborazioni con \"star\" della musica folk come The Everly Brothers e Ricky Nelson. Ugualmente, interpret\u00f2 al fianco di Bobby Vinton il \"surf movie\" \"Surf Party\".\nLa carriera di DeShannon ebbe una decisiva svolta nel febbraio 1964 quando fu chiamata come artista di supporto alla prima tourn\u00e9e statunitense dei Beatles. Tale partecipazione avvenne all'interno di una \"band\" appositamente formata con il chitarrista Ry Cooder.\nA met\u00e0 degli anni sessanta DeShannon inizi\u00f2 a collaborare anche con i gruppi The Byrds (per il quale scrisse la canzone \"Don't Doubt Yourself, Babe\", inserito nell'album discografico di debutto (1965) \"Mr. Tambourine Man\") e Circle Jerks (per cui scrisse \"Just Like Me\", contenuta nell'album del 1982 \"Wild in the Streets\"). Da quel punto in avanti la sua musica sar\u00e0 fortemente influenzata da quella nascente proveniente dalla West Coast degli Stati Uniti.\nNel 1965 DeShannon ebbe anche una breve esperienza professionale in Inghilterra dove collabor\u00f2 con il cantautore Jimmy Page (con cui scrisse \"Dream Boy\" e \"Don't Turn Your Back On Me\"). Page e DeShannon elaborarono anche materiali per Marianne Faithfull, incluso il suo successo \"Come and Stay With Me\". Per la televisione apparve nello show \"Ready Steady Go!\".\nA New York.\nDopo l'esperienza inglese e una volta ritornata in USA, a New York DeShannon collabor\u00f2 con Randy Newman, producendo canzoni come \"She Don't Understand Him\" e \"Did He Call Today Mama?\" nonch\u00e9 \"You Have No Choice\" for Delaney Bramlett.\nNel marzo 1965, registr\u00f2 un brano di Burt Bacharach e Hal David, \"What the World Needs Now Is Love\", il suo primo \"hit\" da primo posto in classifica, che da allora le garant\u00ec numerosi passaggi televisivi e regolari presenze nei tour in nightclub statunitensi. Per inciso \u00e8 da sottolineare che la canzone fu inserita nel film del 1969 \"Bob &amp; Carol &amp; Ted &amp; Alice\").\nLa cantante apparve poi nel ruolo di una folk-singer nel 1967, a fianco di Bobby Vee, nel film \"C'mon Let's Live a Little\".\nHa continuato poi a scrivere canzoni e a incidere dischi senza per\u00f2 ripetere fino al 1969 il successo fino ad allora ottenuto. Il gran ritorno fu assicurato da un singolo e dal relativo album, entrambi intitolati \"Put a Little Love in Your Heart\". Il singolo \"Love Will Find A Way\", dallo stesso album, costitu\u00ec anche un discreto successo.\nPassata alla Atlantic Records nel 1970, e trasferitasi a Los Angeles, DeShannon incise due album rispetto ai quali la critica fu particolarmente favorevole: uno di essi portava il suo nome, \"Jackie\", mentre l'altro era intitolato \"Your Baby Is A Lady\"; entrambi non ebbero per\u00f2 la stessa fortuna commerciale dei precedenti dischi.\nDopo essere stata invitata da Van Morrison a cantare nel suo album \"Hard Nose the Highway\" (1973), incise \"Put A Little Love In Your Heart\", brano che venne inserito quale motivo di chiusura del Music for UNICEF Concert, trasmesso in mondovisione nel 1979 dall'Assemblea Generale delle Nazioni Unite.\nCarriera recente.\nSebbene DeShannon non abbia poi prodotto in proprio nuovi singoli in grado di raggiungere i primi posti nelle classifiche di vendita, i suoi successi iniziali sono stati oggetto di \"cover\" da parte di nuovi artisti.\nNel 1974 assieme a Donna Weiss ha composto \"Queen Of The Rodeo\" e \"Bette Davis Eyes\", contenuta nel suo album \"New Arrangement\" e divenuta nel 1981 un successo internazionale grazie alla versione di Kim Carnes (tra l'altro il brano valse a DeShannon nel 1982 un premio Grammy Award come canzone dell'anno).\n\"Breakaway\", registrato da Tracey Ullman nel 1983, e \"Put A Little Love In Your Heart\", inciso da Annie Lennox e Al Green nel 1988, ugualmente divennero degli hit (anche nella versione di Dolly Parton del 1993).\nTom Petty &amp; The Heartbreakers e Stevie Nicks hanno avuto un posto nella Top 40 U.S. hit nel 1986 con la versione di \"Needles And Pins\", lanciata originariamente da DeShannon che per\u00f2 non la compose.\nUna versione di \"When You Walk In The Room\" di Pam Tillis del 1994 raggiunse la vetta delle \"country charts\" mentre un'ulteriore versione del brano \u00e8 stata fatta dalla cantante gi\u00e0 degli ABBA Agnetha F\u00e4ltskog, che l'ha utilizzata per traccia di lancio in Europa del suo album di ritorno alle scene musicali, \"My Colouring Book\".\nNel 2008 ha pubblicato l'album \"Her Own Kind of Light\" contenente \"Splendor in the Grass\", un brano in cui \u00e8 accompagnata dai Byrds e che \u00e8 stato rimasterizzato digitalmente nel 2005.\nJackie DeShannon \u00e8 stata raffigurata dalla cantante Liz Phair in un episodio televisivo della serie della NBC \"American Dreams\".\nVita personale.\nDeShannon \u00e8 stata sposata tre volte; la terza con il cantautore e compositore di musiche per il cinema Randy Edelman. Il suo primo marito fu il produttore esecutivo della Liberty Records Irving \"Bud\" Dain, da lei sposato il 29 gennaio 1966.\nHa avuto rapporti sentimentali anche con i musicisti Jimmy Page e Bryan MacLean. In particolare il chitarrista dei Led Zeppelin ha dichiarato di aver scritto la parte musicale del brano \"Tangerine\" (inserito nel terzo album della band), proprio ispirandosi alla sua relazione con la DeShannon, con la quale ruppe all'inizio del 1965."}
{"id": "2473184", "revid": "7", "url": "https://it.wikipedia.org/wiki?curid=2473184", "title": "Jackie De Shannon", "text": ""}
{"id": "2473186", "revid": "287204", "url": "https://it.wikipedia.org/wiki?curid=2473186", "title": "Dosinia exoleta", "text": "Dosinia exoleta \u00e8 un mollusco bivalve della famiglia Veneridae. Vive prevalentemente nei fondi sabbiosi, in cui si nasconde per sfuggire ai predatori, lasciando all'esterno solo l'apertura del proprio sistema filtrante. Cos\u00ec facendo questo bivalve pu\u00f2 ricevere acqua ricca d'ossigeno dal mare, e catturare allo stesso tempo i microorganismi utili alla sua nutrizione."}
{"id": "2473188", "revid": "114325", "url": "https://it.wikipedia.org/wiki?curid=2473188", "title": "Profeta Masema", "text": ""}
{"id": "2473189", "revid": "22416", "url": "https://it.wikipedia.org/wiki?curid=2473189", "title": "Muros (Italia)", "text": "Muros (\"Muros\" in sardo, letteralmente \"muri\" in italiano) \u00e8 un comune italiano di 825 abitanti della provincia di Sassari in Sardegna.\nInsieme ai comuni di Cargeghe, Codrongianos, Florinas, Ittiri, Olmedo, Ossi, Putifigari, Tissi, Uri ed Usini, fa parte dell'Unione dei comuni del Coros.\nStoria.\nDi origini incerte, nel Medioevo appartenne al Giudicato di Torres e fece parte della curatoria di Figulinas. Alla caduta del giudicato (1259) pass\u00f2 sotto la signoria dei Doria e poi dei Malaspina, e successivamente, intorno al 1350, sotto il dominio aragonese, ove divenne un feudo concesso ai Martinez marchesi di Montemuros. Il paese fu riscattato agli ultimi feudatari nel 1839 con la soppressione del sistema feudale.\nNei pressi dell'abitato si trovano le rovine di un antico paese, chiamato Tatareddu, con le fondamenta di un grande edificio, probabilmente del palazzo marchionale.\nDal 1928 venne aggregata al vicino comune di Cargeghe, da cui si stacc\u00f2, ottenendo piena autonomia amministrativa, nel 1950.\nSociet\u00e0.\nLingua e dialetti.\nLa variante del sardo parlata a Muros \u00e8 quella logudorese settentrionale."}
{"id": "2473190", "revid": "114325", "url": "https://it.wikipedia.org/wiki?curid=2473190", "title": "The Fires of Heaven", "text": ""}
{"id": "2473192", "revid": "287204", "url": "https://it.wikipedia.org/wiki?curid=2473192", "title": "Bengals Brescia", "text": "I Bengals Brescia sono una squadra di football americano della citt\u00e0 di Brescia. Dal 2009, dopo lo scioglimento della NFL Italia, hanno militato nel campionato organizzato dalla Federazione Italiana Football.\nNel 2014 confluiscono nella FIDAF per disputare il campionato U19. Nel 2015 prendono parte al campionato di II Divisione della FIDAF.\nIl 28 giugno 2009 i Bengals diventano Campioni d'Italia FIF vincendo il XXIX Superbowl contro i Red Jackets Sarzana.\nIl 22 maggio 2011 i Bengals diventano Campioni d'Italia FIF vincendo il XXXI Superbowl contro i Blacks Torino.\nIl 19 maggio 2012 i Bengals diventano Campioni d'Italia FIF vincendo il XXXII Superbowl contro i Rams Milano.\nLe origini e la storia.\nL'ASD Brescia Bengals American Football Team, denominata anche Bengals Brescia, si \u00e8 costituita ufficialmente nel 1989 per iniziativa di ex-giocatori della squadra Steel Tigers Cremona. La prima partecipazione al campionato nazionale di football americano avviene nell\u2019autunno dello stesso anno, con l\u2019iscrizione al campionato di serie B.\nNel 1991, il cambio della struttura societaria e dell\u2019organigramma permettono a Virgilio Baresi di venire eletto presidente. Nei primi anni del suo mandato, i Bengals effettuano un salto di qualit\u00e0 attraverso una serie di interventi mirati ad alzare il livello tecnico e tattico della squadra. Pertanto, viene ingaggiato il quarterback Diego Orfeo; nel 1992 viene assunto un nuovo coach, Cereda, che apporta ai Bengals la propria esperienza di successi ottenuti nel campionato nazionale italiano con la squadra Pharaones Milano. Nello stesso anno vengono assunti nuovi assistant coach \u2013 Susta e Margnini \u2013 per integrare il coaching staff.\nLa promozione in A2 avviene nello stesso anno e la squadra permane in questa serie fino al 1995, quando la dirigenza, in comune accordo con i giocatori, accetta di aderire al programma di ristrutturazione dei campionati promosso dalla Federazione Sportiva. I Bengals si iscrivono quindi al nuovo campionato di Arena Football \u2013 una specialit\u00e0 di football ad otto giocatori e di gran presa sia in America che in Europa. I Bresciani, guidati dal nuovo coach Zammarchi, chiudono imbattuti la regular season, vincono le partite di playoff e si laureano Campioni d\u2019Italia nella finalissima allo stadio Invernici di Brescia.\nAl campionato successivo, il 1996, i Bengals si presentano da campioni in carica e sono ritenuti la squadra favorita. Anche questa regular season si chiude con un bilancio senza sconfitte e nella finalissima di Desenzano del Garda la squadra bresciana batte la Virtus Bologna AFT, laureandosi per la seconda volta Campione di Italia. Il 1996 rester\u00e0 negli annali sportivi del football americano nazionale per merito delle prestazioni atletiche del runner Mauro Carletti e dei difensori Claudio Ferri e Gianfranco Cail\u00e8.\nNel triennio seguente (1997-1999) non si registrano altri trionfi sportivi. Da segnalare che nel 1997 si interrompe il record di imbattibilit\u00e0 dei Bengals Brescia per mano degli Skorpions Varese (i bresciani subiscono una sconfitta dopo 25 partite vinte di seguito). La societ\u00e0 continua ad effettuare investimenti ed innovazioni, riuscendo anche a produrre una linea propria di prodotti e merchandising che viene distribuita nei negozi sportivi della citt\u00e0.\nIl 1999 \u00e8 l\u2019anno delle grandi opere e delle grandi occasioni: il Comune di Brescia avvia i lavori preparatori dell\u2019impianto sportivo allo scopo di offrire uno spazio specifico alla squadra di football. I Bengals Brescia si iscrivono pertanto nel campionato di massima serie, la Golden League, e avviano una campagna di acquisti consistente. Nuovi atleti vengono acquistati da Piacenza, Milano, Bergamo e per la prima volta nella storia dei Bengals un giocatore statunitense indossa la maglia blu-argento. L\u2019esordio nella massima serie \u00e8 considerato positivo: la squadra di coach Orfeo si confronta con altre squadre di grande prestigio e dalla solida tradizione sportiva; l\u2019impegno dei bresciani si concretizza nel raggiungimento dei playoff e nella successiva eliminazione dalla corsa al titolo ad opera della Virtus Bologna AFT.\nLa stagione 2000/2001 \u00e8 una stagione molto impegnativa nella storia del football bresciano: la costruzione di una squadra competitiva di alto livello \u00e8 vista di buon occhio sia dalla dirigenza sia dall\u2019amministrazione comunale \u2013 la quale deve indirizzare gli investimenti pubblici per l'edificazione dello stadio. Alla corte di Baresi arrivano giocatori provenienti da Bergamo, da Legnano e anche dal Messico (trattasi del QB Jos\u00e8 Luiz Perez). Viene rivoluzionata anche la guida tecnica con l\u2019arrivo di tre nuovi coach: Francesco Angeli Busi e Carlo Lopresti. L\u2019impegno economico \u00e8 ingente ma le preoccupazioni della dirigenza sono mitigate dalla convinzione che un buon campionato di serie A possa essere il giusto volano per il rilancio dei Bengals e che tale palcoscenico sia necessario per la realizzazione di quella struttura tanto promessa che oramai i giornali chiamano \u201cCasa Bengals\u201d. Il secondo anno di militanza nel massimo campionato fa sentire il proprio peso sul roster bresciano: i numerosi infortuni falcidiano la squadra bresciana e obbliga il caoch Busi a continui cambiamenti nella formazione e di conseguenza nell\u2019assetto di gioco. Il lavoro dello staff porta comunque risultati: nonostante le continue peregrinazioni in diversi stadi comunali per lo svolgimento delle partite (Capriano, Ospitaletto, Rugby Brescia), i Bengals riescono a gestire gli impegni sportivi ed extrasportivi, ottenendo il riconoscimento del pubblico e dei media locali. Purtroppo tale impegno non viene ricompensato sul campo ed il campionato termina con l\u2019esclusione dai Paly-off.\nLa stagione seguente 2001 / 2002 si apre con una serie di training camp che richiamano numerosi ragazzi dalla citt\u00e0 e dalla provincia. Le nuove leve portano entusiasmo nell\u2019ambiente e mitigano l\u2019amarezza della societ\u00e0 per la mancata realizzazione di un impianto sportivo specifico per le necessit\u00e0 del football americano. Il campionato si apre con l\u2019esordio del coach Giannuzzi, che sostituisce Lopresti. Il nuovo coach pu\u00f2 disporre della green line bresciana al completo; l\u2019inesperienza della squadra viene compensata dalla freschezza atletica dei giovani giocatori e i risultato lo dimostrano; i Bengals accedono ai Play-off dopo una partita spareggio con i Warriors di Torino (la partita resta negli annali del football americano nazionale per la durata dei tre tempi supplementari \u201cil 40\u00b0 all\u2019Invernici\u201d ). Nella partita successiva i Bengals vengono sconfitti dagli Skorpions di Varese e la corsa alla finale si interrompe. La delusione per la sconfitta viene comunque compensata \u2013 nell\u2019autunno dello stesso anno - dall\u2019esordio della formazione junior nel campionato nazionale. A distanza di quasi dieci anni dalla prima esperienza giovanile i Bengals sotto la guida di coach Giannuzzi, con l\u2019assistenza di Sergio Corti e Alberto Petit-Pierre, approdano alla pole scudetto ma devono inchinarsi di fronte agli Hogs di Reggio Emilia (che diverranno poi campioni d\u2019Italia junior).\nLa stagione 2003 si apre con il ritorno in panchina del coach Luis Perez, ex quarterback biancoblu nel campionato 2001. Con Perez arriva a Brescia il sistema semi pro messicano che comporta una rivoluzione per l\u2019attacco dei Bengals e una totale riorganizzazione degli allenamenti. Al campo sportivo della Badia coach Perez porta una mentalit\u00e0 fondata sul sacrificio, sulla dedizione personale e soprattutto sulla preparazione atletica. I nuovi e numerosi allenamenti plasmano una formazione agile e veloce, e su queste basi il coach messicano costruisce un sistema offensivo innovativo che regaler\u00e0 spettacolo per tutta la stagione. I Bengals affrontano lunghe trasferte e forti avversarie riscuotendo ovunque consensi ed ammirazione per il tenore atletico e per il talento delle giovani promesse schierate in campo (in particolare va ricordata la velocit\u00e0 della coppia di ricevitori Degiovanni e Podavitte). Il cammino dei bresciani per\u00f2 si chiude in semifinale per mano dei Crusader Cagliari. La stagione regala comunque altre sorprese: per la prima volta i Bengals Brescia mandano in nazionale un proprio giocatore, Marco Podavitte, il quale verr\u00e0 nominato miglior giocatore nell\u2019ultimo incontro della manifestazione sportiva contro la Russia. Nell\u2019autunno dello stesso anno la squadra junior partecipa al campionato di categoria sotto il coach Corti, arrivando a contendere le ambizioni del titolo con i Lions Bergamo campioni in carica.\nIl Campionato 2004 di A2 vede un avvicendamento sulla panchina bresciana: sotto il segno della continuit\u00e0 i messicani Suarez Olivares, gi\u00e0 coach della formazione universitaria di Citt\u00e0 del Messico, e Becerra Trejo, assistent coach della nazionale messicana Campione del mondo, sostituiscono coach Perez alla conduzione tecnica. Nonostante il cambiamento di coach, non cambiano i metodi di allenamento mentre il playbook dell\u2019attacco bresciano viene ulteriormente affinato. I risultati sul campo non sono al livello delle aspettative riposte nella squadra e nei nuovi coach. La stagione si chiude con l\u2019esclusione dei Bengals dai Play-off. Verr\u00e0 ricordata comunque l\u2019ultima partita giocata a Torino contro i Blacks, in una situazione di classifica particolare: i Bengals sono gi\u00e0 eliminati dai play-off mentre i Black cercano la vittoria per accedervi. Contro i pronostici, l\u2019incontro viene vinto dalla formazione bresciana al termine del secondo tempo supplementare.\nNell\u2019autunno del 2004 la formazione Junior dei Bengals partecipa al terzo campionato di categoria, sempre sotto la guida di Coach Corti.\nLa stagione del 2005 vede il ritorno in squadra di alcuni giocatori che avevano contribuito al raggiungimento dei titoli nazionali 1995 \u2013 1996. Il campionato delle Tigri termina nella prima partita dei Play-off per mano degli Elephants Catania. Al termine del campionato la dirigenza ottiene un riconoscimento indiretto per il lavoro svolto negli ultimi anni: il giocatore Marco Podavitte viene selezionato come prospetto nel campionato professionistico messicano e militer\u00e0 per l\u2019intera stagione nella formazione della capitale Citt\u00e0 del Mexico.\nAncora nell\u2019autunno del 2005, la giovanile di coach Corti partecipa al quarto campionato Juniores.\nNel 2006 per la terza volta il coach messicano Olivares accetta di seguire la crescita tecnica e sportiva dei Bengals, che si ripropongono al palcoscenico della serie A2. I ragazzi del Presidente Baresi iniziano ad integrarsi con i membri della societ\u00e0 e formano un coaching staff per supportare l\u2019allenatore Sergio Corti alla guida della giovanile che di anno in anno cresce sempre di pi\u00f9. Viene presentato il progetto ufficiale del nuovo impianto dei Bengals che sar\u00e0 costruito nel quartiere Villaggio Sereno di Brescia, mentre le gare saranno disputate nel prestigioso impianto dell\u2019internazionale Invernici di Brescia. Lo staff societario viene parzialmente rinnovato con l\u2019innesto di giocatori ed ex atleti di valore e conoscenza tecnica; vengono individuate nuove iniziative per la futura attivit\u00e0 della squadra.\nNel 2007 si ha un altro cambio del coaching staff. Arriva come Head coach Gerardo Vera Gomz che porta con s\u00e9 gli assistenti Alejandro Sanchez Balvanera e Gustavo Aguilera Benitez, il cambio porta ad un ulteriore crescita del team soprattutto nel reparto difensivo. Per il terzo anno consecutivo viene centrato l\u2019obbiettivo dei play-off. Nel periodo autunnale continua il lavoro per il campionato giovanile al quale prendono parte oramai in quota fissa i Bengals Brescia U 19.\nNel 2008 la conquista dei playoff impreziosisce l\u2019annata dei Bengals, che per la prima volta giocano sul nuovo impianto del Villaggio sereno. Il \u201cChico Nova\u201d viene ristrutturato e dotato dell\u2019attrezzatura adatta ad un impianto professionistico di football; diventa uno dei migliori campi d\u2019Italia per la pratica di questo sport, grazie anche alla presenza di un manto sintetico di ottima qualit\u00e0. Ottimo il campionato dell'Under 21 dal quale arrivano numerosi \u201cprospect\u201d per la prima squadra. Grande collaborazione con Comune e provincia per programmi di crescita del movimento.\nNel 2009 i Bengals Brescia centrano il grande risultato e si laureano Campioni d\u2019Italia. I Bengals vincono il XXIX Superbowl FIF a Roma battendo i Red Jackets Sarzana dopo un campionato incredibile che vede la squadra bresciana rimontare dall\u2019ultimo posto del girone di andata. il giocatore bresciano Ronny Barbolla riceve il riconoscimento di MVP \u2013 Most Valuable Player. Le tigri entrano nella storia dello sport bresciano, con un risultato che non \u00e8 sicuramente un punto di arrivo ma la partenza per una nuova lunga e stupenda avventura ad altri livelli. Il sogno della societ\u00e0 bresciana si avvera dopo 23 anni di lavoro, sofferenze e sacrifici, entusiasmo e lavoro duro. La squadra \u00e8 ospite del Sindaco e delle autorit\u00e0 tutte per una toccante cerimonia di consegna del titolo alla citt\u00e0. Ormai il football a Brescia \u00e8 una solida realt\u00e0.\nNel 2010 i Bengals Brescia confermano le proprie buone prestazioni durante la regular season; nella corsa dei play-off i Bengals arrivano alla finalissima che si svolge a L\u2019Aquila. In quella che \u00e8 considerata una rivincita con i Red Jackets Sarzana, la squadra bresciana manca il titolo e perde la finale del XXX Superbowl FIF.\nIl 2011 \u00e8 l\u2019anno del ritorno in bacheca di un trofeo. Le tigri bresciane ottengono la qualificazione per i play-off e raggiungono la finale dove incontrano i Blacks di Torino. Per la seconda volta i Bengals Brescia si laureano Campioni d\u2019Italia nel XXXI Superbowl FIF giocato proprio a Torino. Il giocatore Mario Cristiano \u00e8 premiato come MVP \u2013 Most Valuable Player.\nIl campionato del 2012 inizia con alti e bassi per la formazione bresciana, a causa del ricambio fisiologico del roster, la fine carriera di alcuni giocatori e gli infortuni di altri. Tuttavia i Bengals riescono a centrare la qualificazione per il post-season e raggiungono la finale di Bresso (MI) dove incontrano i Rams Milano. La finale vede celebrare come Campioni d\u2019Italia i Bengals Brescia nel XXXII Superbowl FIF. \u00c8 il terzo titolo in 5 anni.\nIl 2013 \u00e8 una stagione difficile e caratterizzata da ristrettezza economica. La societ\u00e0 bresciana si frammenta e accanto ai Bengals Brescia sorgono i Terminators Brescia. Le due formazioni partecipano al Campionatino Golden League FIF 2013. Vera Gomez \u00e8 confermato Head Coach per i Bengals Brescia. Per le cronache: il progetto Terminators Brescia si esaurisce nello stesso anno; alcuni giocatori confluiscono in squadre di Milano, Verona, Bergamo, altri giocatori invece tornano nei Bengals Brescia.\nIl 2014 \u00e8 l\u2019anno del cambio di Federazione, con il passaggio dalla FIF alla FIDAF. Sull\u2019esempio di molte altre squadre, anche i Bengals Brescia comprendono l\u2019importanza della confluenza in FIDAF e le esigenze di unificare federazioni sportive differenti. L'Under 19 partecipa al campionato Fidaf, mancando per\u00f2 la qualificazione ai play-off.\nNel 2015, guidati dal duo di coaches Gomez \u2013 Minnehan, i Bengals Brescia centrano la qualificazione ai playoff, giocandosi la wildcard contro i Muli Trieste. Purtroppo la corsa al titolo termina con la sconfitta subita per mano degli Hogs Reggio Emilia, che si laureano campioni.\nIl 2016 \u00e8 un anno senza emozioni per gli annali sportivi bresciani. I Bengals chiudono la stagione con un mediocre risultato di 4 W e 4 L. Da citare l\u2019ingresso nel coaching staff di alcuni ex giocatori, per coadiuvare i coaches per il reparto attacco e difesa. Gregg Minnehan guida la formazione Under 19 che purtroppo chiude la stagione con un risultato 0 W e 6 L. Nonostante il roster corto e la mancanza di esperienza di molti giovani, si intravede comunque un nucleo di giocatori che possono far ben sperare per il vivaio e per il futuro in Prima Squadra. Dall'autunno 2016 Gregg Minnehan, oltre al ruolo di Defensive coordinator, assume il ruolo di Head coach; a gennaio del 2017 viene affiancato da Luiz Eduardo Ruvalcaba Nava come Offensive coordinator. La stagione del 2017 si chiude con un risultato di 6 vittorie e 2 sconfitte, consentendo ai Bengals di giocarsi il turno di Wildcard contro i Gladiatori Roma; la partita si \u00e8 chiusa soltanto al terzo tempo supplementare con la vittoria dei Gladiatori Roma.\nA Settembre 2017 i Bengals raggiungono un accordo con Giorgio Sivocci per la stagione 2018, affidandogli il ruolo di Head Coach e di Offensive Coordinator. La difesa viene diretta da Stefano de Giovanni che a met\u00e0 stagione subentra a Sivocci nel ruolo di Head Coach. La stagione si chiude con il risultato di 5 vittore e 3 sconfitte.\nAd agosto 2018 la dirigenza bresciana ottiene l\u2019assenso da 2 coaches di comprovata esperienza - Umberto Maggini e Gianluca Ottenio - per assumere rispettivamente il ruolo di Offensive Coordinator e Defensive Coordinator per il triennio 2018-2021. Il coaching staff viene successivamente rinforzato con l\u2019arrivo di altri allenatori, ognuno responsabile di un reparto specifico. Viviani: Special Team Coordianator. Milesi: Running Back. Zammarchi: Wide Receiver. Zanotti: Offensive Line. Ruvalcaba Nava: Defensive Line. Pasquali: Defensive Back.\nAllenatori.\nHead Coach\n2001-2002 Angelo Giannuzzi\n2002-2003 Jose Luis Perez\n2003-2006 Juan Jaime Suarez Olivares\n2006-2007 Gerardo Vera Gomez\n2007-2010 Juan Jaime Suarez Olivares\n2010-2015 Gerardo Vera Gomez \n2016-2017 Gregg Minnehan\n2018 Giorgio Sivocci (sostituito protempore da Stefano De Giovanni)\n2019 Umberto Maggini\nOffensive Coordinator\n2002-2003 Diego Orfeo\n2003-2006 Juan Jaime Suarez Olivares\n2006-2007 Gustavo Aguilera Benitez - Alejandro Sanchez\n2007-2009 Juan Jaime Suarez Olivares (Alejandro Israel Trejo Garc\u00eca Offensive Assistant)\n2009-2010 Jonathan Barrera (Luis Ruvalcaba Navas Offensive Assistant)\n2010-2011 Luis Alejandro Israel Trejo Garc\u00eca, Navas\n2011-2012 Alejandro Israel Trejo Garc\u00eca,Luis Ruvalcaba Navas\n2014-2015 Gerardo Vera Gomez \n2016-2017 Luiz Eduardo Ruvalcaba Nava\n2018 Giorgio Sivocci (sostituito protempore da Michele Viviani)\n2019 Umberto Maggini\nDefensive coordinator\n2003-2005 Gabriel Becerra Trejo\n2005-2006 Luis Fernandes \"Carnation\"\n2006-2007 Gerardo Vera Gomez\n2007-2008 Jonathan Hurtado Mendoza\n2008-2014 Gerardo Vera Gomez\n2014-2017 Gregg Minnehan\n2018 Stefano De Giovanni\n2019 Gianluca Ottenio"}
{"id": "2473193", "revid": "4711", "url": "https://it.wikipedia.org/wiki?curid=2473193", "title": "PAOK Basketball Club", "text": ""}
{"id": "2473194", "revid": "1543377", "url": "https://it.wikipedia.org/wiki?curid=2473194", "title": "El Corpus", "text": "El Corpus \u00e8 un comune dell'Honduras facente parte del dipartimento di Choluteca.\nLa sua fondazione fu conseguenza della scoperta di un giacimento minerario chiamato\"Clavo Rico\" nel 1585. Nella suddivisione amministrativa del 1889, El Corpus era capoluogo di un distretto formato anche dai comuni di Concepci\u00f3n de Mar\u00eda e El Triunfo."}
{"id": "2473195", "revid": "228587", "url": "https://it.wikipedia.org/wiki?curid=2473195", "title": "El Triunfo", "text": "Il toponimo El Triunfo pu\u00f2 riferirsi a diverse localit\u00e0:"}
{"id": "2473196", "revid": "239497", "url": "https://it.wikipedia.org/wiki?curid=2473196", "title": "Urzulei", "text": "Urzulei (\"Orthull\u00e8\" in sardo) \u00e8 un comune italiano di abitanti della provincia di Nuoro appartenente alla subregione barbaricina dell'Ogliastra, che si trova a 511 \nGeografia fisica.\nTerritorio.\nIl territorio di Urzulei ricade per larga parte nella regione del Supramonte, caratterizzata dall'alternanza tra pareti calcaree scoscese, boschi di lecci e macchia mediterranea.\nNel confine tra Urzulei e Orgosolo \u00e8 la Gola di Gorropu, che con i suoi 490 metri di profondit\u00e0 e 1,5\u00a0km di lunghezza \u00e8 annoverata tra i canyon pi\u00f9 grandi d'Europa.\nI boschi sono popolati da mufloni, cinghiali, ghiri, volpi e diverse specie rapaci. In ambito zoologico \u00e8 importante ricordare la presenza del geotritone, un anfibio che vive nelle numerose grotte del territorio urzuleino.\nIl territorio di Urzulei ospita tra le 250 e le 300 grotte, tra le quali la grotta di Su Palu, parte di un sistema carsico lungo 70\u00a0km che arriva fino alla Grotta del Bue Marino.\nIn localit\u00e0 \"Abiladesti\", si erge una maestosa vite selvatica (\"Vitis Silvestris\", \"sandalu\" in dialetto locale), di 60\u00a0cm di diametro, ritenuto l\u2019esemplare pi\u00f9 antico del mondo. Piante di questo tipo sono presenti soprattutto nella vallata di Codula (o Codula Ilune). In localit\u00e0 \"Sedda ar Bacas\" \u00e8 presente invece una pianta di tasso alta 12 metri circa, e di et\u00e0 stimata intorno ai 500 anni.\nUrzulei \u00e8 parte della zona blu sarda, area in cui la speranza di vita \u00e8 notevolmente pi\u00f9 alta rispetto alla media mondiale.\nOrigini del nome.\nSecondo alcune teorie, l'etimologia del nome deriverebbe da una radice del protosardo (\"urdh\") che significherebbe \"rampicante\" o \"edera\".\nDiversi toponimi nel territorio di Urzulei segnalano che il paese fu oggetto di visita da parte di San Giorgio di Suelli, attuale patrono del paese. Tra questi \"Sa Sedda de Santu Giorgi\", localit\u00e0 che sovrasta il paese.\nStoria.\nIl territorio di Urzulei era popolato sin dall'epoca nuragica, come dimostrano i ritrovamenti archeologici, e aveva probabilmente un collegamento con la costa nell'insenatura di Ilune (Cala Luna).\nNel VI secolo d.C. stando al Zedda, anche Urzulei fu interessato dalla deportazione dei Goti sconfitti per mano dei bizantini.\nNel medioevo Urzulei fece parte del Giudicato di Cagliari, nella curatoria d'Ogliastra.\nNel XV secolo, stando alle ricerche di Marisa Azuara, fu ricompreso per un breve periodo nel comprensorio di \"Terra Rubra\" del Marchesato di Oristano che ricomprendeva il circondario di Tortol\u00ec e forse anche Dorgali. Il Marchesato di Oristano nel XV secolo era uno stato nello stato, con stretti rapporti con la Repubblica di Genova. \u00c8 probabile che Urzulei fece parte del comprensorio di \"Terra Rubra\" e che successivamente dopo la sconfitta di Leonardo Alagon fu inglobato nel Marchesato di Quirra, retto da Violante Carroz.\nNelle campagne di Urzulei sono presenti i ruderi di alcuni villaggi, l'esistenza dei quali \u00e8 segnalata anche dalla toponomastica ed \u00e8 mantenuta viva nei racconti orali degli abitanti. Il pi\u00f9 conosciuto \u00e8 quello di Mannorri, che si trova tre chilometri a Sud del paese e venne abbandonato alla fine del Settecento (1798). La chiesa di San Basilio era la sua parrocchia, ma il paese aveva anche altre due chiese: Santu Tommeu (San Timoteo) nell'agro, e Sant'Angelo nell'area del vecchio centro urbano.\nUn altro villaggio scomparso \u00e8 Siddie, segnalato nelle carte piemontesi della prima met\u00e0 del XVIII secolo col nome di \"Ussirie\" e ubicato nei pressi della fontana di \"Orgosecoro\", vicino al quale erano le due chiese di Sant'Elena e San Costantino. Di quest'ultima esistono ancora i ruderi a pianta centrale.\nNella valle di Teletotes era un villaggio chiamato \"Olefani\" (o Olevani o Olevano), che venne abbandonato nel Medioevo: la sua parrocchia era dedicata a Sant'Aronau, cio\u00e8 Sant'Aronne, e sono presenti i resti dell'edificio altomedievale.\nUn altro paese era Ludine, in localit\u00e0 Sedda Achiles e la sua parrocchia era dedicata a San Giuseppe, della quale esistono ancora i ruderi.\nUrzulei ha diviso con Baunei le terre del paese di Eltili, scomparso stando al Zucca in un arco di tempo che va dal 1504 al 1527.\nMonumenti e luoghi d'interesse.\nSiti archeologici.\nNumerose sono le testimonianze archeologiche presenti sul territorio di Urzulei, che dimostrano una presenza antropica costante dall'epoca nuragica ad oggi.\nTra queste si segnalano in particolare i siti affiorati nel Supramonte. Sono presenti due tombe dei giganti (in localit\u00e0 \"S'Arena\"), sepolture composte da un corpo tombale rivolto ad est, culminanti in un'esedra. Edificate ad una quota di 1035 metri, hanno lunghezza rispettivamente di circa quindici metri e mezzo (quella pi\u00f9 a nord), e di tredici metri e mezzo. Le sepolture sono state costruite in tempi diversi e sono realizzate in massi di calcare locale, con presenza occasionale di granito. Entrambe le tombe si conservano in verticale per tre filari, e la pavimentazione delle camere funerarie \u00e8 in buono stato di conservazione.\nA circa 300 metri di distanza sono i resti del nuraghe Perdeballa, edificato a 1030 metri di altitudine. Si trattava di un nuraghe complesso che rientra nella tipologia dei nuraghi di tipo misto, composto da alcuni ambienti costruiti a corridoio, ed altri con copertura a tholos. \nPresso la grotta di Sa Domu 'e s'Orcu sono stati rinvenuti manufatti di eccezionale valore, tra cui il famoso bronzetto denominato \"La madre dell'ucciso\", attualmente conservato al Museo archeologico di Cagliari. Nella stessa grotta furono rinvenuti altri tre bronzetti attualmente conservati a Cagliari. La presenza di un tale numero di manufatti di tale qualit\u00e0 nello stesso luogo ha dato luogo ad ipotesi secondo cui la grotta ospitava un centro di lavorazione del bronzo.\nSociet\u00e0.\nLingue e dialetti.\nVi si parla un dialetto molto influenzato dal barbaricino, riconducibile alla Limba de mesania, con la presenza dell'aspirazione della consonante \"c\", cosa non molto diversa dal cosiddetto \"colpo di glottide\" caratteristico della Barbagia di Ollolai, con influenze dorgalesi.\nCultura.\nCampionato di Murra Sarda.\nAd Urzulei si svolge ogni estate un campionato di morra molto famoso, a cui partecipano numerose comitive provenienti da tutta l'isola ma anche da altre parti di Italia e Europa dove il gioco della Murra \u00e8 diffuso (Corsica, Catalogna, Francia, Paesi Baschi, Trentino-Alto Adige, Valle d'Aosta). Nel 2011 ha partecipato a questa manifestazione anche il robot Gavino 2.0, ideato dall'Universit\u00e0 di Cagliari e che utilizza rapidamente i calcoli matematici per poter sconfiggere l'avversario.\nCucina.\nUrzulei \u00e8 famoso per la produzione di alcuni prodotti alimentari.\nCaratteristici sono i \"culurgiones\", simil ravioli di pasta ripiena con patate e formaggio, e i \"macarrones imboddiaos,\" pasta lunga con formaggio filante ovino e/o caprino, ma altres\u00ec da menzionare \u00e8 il tipico pane artigianale, il \"piggiolu,\" da \"piggiu,\" sfoglia, di cui esiste sia la versione \"arrida\" (tipico pane carasau) che \"modde\" (focacce tonde e morbide fatte con l'aggiunta di olio o strutto allimpasto). Altri prodotti sono il formaggio caprino e ovino, la fruhe e il prosciutto, prodotti simbolo del territorio\".\"\nUn prodotto di nicchia \u00e8 il famoso \"Caggiu 'e Crabittu\" (caglio di capretto). Si tratta dell'abomaso dei capretti in lattazione, lavato e farcito di latte che a contatto con le pellette all'interno dello stomaco si coagula come una crema, diventando spalmabile. Dopo di che lo stomaco viene affumicato e lasciato stagionare alcune settimane, periodo nel quale diventa molto piccante.\nA Urzulei si confezionava il pane di ghiande,\"lande cottu\", ricco d'argilla e perci\u00f2 utile nelle diete prive di sali minerali.\nSpeleologia.\nUrzulei \u00e8 considerata la capitale sarda della speleologia. Dal 2009 \u00e8 meta di annuali raduni speleologici che attirano addetti ai lavori da tutto il mondo.\nInfrastrutture e trasporti.\nViabilit\u00e0.\nPer accedere ad Urzulei, si deve percorrere la SS125, l'unica strada che si snoda nella zona orientale dell'Ogliastra."}
{"id": "2473197", "revid": "729019", "url": "https://it.wikipedia.org/wiki?curid=2473197", "title": "Strappo muscolare", "text": "Lo strappo \u00e8 una lacerazione delle fibre muscolari che appare durante una contrazione violenta.\nClassificazione.\nPu\u00f2 essere una \"rottura parziale\" (stiramento o strappo muscolare) di qualche gruppo di fibre e in questo caso facile da curare con un periodo di riposo, oppure una \"rottura totale\" di un muscolo, che si lesiona normalmente in un punto debole, come un trauma pregresso o una cicatrice, o a livello della giunzione osteotendinea. Il miglior modo per valutare la gravit\u00e0 della lesione \u00e8 effettuare un'ecografia muscolotendinea.\nClinica.\nSi presenta caratteristicamente con dolore e la formazione di un ematoma. Nel caso di una rottura completa sono presenti anche impotenza funzionale, depressione e rigonfiamento muscolare.\nTrattamento.\nPer il trattamento \u00e8 sempre meglio rivolgersi ad una figura qualificata come un ortopedico o un fisioterapista per poter valutare le terapie pi\u00f9 adatte al caso, va comunque sempre bene l'assunzione di antinfiammatori e l'applicazione di ghiaccio sulla zona dolente. Per la rottura completa invece compete all'ortopedico valutare la necessit\u00e0 di intervenire chirurgicamente o no."}
{"id": "2473201", "revid": "1543377", "url": "https://it.wikipedia.org/wiki?curid=2473201", "title": "El Triunfo (Honduras)", "text": "El Triunfo \u00e8 un comune dell'Honduras facente parte del dipartimento di Choluteca.\nIl comune venne fonfato nel 1877, originariamente con la denominazione \"Valle de los Jobos\"."}
{"id": "2473202", "revid": "1478699", "url": "https://it.wikipedia.org/wiki?curid=2473202", "title": "Lord of Chaos", "text": ""}
{"id": "2473203", "revid": "1924342", "url": "https://it.wikipedia.org/wiki?curid=2473203", "title": "Distretto di \u016aj\u01e7yr", "text": "Il distretto di \u016aj\u01e7yr () \u00e8 un distretto (\"audan\") del Kazakistan con capoluogo \u010cund\u017ea."}
{"id": "2473205", "revid": "1543377", "url": "https://it.wikipedia.org/wiki?curid=2473205", "title": "Marcovia", "text": "Marcovia \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1882."}
{"id": "2473207", "revid": "1924342", "url": "https://it.wikipedia.org/wiki?curid=2473207", "title": "Distretto di \u017dambyl (Almaty)", "text": "Il distretto di \u017dambyl () \u00e8 un distretto (\"audan\") del Kazakistan con capoluogo Uzynaga\u0161."}
{"id": "2473210", "revid": "1501110", "url": "https://it.wikipedia.org/wiki?curid=2473210", "title": "Vertigo Tour", "text": "Il Vertigo Tour \u00e8 stato il quattordicesimo tour di concerti della band irlandese U2, a supporto del suo undicesimo album in studio, \"How to Dismantle an Atomic Bomb\".\nDal tour furono tratti 3 DVD: il \"\", il \"Vertigo 05: Live from Milan\" e il film \"U2 3D\".\nCon circa 4.6 milioni di spettatori e pi\u00f9 di 389 milioni di dollari di guadagno, il tour risult\u00f2 essere all'epoca il secondo pi\u00f9 redditizio di sempre.\nTappe.\nIl tour ebbe inizio a San Diego (Stati Uniti) il 28 marzo 2005.\nLa prima leg ha attraversato 28 arene indoor e si \u00e8 conclusa a Boston. La seconda leg si \u00e8 invece svolta negli stadi d'Europa ed ha avuto inizio il 10 giugno 2005 da Bruxelles per terminare poi a Lisbona il 14 agosto. Gli U2 hanno suonato in citt\u00e0 come Amsterdam, Milano, Madrid, Londra e, naturalmente, Dublino. Nella terza leg la band \u00e8 tornata nel Nord America partendo, il 12 settembre, da Toronto, per finire il 19 dicembre a Portland. La quarta leg ha invece toccato il Sud America, dove gli U2 non suonavano dai tempi del PopMart Tour. La quinta leg ha invece fatto tappa in Australia e Nuova Zelanda. La sesta leg ha avuto luogo in Giappone e per finire, la settima leg si \u00e8 sviluppata nuovamente negli Stati Uniti, ad Honolulu.\nSuccesso commerciale.\nNelle 110 date del 2005 il tour ha fruttato all'incirca $260 milioni, di cui quasi 139 solo negli Stati Uniti.\nIn totale il tour conta 131 concerti sold out con 4.619.021 biglietti venduti ed un incasso stimato di 389 milioni di dollari.\nDa rilevare inoltre come agenzie e provider di Internet siano collassate un po' ovunque a causa della mole di richieste per i biglietti.\n\u00c8 stato segnato anche un record di vendite (ticket \"bruciati\" in due ore per la data di Parigi) e date duplicate (per esempio Milano) o addirittura triplicate (per esempio Amsterdam) per venire incontro all'incredibile domanda di biglietti.\nLa band, inoltre, si aggiudic\u00f2 il \"Boxscore dell'anno\" grazie alla tripla data al Croke Park di Dublino, 24, 25 e 27 giugno 2005, avendo radunato circa 247.000 spettatori ed avendo guadagnato oltre $21 milioni.\nScaletta.\nDurante il tour, vennero proposte scalette estremamente differenti l'una dall'altra, spesso di serata in serata (soprattutto nelle citt\u00e0 con almeno due concerti). Ci\u00f2 si verific\u00f2 ancora di pi\u00f9 tra una tappa e l'altra del tour (in totale furono cinque). \u00c8 bene dunque differenziare le scalette suonate nelle varie tappe del tour.\nPrima Tappa - Nord America.\nNei concerti della prima \"leg\" del tour, svoltasi interamente nelle arene, l'apertura era affidata il pi\u00f9 delle volte a \"City of Blinding Lights\", \"Vertigo\" e \"Elevation\", anche se per nove soli concerti la prima venne sostituita da \"Love And Peace Or Else\", solitamente eseguita a met\u00e0 show. Si proseguiva poi con un paio di assolute rarit\u00e0, entrambi canzoni provenienti dall' album di debutto della band: \"The Electric Co.\" e \"An Cat Dubh/Into The Heart\", anche se a volte erano escluse a favore di \"Gloria\" e \"The Ocean\" (quest'ultima alle sue prime esibizioni dopo 29 anni). Dopo \"Beautiful Day\" e \"New Year's Day\", si andava avanti con \"Miracle Drug\" e \"Sometimes You Can't Make It on Your Own\", la quale venne dedicata da Bono al padre defunto in ogni show. A questo punto si apriva la parte politicizzata del concerto, forte di un trio che rimase pressoch\u00e9 intatto per tutto il tour, composto da \"Love And Peace Or Else\", \"Sunday Bloody Sunday\" e \"Bullet the Blue Sky\". Da qui in poi, la band proponeva i pi\u00f9 grandi classici della sua carriera, come \"Pride (In the Name of Love)\", \"Where the Streets Have No Name\" e \"One\". Gli \"encores\" erano solitamente aperti da tre canzoni provenienti da \"Achtung Baby\", ovvero \"Zoo Station\", \"The Fly\" e \"Mysterious Ways\". La conclusione del concerto veniva affidata a \"All Because of You\", \"Yahweh\" (proposta in versione acustica) e \"40\".\nDurante la \"leg\", la band ebbe modo di introdurre occasionalmente altre canzoni, che spesso finirono poi per assicurarsi un posto permanente in scaletta nelle successive tappe. Queste sono \"Bad\", \"With Or Without You\", \"Until The End Of The World\", \"Who's Gonna Ride Your Wild Horses\" e \"Original Of The Species\".\nSeconda Tappa - Europa.\nCon l'arrivo in Europa, la band modific\u00f2 ma non stravolse la scaletta: le modifiche pi\u00f9 importanti vennero apportate alla prima met\u00e0 dello show, nel quale l'opener ora era \"Vertigo\", in quanto \"City Of Blinding Lights\" venne spostata prima di \"Miracle Drug\"; l'introduzione di \"I Will Follow\" come seconda traccia, che da questo momento in poi divenne presente nella maggior parte delle successive scalette del tour; la presenza costante di \"I Still Haven't Found What I'm Looking For\"; \"Miss Sarajevo\", la quale venne eseguita ad ogni successivo show del tour. Particolarit\u00e0 di questa \"leg\" fu che \"Vertigo\" veniva suonata due volte durante il concerto: la prima volta come apertura, la seconda come chiusura.\nTerza Tappa - Nord America.\nFu con l'avvento della terza tappa che gli U2 iniziarono a modificare molto pesantemente la scaletta di serata in serata. A colpire in particolare \u00e8 il fatto che la band esegu\u00ec canzoni estremamente rare o addirittura mai proposte dal vivo. Il caso pi\u00f9 eclatante \u00e8 rappresentato da \"The First Time\", ottava traccia di \"Zooropa\", al suo debutto live dopo 12 anni dal suo rilascio. Essa venne utilizzata per aprire gli encores, composti solitamente, oltre che alla traccia di \"Zooropa\", anche da \"Until The End Of The World\", Walk On, \"Stuck In A Moment You Can't Get Out Of\", \"With Or Without You\", \"Crumbs From Your Table\" e \"Fast Cars\", tutte in rotazione con le canzoni degli \"encores\" delle precedenti tappe. Non venne invece modificato sostanzialmente il primo set.\nQuarta e Quinta Tappa - America Latina, Oceania e Asia.\nMentre nella quarta tappa, svoltasi in America Latina, la scaletta non sub\u00ec modifiche notevoli (eccezion rappresentata dalla singolare esecuzione di \"Love Is Blindness\", brano che non veniva eseguito dal 1993), l'ultima \"leg\" vide l'introduzione di numerose sorprese: durante il primo set, \"Angel Of Harlem\" divenne una presenza costante; negli \"encores\", fecero il loro debutto live la cover \"The Saints Are Coming\" e l'inedita \"Window In The Skies\", mentre a chiudere il concerto ci pens\u00f2 quasi sempre \"Kite\", completamente assente nelle precedenti tappe del tour.\nArtisti d\u2019apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "2473211", "revid": "1543377", "url": "https://it.wikipedia.org/wiki?curid=2473211", "title": "Morolica", "text": "Morolica \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1843."}
{"id": "2473212", "revid": "767487", "url": "https://it.wikipedia.org/wiki?curid=2473212", "title": "Enric Margall", "text": "Era il fratello di Narc\u00eds e Josep Mar\u00eda Margall."}
{"id": "2473213", "revid": "1543377", "url": "https://it.wikipedia.org/wiki?curid=2473213", "title": "Namasigue", "text": "Namasigue \u00e8 un comune dell'Honduras facente parte del dipartimento di Choluteca.\nRisultava come parte del comune di Choluteca gi\u00e0 nel 1791, mentre la prima attestazione come comune autonomo risale al 1887."}
{"id": "2473215", "revid": "1705737", "url": "https://it.wikipedia.org/wiki?curid=2473215", "title": "Expo 1937", "text": "L'Esposizione internazionale \u00abArts et Techniques dans la Vie moderne\u00bb si tenne a Parigi dal 25 maggio al 25 novembre del 1937.\nStoria.\nOrganizzata in un momento storico di grandi tensioni politiche tra i paesi europei, doveva servire nelle intenzioni degli organizzatori a favorire un clima di distensione tra gli stessi, ma il futuro mostr\u00f2 che tale nobile scopo non venne raggiunto.\nL'area espositiva si trovava attorno alla Torre Eiffel, dal Trocad\u00e9ro ai campi di Marte, con qualche ampliamento verso il Pont de l'Alma e l'\u00cele aux Cygnes. Per l'occasione furono costruite diverse opere di rilievo, alcune tuttora esistenti come il Trocad\u00e9ro, il Mus\u00e9e de l'Homme e il Palais de Tokyo, altre in seguito demolite. Fu inoltre ammodernata la Torre Eiffel e raddoppiata la larghezza del ponte parigino di I\u00e8na.\nTra le opere di maggior rilievo, poi demolite le seguenti:\nGli architetti Albert Speer e Boris Iofan, progettisti rispettivamente del padiglione tedesco e di quello sovietico, ricevettero una medaglia d'oro per le loro opere."}
{"id": "2473218", "revid": "287204", "url": "https://it.wikipedia.org/wiki?curid=2473218", "title": "Camb\u00e9", "text": "Camb\u00e9 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Londrina."}
{"id": "2473219", "revid": "466539", "url": "https://it.wikipedia.org/wiki?curid=2473219", "title": "Nobutake Kond\u014d", "text": "Arruolatosi nella marina imperiale giapponese nel 1907, si fece notare per le sue capacit\u00e0 e fu inviato nel Regno Unito per integrare gli studi. Tornato in patria, si specializz\u00f2 in artiglieria navale, ottenne la nomina a tenente di vascello e in due riprese (1913-1914 e 1917-1919) frequent\u00f2 e complet\u00f2 i corsi al Collegio navale, uscendone come capitano di corvetta; quindi nei primi anni venti fu ufficiale di collegamento a Berlino, dove fece parte anche di una commissione che controllava l'aderenza della Germania al trattato di Versailles. Rientr\u00f2 in Giappone e, dall'inizio del 1924 alla fine del 1926 fu aiutante di campo dell'erede al trono e poi imperatore Hirohito. Brillante organizzatore, serv\u00ec negli stati maggiori della 1\u00aa Flotta e della Flotta combinata, lavorando anche come istruttore; capitano di vascello alla fine del 1927, alla fine del 1929 ebbe il suo primo comando, l'incrociatore pesante .\nNegli anni trenta serv\u00ec a lungo in seno allo stato maggiore generale della marina: Capo della Sezione 1, Ufficio N1 dal 1930 al 1932 e Capo del medesimo Ufficio dalla fine del 1935 alla fine del 1937. Inframmezzato a tali ruoli ebbe, inoltre, il comando dell'incrociatore da battaglia . Divenuto contrammiraglio nel 1935 e viceammiraglio nel 1937, fu posto a capo della 5\u00aa Flotta nel 1938 e della 2\u00aa Flotta nel settembre 1941, quando l'Impero giapponese decise per un'espansione nell'Oceano Pacifico. Kond\u014d diresse la flotta nelle vittoriose campagna della Malesia, campagna delle Indie orientali olandesi, incursione nell'Oceano Indiano. Nel maggio 1942 fu incaricato di proteggere la flotta d'invasione destinata all'atollo di Midway, partecipando alla decisiva battaglia (4-6 giugno); egli rivest\u00ec un ruolo secondario e perse anzi l'incrociatore pesante \"Mikuma\". Ebbe una parte importante, invece, nel corso della sfibrante campagna di Guadalcanal come comandante superiore in mare durante la battaglia delle Salomone Orientali (23-25 agosto), la battaglia delle isole Santa Cruz (26 ottobre) e la battaglia navale di Guadalcanal (12-15 novembre). Nel corso dei combattimenti non dimostr\u00f2 particolari qualit\u00e0 come condottiero e perse due navi da battaglia solo nell'ultimo confronto.\nKond\u014d rimase al comando della 2\u00aa Flotta sino all'agosto 1943, quando fu rimpatriato e assegnato dapprima allo stato maggiore generale, poi alla fine dell'anno a un comando navale periferico. Sopravvissuto alla seconda guerra mondiale, mor\u00ec all'inizio del 1953.\nBiografia.\nLa carriera iniziale.\nNobutake Kond\u014d nacque il 25 settembre 1886 nella prefettura di Osaka. Entr\u00f2 giovane nell'Accademia navale di Etajima e fece parte della 35\u00aa classe; si laure\u00f2 il 20 novembre 1907 (primo su un totale di 172 allievi), ottenne il brevetto di aspirante guardiamarina e fu assegnato all'incrociatore protetto , col quale comp\u00ec la sua prima crociera. Tornato in Giappone, il 28 luglio 1908 fu imbarcato sulla famosa nave da battaglia e il 25 dicembre gli fu riconosciuta la qualifica di guardiamarina. Il 1\u00ba ottobre 1909 fu trasferito sull'incrociatore corazzato , continuando l'esperienza in mare. Nell'estate 1910 torn\u00f2 a terra e dal 25 luglio inizi\u00f2 a frequentare il Corso base alla Scuola d'artiglieria navale, al termine del quale fu promosso sottotenente di vascello (1\u00ba dicembre) e pass\u00f2 al Corso al base alla Scuola siluristi (25 dicembre). Il 20 aprile 1911, concluso con successo il corso, sal\u00ec a bordo del cacciatorpediniere di terza classe \"Kisaragi\", sul quale prest\u00f2 servizio per un anno. Riconosciuto brillante ufficiale inferiore, un anno esatto pi\u00f9 tardi fu nominato addetto all'equipaggiamento presso il Comando costruzioni navali; al contempo fu scelto per un viaggio nel Regno Unito a scopo formativo, partendo poco dopo: mentre si trovava all'estero, fu informato del suo trasferimento all'incrociatore da battaglia avvenuto il 1\u00ba dicembre 1912. Tuttavia, pot\u00e9 effettivamente unirsi all'equipaggio dell'unit\u00e0 solo quando, a seguito dell'ordine di rientro pervenutogli il 5 novembre 1913, fece ritorno in Giappone. Gi\u00e0 il 1\u00ba dicembre, per\u00f2, fu promosso tenente di vascello ed entr\u00f2 nel Collegio navale per seguire il Corso B quale membro della 17\u00aa classe e, terminatolo con esito positivo, pass\u00f2 a frequentare dal 27 maggio 1914 il Corso avanzato dello Scuola d'artiglieria navale. In seguito all'avvenuta specializzazione, il 1\u00ba dicembre fu spostato con la qualifica di ufficiale addetto all'equipaggiamento all'arsenale di Kure, quartier generale del 2\u00ba Distretto navale; dal 26 febbraio 1915 fu inoltre membro dell'equipaggio della nave da battaglia (all'epoca ammiraglia). Fu, poi, fu integrato nello stato maggiore della 2\u00aa Flotta (8 settembre) e della 1\u00aa Flotta (dal 13 dicembre), incarico al quale affianc\u00f2, dal 1\u00ba settembre al 14 ottobre 1916, un breve periodo di lavoro allo stato maggiore della Flotta Combinata. Il 1\u00ba dicembre 1916 riprese servizio in mare come ufficiale addetto all'artiglieria dell'incrociatore protetto , rimanendovi un anno circa. Dal 1\u00ba dicembre 1917 inizi\u00f2 a studiare nel Corso A, 17\u00aa classe del Collegio navale, e si diplom\u00f2 due anni pi\u00f9 tardi esatti con annessa la promozione a capitano di corvetta: fu subito assegnato allo stato maggiore generale della marina imperiale giapponese.\nGli anni venti e trenta.\nIl 1\u00ba dicembre 1920, Kond\u014d lasci\u00f2 nuovamente il Giappone alla volta della missione diplomatica nipponica in Svezia, nella quale serv\u00ec per appena una settimana come addetto militare, giacch\u00e9 il 7 dicembre fu ridestinato all'ambasciata giapponese in Germania: rimase a lungo nel paese, ampliando e approfondendo le proprie conoscenze, un soggiorno prolungato che fece nascere in lui forte simpatia per la nazione tedesca. Dal 1\u00ba agosto 1922 fu sovrintendente alla stretta aderenza del governo tedesco al trattato di Versailles, incarico che si concluse il 15 febbraio 1923; il 20 gli pervenne l'ordine di rientro. Una volta tornato in patria, l'11 giugno fu imbarcato sulla corazzata e ammiraglia in qualit\u00e0 di ufficiale capo alle operazioni. Il 1\u00ba dicembre ricevette la nomina a capitano di fregata e un mese pi\u00f9 tardi, il 10 gennaio 1924, fu trasferito allo stato maggiore generale per un altro mese circa: il 5 febbraio fu scelto come aiutante di campo del principe erede al trono Hirohito, un compito che ricopr\u00ec per quasi tre anni. Solo il 1\u00ba dicembre 1926, infatti, torn\u00f2 a incarichi prettamente militari nella veste di membro degli stati maggiori della 1\u00aa Flotta e della Flotta combinata, a riprova delle sue eccellenti doti organizzative, amministrative e della fiducia nutrita in lui dagli alti comandi. Il 15 novembre 1927 pass\u00f2 nuovamente nello stato maggiore generale e, al contempo, fu nominato istruttore al Collegio navale; capitano di vascello dal 1\u00ba dicembre, lasci\u00f2 l'incarico allo stato maggiore generale per assumere un posto di istruttore anche al Collegio militare. Poco meno di due anni pi\u00f9 tardi fu investito del suo primo comando, che esercit\u00f2 dal 30 novembre 1929 sull'incrociatore pesante .\nIl 18 giugno 1930, Kond\u014d torn\u00f2 a operare all'interno della macchina burocratico-organizzativa come Capo della Sezione 1, Ufficio N1 dello stato maggiore generale e, in contemporanea, divenne membro dello stato maggiore del Gran Quartier Generale imperiale; il 13 settembre 1932 gli fu riconfermato solo il primo incarico, che abbandon\u00f2 definitivamente il 1\u00ba dicembre di quell'anno per assumere il comando dell'incrociatore da battaglia \"Kongo\". Il 15 novembre 1933, con l'avvenuto avanzamento a contrammiraglio, fu trasferito al Collegio navale in qualit\u00e0 di istruttore capo. Il 15 marzo 1935 ebbe una duplice nomina a capo di stato maggiore sia della Flotta combinata, sia della 1\u00aa Flotta; prima della fine dell'anno (esattamente il 15 novembre) fu ancora integrato nello stato maggiore generale in attesa della successiva mansione, che gli giunse il 2 dicembre: divenne Capo dell'Ufficio N1. Dal 20 novembre 1937 fu inoltre aggregato alla sezione della marina operante negli stati maggiori riuniti delle forze armate giapponesi. Il 1\u00ba dicembre 1937 fu promosso a viceammiraglio e continu\u00f2 a dirigere l'Ufficio N1. Solo a met\u00e0 novembre 1938 torn\u00f2 al servizio in mare come comandante in capo della 5\u00aa Flotta.\nLa seconda guerra mondiale.\nL'espansione nell'Oceano Pacifico.\nIl 29 settembre 1939, con la seconda guerra mondiale iniziata da meno di un mese, Kond\u014d fu chiamato allo stato maggiore generale e per tre settimane circa rimase in attesa di assegnazione, che gli fu resa nota il 21 ottobre con la nomina a vicecapo dello stato maggiore generale. In quanto tale, Kond\u014d ebbe non poca influenza e, nonostante il suo apprezzamento per la Germania, condivideva con l'ammiraglio Isoroku Yamamoto, comandante in capo della Flotta combinata, l'opinione che un confronto militare con gli Stati Uniti d'America avrebbe di sicuro portato alla rovina l'Impero giapponese; entr\u00f2 dunque a far parte della cosiddetta \"fazione dei trattati\" in seno alla Marina imperiale, che riuniva ufficiali moderati e aperti al compromesso con le potenze occidentali. Come vicecapo di stato maggiore, per\u00f2, fu coinvolto nelle prime pianificazioni per attaccare di sorpresa Pearl Harbor; in una delle simulazioni imperson\u00f2 il comandante britannico di un'eventuale squadra della Royal Navy operante nei dintorni della base statunitense. Questo ruolo, che ben si addiceva al suo \"portamento da tipico ufficiale britannico gentiluomo\", strideva con il malcelato disprezzo nutrito da Kond\u014d verso il Regno Unito.\nIn seguito all'Operazione Barbarossa, la grande invasione tedesca dell'Unione Sovietica, nel Gran Quartier Generale imperiale e nel Supremo Consiglio di Guerra fu discussa l'opportunit\u00e0 di attaccare Iosif Stalin da est: nel corso delle riunioni in merito, Kond\u014d si oppose con una curiosa affermazione, e cio\u00e8 che la campagna sarebbe costata circa cento sommergibili, un numero che la marina nipponica, all'epoca, neppure possedeva. Accantonati i progetti d'intervento dell'Estremo Oriente russo, il Giappone si prepar\u00f2 alla conquista delle distese occidentali dell'Oceano Pacifico e del Sud-est asiatico: nel quadro dell'organizzazione militare, il 1\u00ba settembre 1941 Kond\u014d fu nominato comandante della 2\u00aa Flotta. La massiccia formazione era demandata alla scorta a distanza e alla copertura della flotta da trasporto recante a bordo la 25\u00aa Armata, che doveva occupare la Malaysia e Singapore. In contemporanea all'attacco di Pearl Harbor (l'8 dicembre a causa della linea internazionale del cambio di data), ebbero inizio gli sbarchi nel Golfo di Kuantan; la nave da battaglia e l'incrociatore da battaglia , inviati dai britannici a contrastarli, furono attaccate e affondate il 10 dicembre dai reparti dell'11\u00aa Flotta aerea (viceammiraglio Nishiz\u014d Tsukahara), schierata da Kond\u014d per non rischiare le proprie unit\u00e0 di superficie. La campagna della Malesia prosegu\u00ec senza altri interventi navali nemici e il 15 febbraio si arrese Singapore: Kond\u014d, perci\u00f2, concentr\u00f2 la 2\u00aa Flotta pi\u00f9 a sud, per supportare gli sbarchi nella grande isola di Sumatra e l'attacco finale a Giava. Tra il 27 e il 28 febbraio diresse le divisioni navali giapponesi nella battaglia del Mare di Giava, ma non prese personalmente parte allo scontro che segn\u00f2 la sconfitta della flotta ABDACOM. Caduta l'isola il 9 marzo, suggellando cos\u00ec la conquista nipponica delle Indie orientali olandesi, Kond\u014d fu incaricato di condurre un'audace puntata offensiva nell'Oceano Indiano allo scopo di sostenere le operazioni della 15\u00aa Armata in Birmania e distruggere la \"Eastern Fleet\" britannica, di stanza a Ceylon; ebbe sotto il suo comando la 1\u00aa Flotta aerea del viceammiraglio Ch\u016bichi Nagumo (reduce da Pearl Harbor e diverse altre azioni), cui aggreg\u00f2 le navi da battaglia \"Kongo\" e , appartenenti alla 2\u00aa Flotta, e una squadra di incrociatori pesanti e naviglio silurante del viceammiraglio Jisabur\u014d Ozawa. Il 26 marzo Kond\u014d salp\u00f2 e tra il 5 e il 9 aprile lanci\u00f2 attacchi su Trincomalee, Colombo e isolate unit\u00e0 britanniche, affondandone diverse (compresa la portaerei leggera ), ma il grosso delle forze inglesi sfugg\u00ec; al contempo, Ozawa condusse un'efficace caccia ai mercantili che solcavano il Golfo del Bengala, dove ne furono colati a picco una trentina. Riguadagnate le acque dell'Indonesia, il 18 aprile Kond\u014d assunse il comando di una squadra che tent\u00f2 invano di agganciare la Task force 16 e la Task force 18, responsabili dell'incursione aerea su Tokyo.\nL'attacco, simbolico, convinse l'ammiraglio Yamamoto a pianificare l'occupazione dell'atollo di Midway, attirare l\u00ec la flotta di portaerei americane e annientarla. Il viceammiraglio Kond\u014d (che peraltro critic\u00f2 l'intero piano per la scelta delle basi di partenza, troppo esposte alle intercettazioni radiofoniche) ebbe l'incarico di scortare il gruppo di trasporti con a bordo truppe e materiali da sbarcare sull'atollo; egli salp\u00f2 dalla baia di Hashirajima il 29 maggio. Il mattino del 3 giugno fu localizzato 700 miglia a ovest-sud-ovest di Midway e nel corso di due attacchi aerei ebbe una petroliera danneggiata: con ci\u00f2 ebbe avvio la cruciale battaglia delle Midway, le cui azioni determinanti si svolsero per\u00f2 a nord dalla 2\u00aa Flotta e portarono alla distruzione di quattro portaerei. Il pomeriggio del 4 giugno, perci\u00f2, l'ammiraglio Yamamoto ordin\u00f2 a Kond\u014d di organizzare un bombardamento navale di Midway per neutralizzarne le piste aeree: egli invi\u00f2 la 7\u00aa Divisione incrociatori alle 15:00. La sera ricevette comunicazione che era stato messo al posto di Nagumo al comando della 1\u00aa Flotta aerea e poi, alle 00:20, che doveva richiamare gli incrociatori e riunirsi al grosso giapponese a ovest. Nel corso del disimpegno il \"Mikuma\" e il vennero a una collisione; furono scovati e attaccati ripetutamente da velivoli imbarcati statunitensi e il primo affond\u00f2 il 6 giugno. Dopo un fiacco tentativo di impegnare i nemici in una battaglia notturna, Yamamoto ordin\u00f2 il ripiegamento definitivo nelle prime ore del 7 giugno.\nLa campagna di Guadalcanal.\nIn seguito alla vittoria a Midway, gli Stati Uniti sbarcarono a Guadalcanal il 7 agosto 1942. Nella seconda met\u00e0 del mese, Kond\u014d fu posto a capo dell'operazione \"KA\", ovvero l'invio via nave di rinforzi all'isola sotto la protezione di un potente scaglione della marina imperiale, formato dalla 2\u00aa Flotta e unit\u00e0 aggregate: in totale tre portaerei, due navi da battaglia, tredici incrociatori pesanti, tre leggeri, una trentina di cacciatorpediniere, dodici sommergibili e il trasporto idrovolanti . Kond\u014d prese il comando diretto del gruppo di forze avanzate a protezioni delle portaerei \"Zuikaku\" e \"Shokaku\", comprese nella formazione del viceammiraglio Nagumo, e alz\u00f2 le proprie insegne sull'incrociatore della 4\u00aa Divisione incrociatori (con anche il e il ). Allo scopo, infine, di sviare le forze imbarcate statunitensi, predispose una piccola squadra centrata sulla portaerei leggera da utilizzare come esca. La battaglia delle Salomone Orientali (23-24 agosto) fu uno scontro segnato da incertezze ed errori; la dispersione della grande flotta in diverse squadre indipendenti, tipica tattica giapponese, gioc\u00f2 a sfavore di Kond\u014d, che condusse la battaglia solo con le portaerei e le altre unit\u00e0 di Nagumo. Alla fine la \"Ryujo\", un trasporto e un cacciatorpediniere furono perduti e la guarnigione di Guadalcanal non ricevette rinforzi.\nDopo alcuni mesi di scarsa attivit\u00e0, Kond\u014d fu nominato comandante in capo di una sortita in massa della 2\u00aa Flotta che, una volta caduto l'aeroporto di Guadalcanal in mano alla 17\u00aa Armata, doveva intercettare la flotta statunitense che sarebbe giunta in soccorso e annientarla. Le forze che salparono il 24 ottobre (nonostante il fallimento delle operazioni a terra) erano imponenti e riunivano quattro portaerei, quattro navi da battaglia, tredici incrociatori tra pesanti e leggeri e una folta scorta di cacciatorpediniere, senza contare un distaccamento di battelli e gli stormi aerei della marina basati a Rabaul; Kond\u014d mantenne le sue insegne sull'incrociatore \"Atago\" e anche la complessa articolazione in gruppi autonomi delle sue forze. Il 26 ottobre egli si scontr\u00f2 con le Task force 16 e 17 vicino alle isole Santa Cruz, di nuovo solo con un'aliquota delle decine di navi in mare: a costo di gravi perdite tra gli aviatori e di danni pesanti alla \"Shokaku\", la portaerei fu affondata, lasciando la marina statunitense con la sola nell'intero scacchiere del Pacifico sud-occidentale. Tuttavia, questa vittoria non ebbe altre ripercussioni strategiche e la stremata componente aeronavale nipponica fu ritirata.\nNel disperato tentativo di annientare Henderson Field, l'ammiraglio Yamamoto ordin\u00f2 a Kond\u014d di condurre un bombardamento dal mare con le due navi da battaglia e , appositamente assegnategli. Kond\u014d divise in due grandi gruppi la 2\u00aa Flotta: egli (con due portaerei e la loro scorta, gli incrociatori pesanti \"Maya\", \"Atago\", \"Takao\" e alcuni cacciatorpediniere) si pose a est delle isole Salomone mentre il viceammiraglio Hiroaki Abe ebbe il compito di eseguire il cannoneggiamento con le due grandi unit\u00e0, accompagnate da due incrociatori leggeri e una decina di cacciatorpediniere. La missione tuttavia non fu portata a termine, giacch\u00e9 nella notte tra il 12 e il 13 novembre Abe cozz\u00f2 contro i Task group 67.4 e 62.4 del contrammiraglio Daniel Callaghan: si gener\u00f2 una furiosa e caotica battaglia, numerose navi statunitensi furono distrutte o affondate, ma al mattino Abe ordin\u00f2 alle sparpagliate navi giapponesi la ritirata, lasciandosi dietro due cacciatorpediniere e la fumigante \"Hiei\", infine colata a picco dall'equipaggio. A questo punto, Kond\u014d aggreg\u00f2 al proprio gruppo tutte le unit\u00e0 non troppo provate e, nel pomeriggio del 14 novembre, condusse nuovamente nelle acque di Guadalcanal la \"Kirishima\" con quattro incrociatori e nove cacciatorpediniere; riteneva queste forze pi\u00f9 che sufficienti per affrontare la piccola squadra di due incrociatori e qualche cacciatorpediniere segnalatagli dai ricognitori. Nella notte, a ovest dell'Isola di Savo, ingaggi\u00f2 battaglia contro la Task force 64 che contava quattro cacciatorpediniere e le due corazzate e , scambiate per incrociatori: l'errore d'identificazione fu ripetuto da un'avanguardia di naviglio silurante che Kond\u014d invi\u00f2 a perlustrare i dintorni di Savo. Dopo circa un'ora di accaniti scambi di colpi e nonostante le perdite inflitte agli americani (i cacciatorpediniere affondati o alla deriva, la \"South Dakota\" in fiamme), Kond\u014d rinunci\u00f2 alla missione poich\u00e9 la \"Kirishima\" era stata devastata dal tiro della \"Washington\" e gli equipaggi erano esausti. La corazzata affond\u00f2 nelle prime ore del 15 novembre, seguendo il cacciatorpediniere .\nApparentemente, la sconfitta e le dure perdite non ebbero riflessi sulla carriera di Kond\u014d, che continu\u00f2 a mantenere il comando della 2\u00aa Flotta. Il 22 novembre anzi, in una conferenza tenuta a bordo della per discutere circa i risultati della strategia navale nella campagna, l'ammiraglio Yamamoto lo ringrazi\u00f2 pubblicamente per \"gli encomiabili sforzi\" nella condotta delle operazioni.\n1943 - 1945.\nTra la fine di gennaio e il febbraio 1943, nel quadro dell'evacuazione delle forze giapponesi da Guadalcanal, Kond\u014d si mantenne con le proprie forze (quattro corazzate, sei incrociatori, una dozzina di cacciatorpediniere) nei dintorni dell'isola di Choiseul: funse cos\u00ec da diversivo per lo sgombero e fece s\u00ec che il viceammiraglio William Halsey radunasse navi e velivoli per controbattere un'ennesima offensiva giapponese, invece di colpire a fondo il \"Tokyo Express\".\nIl 18 aprile 1943 l'ammiraglio Yamamoto rimase ucciso in un'imboscata aerea e il comando \"ad interim\" della Flotta combinata fu preso da Kond\u014d, che lo cedette il 21 al successore ufficiale, Mineichi K\u014dga. Il 29 del mese Kond\u014d fu promosso ammiraglio e rimase ancora alla testa della 2\u00aa Flotta, senza partecipare ad alcuna azione; fu poi rimpatriato e il 9 agosto nominato Consigliere navale presso lo stato maggiore generale della marina, potendo in tale veste partecipare alle sedute del Supremo Consiglio di guerra. Da allora non ebbe pi\u00f9 importanti comandi in mare: il 1\u00ba dicembre 1943 divenne comandante in capo della Flotta dell'Area cinese, ai margini delle battaglie decisive nel Pacifico. Il 15 maggio 1945 fu richiamato al posto di Consigliere navale, dove lo colse la resa dell'Impero giapponese, il 15 agosto.\nUltimi anni e morte.\nL'ammiraglio Kond\u014d lasci\u00f2 la marina imperiale il 5 settembre 1945, tre giorni dopo la formale capitolazione del suo paese. Nel dopoguerra, visto che non fu imprigionato n\u00e9 giudicato dal Tribunale militare internazionale per l'Estremo Oriente, si dedic\u00f2 al commercio e seppe costruirsi un lucroso giro d'affari. Si spense il 19 febbraio 1953, all'et\u00e0 di 66 anni.\nOnorificenze.\nDati tratti da: e"}
{"id": "2473223", "revid": "767487", "url": "https://it.wikipedia.org/wiki?curid=2473223", "title": "Orocuina", "text": "Orocuina \u00e8 un comune dell'Honduras facente parte del dipartimento di Choluteca.\nChiamato originariamente \"Ri\u00f3 de los Olotes\", nel 1521 assunse la denominazione \"San Andr\u00e9s de Orocuina\", per divenire comune autonomo con l'attuale denominazione nel 1646."}
{"id": "2473229", "revid": "287204", "url": "https://it.wikipedia.org/wiki?curid=2473229", "title": "Stadio Loro-Borici", "text": ""}
{"id": "2473230", "revid": "51323", "url": "https://it.wikipedia.org/wiki?curid=2473230", "title": "Stadio Loro Bori\u00e7i", "text": ""}
{"id": "2473231", "revid": "110157", "url": "https://it.wikipedia.org/wiki?curid=2473231", "title": "Ibipor\u00e3", "text": "Ibipor\u00e3 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Londrina."}
{"id": "2473232", "revid": "51323", "url": "https://it.wikipedia.org/wiki?curid=2473232", "title": "Stadio Loro Borici", "text": ""}
{"id": "2473234", "revid": "767487", "url": "https://it.wikipedia.org/wiki?curid=2473234", "title": "Rafa Vecina", "text": ""}
{"id": "2473235", "revid": "767487", "url": "https://it.wikipedia.org/wiki?curid=2473235", "title": "Pespire", "text": "Pespire \u00e8 un comune dell'Honduras facente parte del dipartimento di Choluteca.\nFondato l'11 aprile 1640, ottenne lautonomia amministrativa il 18 febbraio 1927."}
{"id": "2473237", "revid": "287204", "url": "https://it.wikipedia.org/wiki?curid=2473237", "title": "Rol\u00e2ndia", "text": "Rol\u00e2ndia \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Londrina."}
{"id": "2473239", "revid": "1924342", "url": "https://it.wikipedia.org/wiki?curid=2473239", "title": "Distretto di Tal\u01e7ar", "text": "Il distretto di Tal\u01e7ar () \u00e8 un distretto (\"audan\") del Kazakistan con capoluogo Tal\u01e7ar.\nIl distretto \u00e8, morfologicamente, una pianura alluvionale formata dall'omonimo fiume, che si estende in direzione settentrionale dai ghiacciai del Trans-Ili Alatau."}
{"id": "2473240", "revid": "287204", "url": "https://it.wikipedia.org/wiki?curid=2473240", "title": "Tamarana", "text": "Tamarana \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Londrina."}
{"id": "2473246", "revid": "287204", "url": "https://it.wikipedia.org/wiki?curid=2473246", "title": "Mandaguari", "text": "Mandaguari \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Maring\u00e1."}
{"id": "2473248", "revid": "287204", "url": "https://it.wikipedia.org/wiki?curid=2473248", "title": "Marialva", "text": "Marialva \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Maring\u00e1."}
{"id": "2473249", "revid": "287204", "url": "https://it.wikipedia.org/wiki?curid=2473249", "title": "Pai\u00e7andu", "text": "Pai\u00e7andu \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Maring\u00e1."}
{"id": "2473250", "revid": "66387", "url": "https://it.wikipedia.org/wiki?curid=2473250", "title": "Gore-tex", "text": ""}
{"id": "2473251", "revid": "767487", "url": "https://it.wikipedia.org/wiki?curid=2473251", "title": "Silvano Bustos", "text": ""}
{"id": "2473252", "revid": "287204", "url": "https://it.wikipedia.org/wiki?curid=2473252", "title": "Sarandi (Paran\u00e1)", "text": "Sarandi \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Maring\u00e1."}
{"id": "2473253", "revid": "1543377", "url": "https://it.wikipedia.org/wiki?curid=2473253", "title": "San Antonio de Flores (Choluteca)", "text": "San Antonio de Flores \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1881."}
{"id": "2473255", "revid": "1694010", "url": "https://it.wikipedia.org/wiki?curid=2473255", "title": "Prezzemolo in una giornata da incubo", "text": "Prezzemolo in una giornata da incubo \u00e8 un'avventura punta e clicca per PC basata sulla mascotte di Gardaland, il drago Prezzemolo. Il gioco ha, inoltre, alcuni doppiatori della serie animata ispirata sempre a Prezzemolo.\nEsiste un seguito del gioco, \"Prezzemolo in un viaggio da sogno\".\nModalit\u00e0 di gioco.\n\"Prezzemolo in una giornata da incubo\" \u00e8 un'avventura punta e clicca, con prospettiva in terza persona. La maggior parte degli elementi interattivi consiste nel porre domande agli altri personaggi, nel raccogliere oggetti e nel combinarli tra loro e risolvere diversi enigmi. Il giocatore pu\u00f2 deporre gli oggetti nell'inventario, attraverso il quale pu\u00f2 usarli ed esaminarli. Certe azioni possono essere compiute in tempi diversi, altre invece risultano inutili ai fini della soluzione, cos\u00ec come alcuni oggetti non vengono mai utilizzati.\nTrama.\nPrezzemolo si sveglia dopo una notte di tempesta e scopre, tramite il gabbiano Pagui, che il suo amico Bamb\u00f9, il panda inventore, \u00e8 scomparso misteriosamente. Arrivato al laboratorio di Bamb\u00f9, Prezzemolo lo trova messo a soqquadro, con tutte le apparecchiature all'interno distrutte o danneggiate, con l'eccezione di una strana macchina. Mentre Prezzemolo esamina il laboratorio, trova lo schema di funzionamento della macchina sopravvissuta, chiamata \"Televisogno\", che utilizza come componenti un particolare cristallo e un'antenna parabolica. Proprio lo stato in cui si trovano sia l'antenna che il cristallo porta Prezzemolo a supporre che la scomparsa di Bamb\u00f9 abbia a che fare con la sua ultima invenzione. Dopo essere riuscito a sostituire l'antenna e il cristallo, comprato da un vecchio stregone di nome Inu, Prezzemolo riattiva la macchina e vede la sua ipotesi confermata: Bamb\u00f9 era stato risucchiato nel mondo dei sogni dalla sua stessa Televisogno, a causa di un fulmine caduto sull'antenna del laboratorio durante la tempesta, che ha aperto un varco dimensionale. Dopo aver parlato con Bamb\u00f9, Prezzemolo e i suoi amici partono alla ricerca di denaro per poter pagare lo stregone Inu, in modo da ottenere un fulmine che, secondo Bamb\u00f9, avrebbe dovuto riportarlo nel mondo di Tanaboo. Alla fine, tra mille avventure, la combriccola riesce ad ottenere il fulmine, ma le cose non vanno come previsto: il fulmine infatti non solo non riporta Bamb\u00f9 a casa, ma spedisce nel mondo dei sogni anche Prezzemolo. Inizialmente disperato, Prezzemolo finalmente rivede Bamb\u00f9, che lo rassicura, in quanto secondo i suoi calcoli effettuati nel frattempo, quando nel mondo dei sogni sarebbe sorto il sole, loro sarebbero stati rispediti direttamente a casa. Il primo capitolo dell'avventura si interrompe qui, per continuare nel \"seguito\"."}
{"id": "2473257", "revid": "1305772", "url": "https://it.wikipedia.org/wiki?curid=2473257", "title": "Slivnica pri Mariboru", "text": "Slivnica pri Mariboru (in tedesco \"Schleinitz\") \u00e8 un paese della Slovenia, frazione del comune di Ho\u010de-Slivnica.\nLa localit\u00e0 si trova alla periferia sud di Maribor, a 282,2 metri s.l.m.\nDurante il dominio asburgico Slivnica fu comune autonomo.\nCorsi d'acqua.\n\"Polanski potok\""}
{"id": "2473258", "revid": "1543377", "url": "https://it.wikipedia.org/wiki?curid=2473258", "title": "San Isidro (Choluteca)", "text": "San Isidro \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1875 con parte del comune di Pespire."}
{"id": "2473262", "revid": "281779", "url": "https://it.wikipedia.org/wiki?curid=2473262", "title": "Edmondo Dodsworth", "text": "Si occup\u00f2 di esoterismo in \"La tristezza mistica\" (Roma, Libreria Teosofica, 1911). Un suo volume di \"Versi\" di 85 pagine fu pubblicato nel 1911 (Torino, Fratelli Pozzo), con prefazione di Amalia Guglielminetti. Collabor\u00f2 ai periodici \"Broletto\" (Como) e \"Il Mare\" (Rapallo). \nFrequent\u00f2 Ezra Pound, che scrisse di lui: \u201cil suo cognome straniero lo eredit\u00f2 da un inglese, suo nonno o bisnonno, che sost\u00f2 in Italia al ritorno dall'India\u201d (citato in Charles Norman, \"E.E. Cummings: The Magic Maker\", Boston, 1972, p. xi). \nNel 1923 pubblic\u00f2 presso l'editore Carabba di Lanciano la prima traduzione italiana di William Blake, \"Il matrimonio del cielo e dell'inferno, Canto dell'innocenza e altri poemi\". \nVicino a Julius Evola, a lui dedic\u00f2 il saggio \"Sull'Individuo assoluto\", in \"Regime Corporativo\", 1934."}
{"id": "2473266", "revid": "767487", "url": "https://it.wikipedia.org/wiki?curid=2473266", "title": "San Jos\u00e9 (Choluteca)", "text": "San Jos\u00e9 \u00e8 un comune dell'Honduras facente parte del dipartimento di Choluteca.\nL'abitato \u00e8 stato fondato nel 1861 con parte del comune di Pespire."}
{"id": "2473269", "revid": "767487", "url": "https://it.wikipedia.org/wiki?curid=2473269", "title": "Italia Montegranaro", "text": "Italia-Montegranaro \u00e8 un quartiere di Taranto, appartenente alla V circoscrizione assieme al quartiere Salinella.\nGeografia fisica.\nIl quartiere \u00e8 situato nella parte sudoccidentale della citt\u00e0. Rispetto agli altri rioni della citt\u00e0 di Taranto, la caratteristica fisica del Rione Montegranaro Salinella \u00e8 quella di avere una leggera sopraelevazione. Infatti, allontanandosi dal mare e andando via via sempre pi\u00f9 verso l'interno vi sono alcune vie caratterizzate da salite. Non per niente il nome stesso sta a indicare questa conformit\u00e0 fisica. I suoi confini sono:"}
{"id": "2473270", "revid": "787565", "url": "https://it.wikipedia.org/wiki?curid=2473270", "title": "Charles Bolden", "text": "Dopo essersi diplomato nel 1968 alla United States Naval Academy, divenne un aviatore nella marina e un pilota collaudatore. Dopo il servizio con la NASA, \u00e8 diventato vice comandante dei cadetti all'accademia. Bolden \u00e8 l'ospite virtuale dell'attrazione \"Shuttle Launch Experience\" al Kennedy Space Center.\nIl 23 maggio 2009, il Presidente Barack Obama ha annunciato la nomina di Bolden come Amministratore della NASA e di Lori Garver come vice amministratore. Bolden \u00e8 stato confermato al senato il 15 luglio 2009, ed \u00e8 il primo afroamericano a guidare l'agenzia in modo permanente.\nCarriera militare.\nBolden divenne sottotenente dei Marines dopo il diploma all'accademia navale. Segu\u00ec l'addestramento di volo a Pensacola, Florida, a Meridian, Mississippi, e Kingsville, Texas, prima di essere nominato aviatore nel maggio 1970. Assegnato alla base di Namphong, in Thailandia, dal giugno 1972 al giugno 1973 vol\u00f2 in pi\u00f9 di 100 missioni nel Vietnam del Nord, del Sud, in Laos e in Cambogia pilotando un A-6 Intruder.\nAl ritorno in patria, incominci\u00f2 un tour di due anni come ufficiale selezionatore e reclutatore a Los Angeles, oltre a tre anni in vari compiti presso la base El Toro in California. Nel giugno 1979 si diplom\u00f2 alla U.S. Naval Test Pilot School a Patuxent River (Maryland) e venne assegnato all'ufficio \"Naval Air Test Center's Systems Engineering and Strike Aircraft Test\", dove pilot\u00f2 dei velivoli A-6E, EA-6B e A-7C/E.\nIn totale ha accumulato pi\u00f9 di 6\u00a0000 ore di volo.\nBolden venne selezionato come astronauta candidato dalla NASA nel 1980. Fu membro del gruppo di astronauti fino al 1994, quando torn\u00f2 in servizio attivo presso il Corpo del Marines come vice comandante degli allievi all'accademia navale presso Annapolis. Nel luglio 1997 fu promosso a vice comandante generale nel Pacifico. Da febbraio a giugno 1998 serv\u00ec come comandante generale in supporto all'Operazione Tuono nel Deserto in Kuwait. Nel luglio 1998 fu promosso a Maggiore e assegnato come vice comandante delle forze statunitensi in Giappone.\nCarriera NASA.\nSelezionato dalla NASA nel maggio 1980, divenne astronauta nell'agosto 1981. I suoi compiti tecnici compresero: Astronaut Office Safety Officer; Technical Assistant to the Director of Flight Crew Operations; Special Assistant to the Director of the Johnson Space Center; Astronaut Office Liaison to the Safety, Reliability and Quality Assurance Directorates del Marshall Space Flight Center e del Kennedy Space Center; Chief of the Safety Division al JSC; Lead Astronaut for Vehicle Test and Checkout al Kennedy e Assistant Deputy Administrator ai NASA Headquarters.\nVeterano di quattro voli spaziali, ha accumulato pi\u00f9 di 680 ore nello spazio. Ha pilotato lo Shuttle nelle missioni STS-61-C (12 - 18 gennaio 1986) e STS-31 (24 - 29 aprile 1990) ed \u00e8 stato comandante nelle missioni STS-45 (24 marzo - 2 aprile 1992) e STS-60 (3 - 11 febbraio 1994).\nBolden \u00e8 stata la prima persona a testare il sistema di fuga rapida dallo Space Shuttle presente nel complesso di lancio 39. La necessit\u00e0 di un test era dovuta al lancio annullato della missione STS-41-D.\nSTS-61-C Space Shuttle Columbia - durante la missione di sei giorni, l'equipaggio lanci\u00f2 il satellite SATCOM KU e condusse esperimenti di astrofisica. Lo Shuttle venne lanciato dal Kennedy Space Center in Florida il 12 gennaio 1986. La missione si concluse dopo 96 orbite, con l'atterraggio notturno alla base di Edwards.\nSTS-31 Space Shuttle Discovery - lanciato il 24 aprile 1990 dal Kennedy Space Center. Durante la missione di cinque giorni, l'equipaggio mise in orbita il Telescopio Spaziale Hubble e condusse vari esperimenti. Inoltre vennero impiegate diverse telecamere, tra cui due di tipo IMAX nella cabina e nella stiva di carico, per l'osservazione della Terra da una altezza di oltre . Dopo 75 orbite, il Discovery atterr\u00f2 alla base di Edwards.\nSTS-45 - Bolden fu il comandante della missione a bordo dello Space Shuttle Atlantis, lanciato il 24 marzo 1992 dal Kennedy Space Center. La missione fu la prima della serie \"Mission to Planet\" della NASA. Attraverso lo \"Spacelab\", in nove giorni l'equipaggio condusse dodici esperimenti nel laboratorio \"ATLAS-1\" (\"Atmospheric Laboratory for Applications and Science\"). Questi esperimenti compresero misurazioni delle propriet\u00e0 chimico/fisiche dell'atmosfera, che ampliarono la comprensione degli scienziati sul clima. Inoltre, per la prima volta venne impiegato un flusso di elettroni per creare la prima aurora artificiale. Dopo 143 orbite, l'Atlantis atterr\u00f2 al Kennedy Space Center il 2 aprile 1992.\nSTS-60 - Bolden fu il comandante a bordo del \"Discovery\" nella prima storica missione congiunta russo/statunitense, dove prese parte in qualit\u00e0 di specialista di missione un cosmonauta russo. Lo Shuttle trasport\u00f2 lo \"SPace Habitation Module-2\" (\"SpaceHab-2\") e la \"Wake Sjield Facility-01\" (\"WFS-1\"). Dopo 130 orbite della Terra, lo Shuttle atterr\u00f2 l'11 febbraio al Kennedy Space Center."}
{"id": "2473272", "revid": "1305772", "url": "https://it.wikipedia.org/wiki?curid=2473272", "title": "Leal", "text": "Leal pu\u00f2 riferirsi a vari termini:"}
{"id": "2473273", "revid": "287204", "url": "https://it.wikipedia.org/wiki?curid=2473273", "title": "San Marcos de Col\u00f3n", "text": "San Marcos de Col\u00f3n \u00e8 un comune dell'Honduras facente parte del dipartimento di Choluteca.\nIl comune \u00e8 stato istituito nel 1846."}
{"id": "2473274", "revid": "729019", "url": "https://it.wikipedia.org/wiki?curid=2473274", "title": "Nate Campbell", "text": "Soprannominato \"Galaxxy Warrior\", \u00e8 stato campione del mondo WBA, IBF e WBO dei pesi leggeri.\nOrigini e giovent\u00f9.\nNate Campbell \u00e8 nato il 7 marzo 1972 a Jacksonville, Florida. Non \u00e8 mai andato all'asilo, cos\u00ec il suo ingresso alla scuola elementare di West Riverside \u00e8 stato il suo primo contatto con un istituto d'istruzione. Il primo episodio di bullismo nei suoi confronti \u00e8 stato molto significativo per lui, in quanto ritiene che gli ha cambiato la vita. Un bullo di 5\u00aa elementare, che lo ha visto per la prima volta presso una fermata dell'autobus durante la sua prima settimana di scuola, non ha esitato a minacciare ed aggredire il nuovo arrivato. \"Il suo nome era Mike\", ha detto Campbell, \"e arrivato dal nulla ha iniziato a schiaffeggiarmi e perseguitarmi per tutta la strada verso casa\". Quel che il povero Nathaniel non sapeva era che per la sua famiglia era inaccettabile fuggire via da un incontro. Un amico del padre, per caso, ha visto il bullo seguire Nate mentre si stava dirigendo a casa e naturalmente ha riferito il tutto ai genitori del giovane. Quando il padre gli ha chiesto se quel che gli aveva raccontato l'amico era vero, Nate gli ha ammesso il tutto. Suo zio Frank gli anche aveva insegnato a reagire dinnanzi ad un attacco, cos\u00ec il padre del giovane \u00e8 rimasto dispiaciuto quando ha saputo che il figlio ha evitato lo scontro.\n\"Mio padre sapeva qualcosa che io ero troppo giovane per sapere\", ha detto Campbell. \"Nel ghetto, se scappi da un incontro non hai poche possibilit\u00e0 di sopravvivere. Per essere sicuri che lo avevo capito mi hanno incoraggiato a combattere. Mio padre, mia madre, mia nonna e mia zia mi hanno detto immediatamente che per un Campbell era inaccettabile scappare\". Il giorno dopo il padre lo ha portato alla fermata dell'autobus, chiedendogli di indicare chi era il bullo che lo perseguitava. \"Vai verso di lui e inizia a sferrare pugni fino a quando non ti chiedo di fermarti\" gli ha detto il padre. Cos\u00ec Nate \u00e8 andato verso Mike ed ha iniziato a picchiarlo. \"Ero cos\u00ec sorpreso della facilit\u00e0 con cui ho steso un bambino pi\u00f9 vecchio. Non pensavo di poter picchiare cos\u00ec\" ha detto Nate. Da l\u00ec in poi nessun altro gli ha dato nei guai e dal quel giorno ha imparato a difendersi da chiunque tentava di dare fastidio a lui o agli altri bambini.\nNate \u00e8 cresciuto in una famiglia che non sempre \u00e8 riuscita a dargli il meglio. L'idolo di Nathaniel era il padre, ma quest'ultimo ha iniziato a bere e a ridursi male, fino a quando il figlio non \u00e8 stato portato in un centro di cura all'et\u00e0 di 7 anni. Mentre lo zio gli aveva insegnato i fondamentali del pugilato, Campbell preferiva altri sport, come il baseball, la pallacanestro e il football. Nate voleva giocare a \"qualunque sport che lo poteva tenere alla larga dalle strade, sulla zona est di Jacksonville.\nGuardia tiratrice nella sua scuola media, ha giocato solo per divertimento mentre frequentava la Florida Community College, anche se ha ammesso che andava meglio in ragazze, ping-pong e biliardo. Durante questo periodo \u00e8 stato anche costretto a vendere droghe per portare a casa qualche soldo."}
{"id": "2473279", "revid": "171091", "url": "https://it.wikipedia.org/wiki?curid=2473279", "title": "Rifugio Elena", "text": "Il rifugio Elena \u00e8 un rifugio situato nel comune di Courmayeur, in Val Ferret, nelle Alpi Graie, a 2.062 m s.l.m.\nStoria.\nFu costruito dapprima poco dopo la prima guerra mondiale. Una valanga lo ha distrutto nel 1960. \u00c8 stato ricostruito nel 1995.\nCaratteristiche e informazioni.\nSi trova in fondo alla Val Ferret in localit\u00e0 \"Arnouvaz\" appena sotto il Col Ferret (2543\u00a0m). Facilmente raggiungibile su ampia carrozzabile. Ottimo punto di ristoro e punto tappa per escursioni al bivacco Fiorio, al \"Petit col Ferret\" e al \"Col du Grand Ferret\" (Col Ferret).\nIl nome del rifugio pu\u00f2 portare alla mente una figura regale, ma la sua storia \u00e8 invece legata ad una pastorella di nome Elena (o \"H\u00e9l\u00e8ne\", in francese).\nAccessi.\nL'accesso avviene dalla Val Ferret. Giunti in localit\u00e0 \"Arnouvaz\" (1769\u00a0m), si prosegue per stradina e poi per sentiero e si arriva al rifugio in circa un'ora."}
{"id": "2473280", "revid": "287204", "url": "https://it.wikipedia.org/wiki?curid=2473280", "title": "Leal (Dakota del Nord)", "text": "Leal \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 36 abitanti. La citt\u00e0 \u00e8 stata fondata nel 1892.\nGeografia fisica.\nSecondo i rilevamenti dell'United States Census Bureau, la localit\u00e0 di Leal si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Leal vivevano 36 persone, ed erano presenti 11 gruppi familiari. La densit\u00e0 di popolazione era di 105 ab./km\u00b2. Nel territorio comunale si trovavano 12 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 38,9% era al di sotto dei 18, il 5,6% fra i 18 e i 24, il 27,8% fra i 25 e i 44, il 19,4% fra i 45 e i 64, mentre infine l'8,3% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 63,6 maschi."}
{"id": "2473282", "revid": "287204", "url": "https://it.wikipedia.org/wiki?curid=2473282", "title": "Loro Borici", "text": ""}
{"id": "2473284", "revid": "76963", "url": "https://it.wikipedia.org/wiki?curid=2473284", "title": "Joel Edgerton", "text": " \n\u00c8 noto per i suoi ruoli in film come ' (2002) e ' (2005), \"Warrior\" (2011), \"La cosa\" (2011), \"Zero Dark Thirty\" (2012), \"Il grande Gatsby\" (2013), \"Exodus - Dei e re\" (2014), \"Black Mass - L'ultimo gangster\" (2015), \"Midnight Special - Fuga nella notte\", \"Loving - L'amore deve nascere libero\" (2016) e \"Bright\" (2017).\nHa vinto due AACTA Awards per la serie TV \"The Secret Life of Us\" (2001-2002) e per il film \"Animal Kingdom\" (2010). Nel 2015 ha debuttato alla regia con il thriller psicologico \"Regali da uno sconosciuto - The Gift\", di cui \u00e8 anche sceneggiatore, co-prodotture e co-protagonista. Il film \u00e8 stato accolto con consensi da critica e pubblico, ed Edgerton ha guadagnato una \"nomination\" ai Directors Guild of America Awards.\nBiografia.\nNato e cresciuto nel Nuovo Galles del Sud, ha studiato presso la Hills Grammar School, alla periferia di Sydney, successivamente ha frequentato la Nepean Drama School. Edgerton ha un fratello di nome Nash, che lavora nel mondo del cinema principalmente come stuntman, ma anche come attore, regista, montatore e produttore ed \u00e8 stato la controfigura di Ewan McGregor nella trilogia prequel di \"Guerre stellari\". Ha fondato assieme ad un gruppo di amici la casa di produzione Blue-Tongue Films. Il collettivo \u00e8 composto dal fratello Nash, da Kieran Darcy-Smith, Luke Doolan e David Mich\u00f4d, con cui ha scritto, diretto e prodotto diversi film e cortometraggi.\nDopo aver studiato recitazione al Theatre Nepean di Sydney, esordisce come attore nella serie televisiva \"Spellbinder\", in seguito ottiene un piccolo ruolo nel film \"In corsa con il sole\", che segna il suo debutto cinematografico. Negli anni successivi lavora per produzioni televisive australiane, tra cui \"The Secret Life of Us\" per il quale ottiene una candidatura all'AFI Award. Acquista popolarit\u00e0 interpretando il giovane Owen Lars, fratellastro di Anakin Skywalker e zio di Luke Skywalker, in ' e '.\nLa carriera di Edgerton prosegue recitando al fianco di Heath Ledger in \"Ned Kelly\", di Gregor Jordan, ed interpretando Galvano, uno dei mitici cavalieri della Tavola Rotonda in \"King Arthur\" di Antoine Fuqua. Nel 2005 \u00e8 il protagonista della commedia di Julian Jarrold \"Kinky Boots - Decisamente diversi\", dove interpreta il proprietario di un calzaturificio che per risollevare le sorti della propria azienda inizia a fabbricare scarpe per drag queen.\nNel 2006 recita in \"Smokin' Aces\", mentre l'anno successivo \u00e8 un sequestratore nel film \"Il respiro del diavolo\". Nel 2008 esordisce alla regia con il cortometraggio \"The List\" ed \u00e8 co-sceneggiatore di \"The Square\", diretto dal fratello Nash. Nel 2010 recita al fianco di Guy Pearce in \"Animal Kingdom\", mentre l'anno successivo affianca Jennifer Morrison, Tom Hardy e Nick Nolte in \"Warrior\" di Gavin O'Connor. Il film gli d\u00e0 ulteriore popolarit\u00e0 ed ottiene un ottimo successo, soprattutto tra la critica. Nel 2012 prende parte al film pluripremiato \"Zero Dark Thirty\" di Kathryn Bigelow interpretando il capo dei Navy Seals Patrick.\nLa consacrazione definitiva sul grande schermo avviene nel 2013 con \"Il grande Gatsby\" diretto da Baz Luhrmann, con Leonardo DiCaprio nella parte di Gatsby. L'anno seguente, Edgerton recita nel kolossal del regista Ridley Scott \"Exodus - Dei e re\", dove interpret\u00f2 la parte del faraone Ramses II. Nel 2015 debutta alla regia con il thriller \"Regali da uno sconosciuto - The Gift\", di cui \u00e8 anche sceneggiatore, produttore ed interprete. Lo stesso anno ha interpretato il poliziotto corrotto John Connolly in \"Black Mass - L'ultimo gangster\". Nel 2016 recita nel film \"Loving\" di Jeff Nichols, film basato sulla storia vera dei coniugi Loving, e che ottiene molto successo, tanto da essere candidato ai Golden Globe 2017 come Miglior attore in un film drammatico, categoria nella quale Edgerton si piazza tuttavia unicamente al secondo posto, dietro a Casey Affleck, che ottenne il premio per la sua prestazione nel film \"Manchester by the Sea\". Lo stesso anno ha recitato in \"Bright\" al fianco di Will Smith.\nNel 2018 ha diretto il film \"Boy Erased - Vite cancellate\", di cui \u00e8 stato pure sceneggiatore. Lo stesso anno era presente anche nel film \"Red Sparrow\".\nDoppiatori italiani.\nNelle versioni in italiano dei suoi film, Joel Edgerton \u00e8 stato doppiato da:"}
{"id": "2473285", "revid": "1543377", "url": "https://it.wikipedia.org/wiki?curid=2473285", "title": "Santa Ana de Yusguare", "text": "Santa Ana de Yusguare \u00e8 un comune dell'Honduras facente parte del dipartimento di Choluteca.\nLa prima attestazione della localit\u00e0 come comune autonomo risale al 1887."}
{"id": "2473286", "revid": "339392", "url": "https://it.wikipedia.org/wiki?curid=2473286", "title": "Micro-Soft", "text": ""}
{"id": "2473287", "revid": "287204", "url": "https://it.wikipedia.org/wiki?curid=2473287", "title": "Trans-Ili Alatau", "text": "Il Trans-Ili Alatau, altres\u00ec chiamato Zailijski Alatau, \u00e8 la parte pi\u00f9 settentrionale della catena del Tian Shan e si estende per circa 350\u00a0km con il picco massimo di 4,973\u00a0m (Pik Talgar).\nIl toponimo deriva dal fiume Ili, la cui depressione cinge la catena a settentrione.\nInsediamenti.\nAi piedi del Trans-Ili Alatau si trova Almaty, ex capitale del Kazakistan."}
{"id": "2473289", "revid": "110157", "url": "https://it.wikipedia.org/wiki?curid=2473289", "title": "Litchville", "text": "Litchville \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 191 abitanti. La citt\u00e0 \u00e8 stata fondata nel 1900.\nGeografia fisica.\nSecondo i rilevamenti dell'United States Census Bureau, la localit\u00e0 di Litchville si estende su una superficie di 3,80\u00a0km\u00b2, tutti occupati da terre.\nPopolazione.\nSecondo il censimento del 2000, a Litchville vivevano 191 persone, ed erano presenti 55 gruppi familiari. La densit\u00e0 di popolazione era di 50 ab./km\u00b2. Nel territorio comunale si trovavano 110 unit\u00e0 edificate. Per quanto riguarda la composizione etnica degli abitanti, il 97,91% era bianco, lo 0,52% era nativo, lo 0,52% era asiatico e l'1,05% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 23,6% era al di sotto dei 18, il 5,2% fra i 18 e i 24, il 27,2% fra i 25 e i 44, il 16,2% fra i 45 e i 64, mentre infine il 27,7% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 91,0 maschi."}
{"id": "2473292", "revid": "1305887", "url": "https://it.wikipedia.org/wiki?curid=2473292", "title": "Boris (Beyblade)", "text": ""}
{"id": "2473294", "revid": "110157", "url": "https://it.wikipedia.org/wiki?curid=2473294", "title": "Nome (Dakota del Nord)", "text": "Nome \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 70 abitanti. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'United States Census Bureau, la localit\u00e0 di Nome si estende su una superficie di 1,10\u00a0km\u00b2, tutti occupati da terre.\nPopolazione.\nSecondo il censimento del 2000, a Nome vivevano 70 persone, ed erano presenti 20 gruppi familiari. La densit\u00e0 di popolazione era di 66 ab./km\u00b2. Nel territorio comunale si trovavano 38 unit\u00e0 edificate. Per quanto riguarda la composizione etnica degli abitanti, il 95,71% era bianco e il 4,29% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 25,7% era al di sotto dei 18, il 4,3% fra i 18 e i 24, il 24,3% fra i 25 e i 44, il 14,3% fra i 45 e i 64, mentre infine il 31,4% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 100,0 maschi."}
{"id": "2473296", "revid": "287204", "url": "https://it.wikipedia.org/wiki?curid=2473296", "title": "Costituzione del Texas", "text": "La Costituzione del Texas (in inglese \"Constitution of the State of Texas\") \u00e8 un documento costituzionale che descrive la struttura e le funzioni del governo del Texas. L'attuale costituzione \u00e8 in vigore dal 15 febbraio 1876. Il Texas ha avuto altre cinque costituzioni in precedenza, rispettivamente negli anni 1836, 1845, 1861, 1866 e 1869.\nArticoli.\nL'attuale costituzione comprende 17 articoli, ognuno dei quali \u00e8 diviso in alcune sezioni:"}
{"id": "2473297", "revid": "729019", "url": "https://it.wikipedia.org/wiki?curid=2473297", "title": "Aritomo Got\u014d", "text": "Si arruol\u00f2 nella Marina imperiale giapponese nel 1910 e dopo la prima crociera di addestramento, con il grado di sottotenente di vascello, partecip\u00f2 all'occupazione delle colonie tedesche nell'Oceano Pacifico. Si specializz\u00f2 quindi nell'impiego di naviglio silurante e frequent\u00f2 anche un corso al Collegio navale di Tokyo. Negli anni venti oper\u00f2 come istruttore sia a terra, sia a bordo del vecchio incrociatore corazzato : nel 1924 assunse il suo primo comando, il cacciatorpediniere \"Tsuta\", e fattosi apprezzare per le proprie competenze e professionalit\u00e0 capitan\u00f2 numerosi altri cacciatorpediniere nel corso del decennio. Nel 1931 fu messo a capo della 27\u00aa Divisione cacciatorpediniere e nel 1933 divenne capitano di vascello; continu\u00f2 a servire in mare a bordo di naviglio silurante, talvolta di ultima generazione, quindi nella seconda met\u00e0 degli anni trenta comand\u00f2 anche grandi navi da guerra come l'incrociatore pesante o la nave da battaglia . Contrammiraglio dalla fine del 1940, nel settembre 1941 assunse il comando della 6\u00aa Divisione incrociatori (, , , \"Furutaka\") che poco dopo fu provvisoriamente ceduta dalla Flotta Combinata alla 4\u00aa Flotta, in vista delle molteplici operazioni nell'Oceano Pacifico.\nNei primi mesi di guerra Got\u014d fu presente alla rapida occupazione di Guam (10 dicembre 1941) e copr\u00ec a distanza il secondo attacco all'Isola di Wake (20-23 dicembre). In seguito protesse le spedizioni che si conclusero con la presa di Rabaul (gennaio 1942) e l'invasione di Lae-Salamaua in Nuova Guinea (marzo). A fine aprile, nel quadro dell'operazione Mo, fu investito del comando in mare delle varie formazioni inviate a occupare Tulagi, le isole Louisiade e Port Moresby, aggregando alla 6\u00aa Divisione la portaerei leggera \"Shoho\": partecip\u00f2 dunque alla complessa battaglia del Mar dei Coralli (4-8 maggio 1942), nel corso della quale la portaerei fu affondata. Rimase dunque di stanza nel settore delle isole Salomone-arcipelago di Bismarck e nella notte tra l'8 e il 9 agosto, al comando del viceammiraglio Gun'ichi Mikawa, combatt\u00e9 nella vittoriosa battaglia dell'isola di Savo contro la flotta statunitense che aveva appena aggredito Guadalcanal. Il giorno seguente perse per\u00f2 il \"Kako\" a causa del subitaneo attacco di un sommergibile. Dopo una marginale partecipazione alla battaglia delle Salomone Orientali, in ottobre salp\u00f2 da Rabaul per bombardare nella notte tra l'11 e il 12 Henderson Field e coprire lo sbarco massiccio di rifornimenti. La 6\u00aa Divisione, appoggiata da due cacciatorpediniere, fu invece inopinatamente contrastata dalla Task force 64 del contrammiraglio Norman Scott che le inflisse una pesante sconfitta. Got\u014d stesso rimase gravemente ferito e spir\u00f2 la mattina del 12 ottobre sull\"'Aoba\" che, molto danneggiato, stava tornando a Rabaul: fu sepolto in mare e promosso postumo viceammiraglio.\nBiografia.\nInizio della carriera in marina.\nAritomo Got\u014d nacque il 23 gennaio 1888 nella Prefettura di Ibaraki. In giovane et\u00e0 s'iscrisse all'Accademia navale di Etajima, studi\u00f2 nella 38\u00aa classe e per i suoi meriti fu nominato Cavaliere di II Classe dell'Ordine del Nibbio d'oro. Si diplom\u00f2 il 18 luglio 1910, trentesimo su 149 allievi, ottenne il brevetto di aspirante guardiamarina e fu imbarcato sull'incrociatore protetto : su questa unit\u00e0 effettu\u00f2 la crociera d'addestramento all'estero. Rientrato in patria, fu assegnato l'11 gennaio 1911 alla nave da battaglia , poi il 1\u00ba dicembre dello stesso anno ricevette la nomina a guardiamarina e fu trasferito alla nave da battaglia \"Iwami\", di preda bellica russa. Il 12 luglio 1912 pass\u00f2 all'equipaggio della nave appoggio sommergibili \"Tokoyashi\", terminando il primo ciclo di servizio in mare. Il 20 dicembre inizi\u00f2 la sua formazione: attese il Corso base alla Scuola di artiglieria navale e, completatolo, dal 24 maggio 1913 frequent\u00f2 il Corso base alla Scuola siluristi; il primo dicembre ebbe infine la promozione a sottotenente di vascello e fu imbarcato sul cacciatorpediniere di terza classe (vale a dire una torpediniera) \"Murakumo\", dove pot\u00e9 applicare le lezioni apprese. Verso la fine del 1914 torn\u00f2 a terra e il 10 ottobre fu assegnato al personale della 4\u00aa Unit\u00e0 di fanteria di marina, ricevendo un rapido addestramento sulle tattiche di sbarco; il 28 dicembre fu quindi aggregato alla \"Unit\u00e0 provvisoria di difesa del Sud\", costituita per le operazioni di conquista degli arcipelaghi in mano all'Impero tedesco: dopo i brevi combattimenti e la facile occupazione delle isole Marianne, Palau, Marshall e Caroline, il 1\u00ba marzo 1915 ottenne il comando della stazione radio installata \"pro tempore\" sull'isola di Kusiae, sempre inquadrato nel reparto. L'incarico ebbe termine il 30 giugno, quando sal\u00ec a bordo dell'incrociatore protetto che condusse nei mesi seguenti pattugliamenti nelle acque dell'Australia e della Nuova Zelanda. Dopo oltre un anno di servizio sull'incrociatore e rientrato in Giappone, il 1\u00ba dicembre 1916 Got\u014d entr\u00f2 al Collegio navale di Tokyo, alta istituzione preposta alla formazione di capaci ufficiali di stato maggiore. Frequent\u00f2 il Corso \"B\", dopo il quale ottenne il diploma e la nomina a tenente di vascello il 1\u00ba aprile 1917; un mese pi\u00f9 tardi entr\u00f2 al Corso avanzato della Scuola siluristi e il 1\u00ba dicembre, dopo averlo concluso, fu assegnato all'incrociatore da battaglia . Solo l'11 dicembre 1918 fu imbarcato su naviglio silurante, il cacciatorpediniere \"Tanikaze\", del quale il 1\u00ba aprile 1919 divenne ufficiale silurista.\nGli anni venti e trenta.\nIl 1\u00ba dicembre 1920, considerate le sue capacit\u00e0, Got\u014d fu riassegnato alla Scuola siluristi come istruttore, addetto a una delle unit\u00e0 d'addestramento, e dal 15 dicembre 1922 affianc\u00f2 a tale incarico una seconda mansione di istruttore presso l'Accademia di ingegneria navale. Dal primo aprile 1923 abbandon\u00f2 entrambi i posti per salire a bordo del vecchio incrociatore corazzato , il quale era stato riclassificato nave da difesa costiera e integrato in uno squadrone d'addestramento assieme allo : con tale unit\u00e0 partecip\u00f2 a una crociera d'addestramento per la 51\u00aa classe di cadetti, svoltasi nelle acque del Sud-est asiatico e dell'Australia, che si concluse a Yokosuka nell'aprile 1924. Nominato durante il lungo viaggio capitano di corvetta (1\u00ba dicembre 1923), Got\u014d si vide assegnare il primo comando in mare il 10 maggio 1924, vale a dire il cacciatorpediniere di seconda classe \u2013 corrispondente all'occidentale cacciatorpediniere di scorta \u2013 \"Tsuta\". Conferm\u00f2 cos\u00ec la sua competenza nel dirigere unit\u00e0 leggere siluranti e seguirono i comandi dei cacciatorpediniere \"Urakaze\" (a partire dal 1\u00ba dicembre 1925), \"Numakaze\" (dal 1\u00ba dicembre 1927), \"ad interim\" del cacciatorpediniere \"Nokaze\" tra il primo marzo e l'11 luglio 1928; dopo un brevissimo mandato di comando sul cacciatorpediniere \"Uzuki\" (11-23 luglio 1928), fu riassegnato al \"Nadakaze\", a bordo del quale il 10 dicembre ebbe la promozione a capitano di fregata. Questa serie di incarichi gli permisero di farsi una solida esperienza circa l'impiego, il comando e le caratteristiche costruttive del naviglio sottile della marina imperiale. Il 15 gennaio 1929 divenne ufficiale addetto all'allestimento finale e alla messa a punto del moderno cacciatorpediniere \"Uranami\", esemplare dell'innovativa classe Fubuki, e il 25 aprile ne assunse il comando per oltre due anni.\nIl 2 novembre 1931 Got\u014d divenne comandante della 27\u00aa Divisione cacciatorpediniere e si distinse per la gestione dell'unit\u00e0; dal primo dicembre 1932 gli fu dunque affidata la 5\u00aa Divisione e, al contempo, il comando del cacciatorpediniere \"Matsukaze\", il quale ultimo esercit\u00f2 sino al 20 maggio 1933. Il 15 novembre arriv\u00f2 la nomina a capitano di vascello, a riprova della sua competenza. Fu durante tale periodo della sua carriera che Got\u014d conobbe gli allora capitani Raiz\u014d Tanaka e Hiroaki Abe, con i quali strinse una sincera e duratura amicizia. Il 15 novembre 1934 fu nuovamente trasferito ed ebbe ai suoi ordini la 10\u00aa Divisione cacciatorpediniere; un anno esatto pi\u00f9 tardi assunse il comando di una grande unit\u00e0, l'incrociatore leggero che, come di prassi nella Marina imperiale per tale tipo di unit\u00e0, era impiegato in funzione di conduttore di squadroni di cacciatorpediniere. Il 1\u00ba dicembre 1936 pass\u00f2 alla testa dell'incrociatore pesante , ammiraglia della 4\u00aa Divisione incrociatori che conobbe un moderato servizio nella acque cinesi, e il 12 luglio dell'anno successivo assunse il comando dell'incrociatore pesante gemello , con il quale condusse pattugliamenti nel Mar Cinese Orientale. Il 15 novembre 1938, in patria, Got\u014d divenne comandante della grande nave da battaglia e tenne questa posizione per quasi tutto il 1939: nel corso dell'anno, comunque, fu anche comandante provvisorio dello \"Yakumo\" (1\u00ba febbraio-15 maggio) e della nave da battaglia (15 settembre-1\u00ba novembre). Proprio il primo novembre 1939 gli fu confermato il comando di quest'ultima, che per\u00f2 esercit\u00f2 per due settimane; il 15, infatti, fu portato al grado di contrammiraglio e nominato comandante della 2\u00aa Squadriglia cacciatorpediniere.\nLa seconda guerra mondiale.\nI primi mesi di conflitto.\nIl 10 settembre 1941 Got\u014d, in base ai nuovi ordini ricevuti, prese il comando della 6\u00aa Divisione incrociatori, composta dagli incrociatori pesanti , , \"Furutaka\" e , risalenti alla met\u00e0 degli anni venti. Egli selezion\u00f2 lo \"Aoba\" come propria ammiraglia e, nelle settimane successive, pass\u00f2 provvisoriamente alle dipendenze della 4\u00aa Flotta di stanza nelle isole del Mandato: assieme al comandante, viceammiraglio Shigeyoshi Inoue, e agli altri ufficiali lui sottoposti, fu coinvolto nella pianificazione tattica relativa all'occupazione delle isole di Guam e Wake, colonie statunitensi. Il 4 dicembre salp\u00f2 da Hahajima assieme alla forza d'invasione, comprendente anche quattro cacciatorpediniere e il posamine , e nelle prime ore del 10 fu presente all'attacco anfibio a Guam, che comunque era presidiata da una guarnigione simbolica: non fu dunque necessario condurre un bombardamento con gli incrociatori. Got\u014d fece poi rotta per la base aeronavale di Truk, sede del quartier generale della 4\u00aa Flotta; il 15 dicembre, per\u00f2, ebbe ordine dal comando della Flotta Combinata (sollecitata dallo stesso Inoue) di portarsi a Wake, che aveva respinto con dure perdite l'attacco dell'11 dicembre. Pi\u00f9 precisamente ebbe il compito di impedire qualsiasi intervento navale statunitense, incrociando a est dell'isola e rispondendo agli ordini del contrammiraglio e amico Hiroaki Abe, a sua volta distaccato dalla 1\u00aa Flotta aerea reduce dall'attacco di Pearl Harbor con due portaerei, due incrociatori pesanti e alcuni cacciatorpediniere e investito del comando generale dell'operazione. Il 23 dicembre Wake fu conquistata senza che si fossero palesate unit\u00e0 navali americane. Got\u014d riguadagn\u00f2 Truk nel gennaio 1942, quindi fu nuovamente mobilitato per la prevista occupazione di Rabaul, unico porto dotato di qualche infrastruttura nel Pacifico meridionale, sito sulla punta nord-orientale della Nuova Britannia: l'operazione anfibia avvenne il 23 gennaio e non ci fu bisogno dell'intervento dei grossi calibri degli incrociatori. A fine febbraio Got\u014d ebbe il comando della forza di copertura assegnata all'invasione di Lae-Salamaua, due piccole localit\u00e0 dotate di aeroporti nella Nuova Guinea orientale: con la 6\u00aa Divisione e la 18\u00aa Divisione incrociatori leggeri (\"Tatsuta\", ) si tenne al largo del Golfo di Huon il 7 e l'8 marzo, vigilando sullo sbarco che all'inizio non incontr\u00f2 opposizione; rientr\u00f2 pertanto a Truk e cos\u00ec sfugg\u00ec all'inaspettato contrattacco aeronavale statunitense del 10 marzo. Sullo scorcio del mese, e sempre con aggregati i due incrociatori leggeri, Got\u014d copr\u00ec i facili approdi di truppe su Bougainville e sulle isole Shortland, regioni in pratica indifese.\nIl Mar dei Coralli.\nA met\u00e0 aprile gli stati maggiori dell'esercito e della marina accettarono l'esecuzione dell'operazione Mo, volta a occupare Port Moresby, Tulagi nelle Salomone, le isole Louisiade all'estremit\u00e0 orientale della Nuova Guinea e affidata alla 4\u00aa Flotta; Got\u014d fu incaricato della difesa a distanza delle tre distinte formazioni e alla 6\u00aa Divisione incrociatori furono sottoposti la portaerei leggera \"Shoho\" e il cacciatorpediniere \"Sazanami\". Pi\u00f9 precisamente, Got\u014d rimase con gli incrociatori nella zona della Nuova Georgia, in modo da poter intervenire in aiuto sia del convoglio di trasporti diretto a Port Moresby (contrammiraglio Sadamichi Kajioka), sia della formazione inviata a Tulagi (contrammiraglio Kiyohide Shima). Al contrario la \"Shoho\", scortata dal \"Sazanami\", doveva garantire dapprima la copertura aerea all'attacco a Tulagi e raggiungere il convoglio di trasporti. Infine dalla base di Truk l'ammiraglio Isoroku Yamamoto invi\u00f2 una flotta da combattimento comprendente le portaerei \"Shokaku\", \"Zuikaku\", la 5\u00aa Divisione incrociatori (, ) e sei cacciatorpediniere, volta a controbattere qualsiasi intervento delle portaerei statunitensi e comandata dal viceammiraglio Takeo Takagi. Il 30 aprile l'operazione Mo prese avvio e truppe giapponesi sbarcarono il 2 su Tulagi, subendo per\u00f2 tre incursioni aeree lanciate da una parte della Task force 17 del contrammiraglio Frank Fletcher, proveniente dalle Nuove Ebridi e forte di due portaerei (, ); mentre Takagi tentava di agganciare la squadra americana, Got\u014d sino alle isole Shortland, poi (visto che Tulagi era stata presa e non si erano pi\u00f9 verificati attacchi) devi\u00f2 verso ovest e alla sera del 5 maggio riun\u00ec la 6\u00aa Divisione alla \"Shoho\" 90 miglia a nord-est delle isole Deboyne, allo scopo di dare supporto diretto al convoglio d'invasione in rotta per Port Moresby. Il giorno seguente, alle 10:30, fu per\u00f2 scoperto a sud di Bougainville da quattro bombardieri Boeing B-17 Flying Fortress, che attaccarono senza risultati la portaerei: Got\u014d, sebbene preoccupato di essere stato individuato e, con lui, il gruppo di trasporti, ebbe dal viceammiraglio Inoue l'ordine di proseguire. Alle 06:30 del 7 maggio, arrivato in prossimit\u00e0 dell'isola Woodlark, fece lanciare cinque apparecchi dalla \"Shoho\" per rendere pi\u00f9 sicuro il transito attraverso le Louisiade verso ovest.\nMezz'ora dopo Got\u014d, che stava per doppiare l'isola di Misima, fu informato che la Task force 17 non era molto distante dalle Louisiade ed ebbe ordine di ripiegare momentaneamente verso nord; il contrammiraglio decise quindi di attaccare le unit\u00e0 nemiche con tutti gli aerei della \"Shoho\". Tuttavia era troppo tardi, perch\u00e9 alle 08:15 circa un apparecchio della \"Yorktown\" sorvol\u00f2 la squadra di Got\u014d e segnal\u00f2 erroneamente due portaerei; il contrammiraglio Fletcher invi\u00f2 dunque 93 velivoli \u2013 in maggioranza aerosiluranti Douglas TBD Devastator e bombardieri in picchiata Douglas SBD Dauntless \u2013 e alle 11:00 circa essi iniziarono un risoluto attacco, poco contrastato dalla debole contraerea. Sembra infatti che Got\u014d si trovasse con la 6\u00aa Divisione troppo distante dalla \"Shoho\", che pot\u00e9 contare solo sui propri cannoni, sui caccia Mitsubishi A6M che era riuscita a far decollare e sul \"Sazanami\": il numero degli attaccanti ne soverchi\u00f2 la difesa, in mezz'ora fu demolita da numerose bombe e siluri e affond\u00f2 rapidamente. Colpito dal disastro e dalla subitaneit\u00e0 dell'incursione, Got\u014d ritenne opportuno allontanarsi verso nord-est e infine tornare a Rabaul, dopo aver appreso che il viceammiraglio In\u014de, alle ore 09:00, aveva richiamato alla base il convoglio d'invasione, poich\u00e9 la sua rotta (passante per il \"canale Jomard\" nelle Louisiade) continuava a essere sbarrata da un gruppo di incrociatori alleati. Egli, comunque, invi\u00f2 una parte degli idrovolanti in dotazione agli incrociatori alle Deboyne, per irrobustire il gruppo aereo della nave appoggio \"Kamikawa Maru\" l\u00ec ancoratasi, dopodich\u00e9 non ebbe pi\u00f9 parte nella battaglia. Le sorti del complesso scontro furono decise il giorno seguente, 8 maggio, quando le opposte flotte di portaerei si localizzarono e si attaccarono reciprocamente. La \"Lexington\", gravemente colpita, dovette essere affondata, mentre la \"Shokaku\" e la \"Zuikaku\" riguadagnarono i porti giapponesi, la prima per\u00f2 con pesanti devastazioni e la seconda quasi sprovvista di velivoli.\nGot\u014d copr\u00ec il ripiegamento delle portaerei e il 9 maggio, su ordine dell'ammiraglio Isoroku Yamamoto, si un\u00ec a parte della formazione del viceammiraglio Takagi per cercare presunte navi statunitensi in avaria: in realt\u00e0 i rapporti degli aviatori erano confusi ed esagerati e perci\u00f2 l'11, saputo che un'altra squadra statunitense si trovava a est delle Salomone, Inoue richiam\u00f2 tutte le unit\u00e0.\nLa campagna di Guadalcanal e la morte in battaglia.\nVerso la fine di maggio Got\u014d condusse la 6\u00aa Divisione nelle acque giapponesi per opportune revisioni: dopo un paio di settimane salp\u00f2 e si port\u00f2 nella seconda met\u00e0 di giugno a Truk, poi a Kieta su Bougainville in luglio. Il 7 agosto 1942 reparti della 1\u00aa Divisione Marine eseguirono uno sbarco improvviso su Guadalcanal e Tulagi, sgominando la pur caparbia resistenza delle modeste guarnigioni. Allarmato, il viceammiraglio Gun'ichi Mikawa, a capo dell'8\u00aa Flotta di stanza a Rabaul, richiam\u00f2 la stessa mattina Got\u014d e la 6\u00aa Divisione, che aveva inviato con il cacciatorpediniere \"Yunagi\" e l'incrociatore pesante \"Chokai\" in missione alle isole dell'Ammiragliato, per rispondere subito all'offensiva statunitense. Got\u014d torn\u00f2 alla base nel primo pomeriggio e Mikawa, preso posto sul \"Chokai\", assunse il comando della formazione improvvisata, cui un\u00ec anche gli incrociatori leggeri \"Tenryu\" e ; le navi giapponesi furono avvistate pi\u00f9 di una volta nel corso della giornata dell'8 agosto e il contrammiraglio Victor Crutchley (responsabile della difesa del gruppo di trasporti) divise le sue forze navali per coprire il passaggio tra Guadalcanal e l'Isola di Savo, tra questa e le isole Florida e tra Guadalcanal e le Florida stesse, non sapendo dove la squadra nipponica avrebbe colpito. Nella notte tra l'8 e il 9 si scaten\u00f2 una furiosa battaglia notturna: seguendo il \"Chokai\" in testa alla colonna, Got\u014d s'insinu\u00f2 con i suoi incrociatori tra Guadalcanal e Savo e verso le 01:40 lanci\u00f2 siluri contro il primo gruppo alleato (incrociatori , e due cacciatorpediniere), che non si era avveduto della presenza giapponese. Gli incrociatori furono gravemente colpiti, incendiati, presi a cannonate e presto messi fuori combattimento, perci\u00f2 Mikawa diresse per nord-est; Got\u014d segu\u00ec, ma il \"Furutaka\" e i due incrociatori leggeri deviarono subito a nord per evitare il relitto in fiamme del \"Canberra\": il secondo gruppo di vigilanza (, , e due cacciatorpediniere) fu quindi avvolto dai due segmenti della colonna giapponese e, per quanto messo in allerta dagli spari e dagli incendi a sud, perse i tre incrociatori pesanti. Got\u014d riprese il controllo delle sue quattro unit\u00e0 nel complesso quasi indenni (lo \"Aoba\" aveva incassato solo una granata e il \"Kinugasa\" due) mentre Mikawa doppiava Savo e decideva, dopo notevole incertezza, di rientrare a Rabaul senza gettarsi sui trasporti ormai indifesi. Nella giornata del 9 Mikawa risal\u00ec lo Stretto della Nuova Georgia e a Bougainville distacc\u00f2 Got\u014d a Kavieng; la 6\u00aa Divisione navig\u00f2 dunque senza essere disturbata e al mattino presto del 10 era vicina alla destinazione, quando fin\u00ec sotto l'attacco del sommergibile che ag\u00ec senza essere stato localizzato. Nonostante un tardivo allarme l'incrociatore \"Kako\", sventrato da quattro siluri, affond\u00f2 rapidamente.\nGot\u014d continu\u00f2 nelle settimane successive a servire sotto il comando dell'8\u00aa Flotta, nei cui ranghi ritrov\u00f2 il collega e amico Raiz\u014d Tanaka: con lui condivise le preoccupazioni (e le critiche) circa la compresenza, a Rabaul, dell'11\u00aa Flotta aerea dipendente dalla marina, che complicava la gestione dello sforzo militare a Guadalcanal. Nella seconda met\u00e0 di agosto salp\u00f2 con la divisione al seguito del \"Chokai\" per vigilare su un gruppo di sette cacciatorpediniere che bombard\u00f2 poco dopo la mezzanotte del 24 (nella fase finale della battaglia delle Salomone Orientali) la testa di ponte e l'aeroporto Henderson: lanci\u00f2 inoltre idrovolanti, imitando l'ammiraglia e l'incrociatore leggero , che sganciarono bombe sulle posizioni statunitensi. In settembre la 6\u00aa Divisione and\u00f2 incontro a una ridotta attivit\u00e0, non partecipando a nessuna missione di guerra. A inizio ottobre, invece, Got\u014d ricevette ordine di condurre nella notte dell'11-12 un bombardamento dell'aeroporto allo scopo di annientare a terra i reparti che vi erano basati; al contempo un gruppo di rifornimento, composto da due navi appoggio idrovolanti e sei cacciatorpediniere, avrebbe sbarcato in sicurezza truppe, munizioni e artiglieria in vista di una decisiva offensiva per ricacciare in mare le truppe americane. Got\u014d part\u00ec da Rabaul l'11 ottobre dopo il convoglio, con i tre incrociatori della 6\u00aa Divisione e i cacciatorpediniere \"Fubuki\" e \"Hatsuyuki\"; nel tardo pomeriggio fu per\u00f2 localizzato da un bombardiere Boeing B-17 Flying Fortress dell'11th Wing. La notizia fece s\u00ec che il viceammiraglio Richmond Turner, comandante delle forze navali statunitensi, ordinasse al contrammiraglio Norman Scott di sbarrare l'accesso tra Savo e Guadalcanal con la sua Task force 64, forte di due incrociatori pesanti (, ), due leggeri (, ) e cinque cacciatorpediniere. Scott circumnavig\u00f2 in senso orario Guadalcanal e attorno le 22:00 arriv\u00f2 al largo del promontorio occidentale, Capo Speranza, assumendo una rotta nord-nord-est a bassa velocit\u00e0: il suo piano era incrociare avanti e indietro e tagliare la \"T\" ai giapponesi che, per bombardare l'aeroporto, avrebbero dovuto assumere la formazione in linea di fila. Nel frattempo Got\u014d stava giungendo da nord-ovest alla velocit\u00e0 di 30 nodi ma non era al corrente della presenza nemica; egli era sicuro che la missione si sarebbe svolta senza intoppi, i cannoni erano gi\u00e0 stati caricati con granate a frammentazione (inadatte a colpire bersagli corazzati) e non aveva neppure ordinato i posti di combattimento agli equipaggi.\nAttorno alle 23:00 le vedette nipponiche segnalarono una luce lontana, provocata dall'incendio di uno degli idrovolanti sugli incrociatori statunitensi, che per\u00f2 fu scambiata per un segnale o della guarnigione, o del gruppo di rifornimento: fu inviato un messaggio con i proiettori che rimase senza risposta, il che dest\u00f2 preoccupazione in alcuni ufficiali sull\"'Aoba\". Il contrammiraglio, per\u00f2, liquid\u00f2 i loro timori e procedette sulla stessa rotta con lo \"Aoba\" in testa, seguito dal \"Furutaka\", dal \"Kinugasa\" e affiancato dai cacciatorpediniere. Nel frattempo il contrammiraglio Scott aveva invertito la rotta e preso per sud-ovest e, nella manovra, i radar dello \"Helena\" localizzarono la 6\u00aa Divisione: il comandante statunitense esit\u00f2 a lungo, perch\u00e9 era appena stato informato che alcuni dei suoi cacciatorpediniere erano usciti di formazione e non sapeva bene dove si trovavano. Intanto Got\u014d aveva intravisto delle sagome a prua e, ritenendo trattarsi delle navi appoggio da rifornimento, rinnov\u00f2 i segnali con i proiettori; in realt\u00e0 erano le unit\u00e0 della Task force 64 che alle 23:46, imitando lo \"Helena\", iniziarono a bersagliare le navi giapponesi distanti appena metri. Got\u014d fu colto del tutto alla sprovvista e ordin\u00f2 di dirottare a dritta; subito dopo una bordata centr\u00f2 in pieno la plancia dello \"Aoba\" ed egli cadde mortalmente ferito. Le testimonianze concordano nel riportare che Got\u014d, confuso quanto il suo avversario contrammiraglio Scott, abbia esclamato pi\u00f9 volte \u00ab\"Bakayaro! Bakayaro!\" [Stupidi bastardi!]\u00bb mentre giaceva riverso sul ponte distrutto, forse convinto di essere rimasto vittima di un grave incidente di fuoco amico. La formazione giapponese perse durante il combattimento il \"Fubuki\" e poco dopo la mezzanotte ripieg\u00f2 in disordine, ma il \"Furutaka\" affond\u00f2 per i danni troppo gravi inflitti da un siluro.\nLa menomata 6\u00aa Divisione non fu disturbata durante il ritorno a Rabaul, ma le condizioni di Got\u014d erano disperate ed egli mor\u00ec la mattina del 12 ottobre mentre i malconci incrociatori percorrevano lo Stretto della Nuova Georgia. Il suo corpo fu ricomposto e, nel corso di una breve cerimonia funebre, sepolto in mare. Nei giorni immediatamente successivi fu elevato al rango postumo di viceammiraglio.\nOnorificenze.\nDati tratti da: e "}
{"id": "2473298", "revid": "964", "url": "https://it.wikipedia.org/wiki?curid=2473298", "title": "Le tagliatelle di nonna Pina", "text": "Le tagliatelle di nonna Pina \u00e8 un brano scritto e composto da Gian Marco Gualandi, interpretato da Ottavia Dorrucci (5 anni di Verona) e vincitore del 46\u00ba Zecchino d'Oro.\nStoria.\nIl brano, ripetutamente inviato per le selezioni dall'autore e poi accettato nel 2003, ha immediatamente ottenuto un notevole successo e nel corso degli anni \u00e8 diventato un vero tormentone, tanto da essere inserito come stacchetto musicale a La prova del cuoco insieme a Il cuoco pasticcione e proposto nei premi del programma televisivo Affari tuoi. Nel dicembre del 2007, in occasione del Gran gal\u00e0 dello Zecchino d'oro, questa canzone \u00e8 stata cantata dal vivo da Orietta Berti e nel 2010 Antonella Clerici l'ha cantata nell'ultima serata del 60\u00ba Festival di Sanremo. Ancora nel 2017 \u00e8 stata riproposta dal Piccolo Coro \"Mariele Ventre\" dell'Antoniano ospite nella terza serata del 67\u00ba Festival di Sanremo e nella serata dei 60 Zecchini \u00e8 interpretato da Laura Chiatti. Ma le esecuzioni non si contano e anche di recente abbiamo sentito il brano persino alla fine di uno sketch di Colorado, nella puntata andata in onda il 4 novembre 2013, e all'inizio di Paperissima Sprint nella puntata andata in onda il 31 luglio 2016 su Canale 5. Nel 2005 Eleonora Cadeddu incide una cover del brano, inserito nell'album per bambini \"Lolla - La foglia parlante\", ma in realt\u00e0 innumerevoli sono le versioni di questo pezzo presente in tutte o quasi le compilation di canzoni per bambini e inciso tra l'altro anche da Cristina D'Avena, Antonella Clerici, Elisabetta Viviani e tante altre interpreti. Il brano \u00e8 stato utilizzato anche dai DJ e famoso \u00e8 il remix del brano realizzato da Gabry Ponte. Sulla base della canzone sono stati realizzati anche due cartoni animati: il primo inserito nel II\u00b0 volume de I cartoni dello Zecchino d'Oro distribuito dalla Warner e il secondo frutto del lavoro di Bruno Bozzetto inserito nel doppio CD dello Zecchino d'Oro 2016. Nel 2018 la Rainbow nota azienda italiana leader nel settore dell'animazione in collaborazione con Antoniano, Sony e Rai Yoyo ha lanciato su scala mondiale la serie animata 44 gatti ideata da Iginio Straffi i cui personaggi principali sono 4 simpatici gattini (i BuffyCats) e la loro padrona, per l'appunto Nonna Pina. La canzone ne costituisce una delle colonne sonore ed \u00e8 presente anche nel CD audio che raccoglie i brani dello Zecchino utilizzati nelle serie animata. L'editore Gallucci ha provveduto a ricavare da \"Le Tagliatelle di Nonna Pina\" un libro per bambini illustrato da Silvia Ziche e inserito nella collana Gli Indistruttilibri e lo stesso ha fatto l'editore Rusconi che ne ha ricavato un libro inserito nella collana Piccola Luna e illustrato da Silvia Sponza."}
{"id": "2473300", "revid": "1305772", "url": "https://it.wikipedia.org/wiki?curid=2473300", "title": "Gjorge Ivanov", "text": "Biografia.\nGjorge Ivanov \u00e8 nato a Valandovo, che si trova nella parte sudorientale della Repubblica di Macedonia. Fin\u00ec le scuole primarie e secondiarie nella propria citt\u00e0 natale. Ha vissuto a Valandovo fino all'et\u00e0 di 27 anni, quando si spost\u00f2 nella capitale macedone Skopje, che da allora \u00e8 stata la sua residenza permanente.\nFino al 1990, quando la Macedonia faceva ancora parte della Jugoslavia socialista fu un attivista della \"Lega della giovent\u00f9 socialista di Jugoslavia\".\nElezione a presidente della Repubblica di Macedonia.\nIl 25 gennaio 2009, il pi\u00f9 forte partito del parlamento macedone, il conservatore VMRO-DPMNE, nomin\u00f2 Ivanov come candidato a presidente per il partito. 1\u00a0016 delegati del partito votarono per la sua candidatura alla convention del partito. Anche se \u00e8 stato proposto come candidato dal VMRO-DPMNE, Ivanov non \u00e8 un membro del partito.\nDurante la campagna, Ivanov annunci\u00f2 che se fosse stato eletto presidente, avrebbe \"insistito per avere un colloquio con il presidente della Grecia\" e che una delle sue priorit\u00e0 sarebbe stata risolvere la ormai duratura disputa sul nome con la Grecia.\nNella prima tornata elettorale delle elezioni presidenziali del 2009 343.374 (35,06%) cittadini macedoni votarono per Ivanov, mentre il secondo candidato rappresentante i socialdemocratici, Ljubomir Fr\u010dkoski, venne scelto dal 20.45% degli aventi diritto al voto.\nIvanov vinse al ballottaggio con 453.616 voti; il candidato dell'opposizione Ljubomir Fr\u010dkoski ottenne 264,828 voti.\nIl giorno dopo la sua elezione, Ivanov riafferm\u00f2 la sua intenzione di realizzare un incontro tra lui ed il presidente greco, Karolos Papoulias. Aggiunse che avrebbe ufficializzato il suo invito appena dopo essersi insediato. Dopo un meeting con il presidente dell'Unione Democratica per l'Integrazione, Ali Ahmeti, Ivanov annunci\u00f2 che avrebbe incluso intellettuali albanesi nel suo gabinetto presidenziale.\nIl 16 aprile Ivanov ricevette in una cerimonia il certificato presidenziale dalla commissione elettorale di stato.\nIvanov si insedi\u00f2 il 12 maggio 2009, come successore di Branko Crvenkovski. Dopo aver prestato giuramento tenne il discorso inaugurale davanti al parlamento e rese pubbliche le sue priorit\u00e0 - l'adesione all'Unione europea ed alla NATO, la ripresa economica, le relazioni interetniche e le buone relazioni diplomatiche con i paesi vicini, specialmente con la Grecia.\nAlla cerimonia di insediamento presenziarono Branko Crvenkovski, il primo ministro Nikola Gruevski, il primo presidente della Repubblica di Macedonia indipendente Kiro Gligorov, gli ufficiali militari, i leader delle comunit\u00e0 religiose e gli ambasciatori stranieri nel paese.\nInoltre presenziarono quattro capi di stato esteri - il presidente della Croazia Stjepan Mesi\u0107, il presidente della Serbia Boris Tadi\u0107, il presidente del Montenegro Filip Vujanovi\u0107 ed il Presidente dell'Albania Bamir Topi. In seguito nello stesso giorno Ivanov tenne dei colloqui bilaterali con i quattro presidenti.\nDivenuto presidente del suo paese, Ivanov mand\u00f2 una lettera al presidente degli Stati Uniti d'America Barack Obama nella quale sottolineava lo scopo della Repubblica di Macedonia di entrare a far parte della NATO e dell'Unione europea e di riuscire a trovare una \"soluzione accettabile da entrambi i fronti\" per la questione del nome con la vicina Grecia. Inoltre ringrazi\u00f2 Obama per le sue parole di sostegno al summit della NATO del 2009 a Strasburgo.\nIl giorno dopo l'insediamento Ivanov and\u00f2 a Bruxelles insieme al primo ministro Gruevski per incontrarsi con gli ufficiali dell'Unione Europea e della NATO.\nNel giugno 2018 ha posto il veto alla legge di ratifica del trattato internazionale, concluso dal governo macedone del primo ministro Zoran Zaev con il governo della Repubblica Ellenica del primo ministro Alex\u012bs Tsipras, approvata a maggioranza dal Parlamento macedone. Se entrata in vigore la legge avrebbe permesso all'accordo internazionale di risolvere la disputa sul nome del Paese, che sarebbe divenuto \"Repubblica della Macedonia del Nord\", sorta con la dissoluzione della Repubblica Socialista Federale di Jugoslavia e l'indipendenza della ex Repubblica Socialista di Macedonia nel 1991.\nVita privata.\nIvanov \u00e8 sposato con Maja Ivanova. Insieme hanno un figlio chiamato Ivan."}
{"id": "2473301", "revid": "1522738", "url": "https://it.wikipedia.org/wiki?curid=2473301", "title": "Battaglia dei pozzi di Dumai", "text": ""}
{"id": "2473302", "revid": "1543377", "url": "https://it.wikipedia.org/wiki?curid=2473302", "title": "Balfate", "text": "Balfate \u00e8 un comune dell'Honduras facente parte del dipartimento di Col\u00f3n.\nIl comune \u00e8 stato istituito il 22 giugno 1881."}
{"id": "2473303", "revid": "256896", "url": "https://it.wikipedia.org/wiki?curid=2473303", "title": "IIP", "text": ""}
{"id": "2473304", "revid": "110157", "url": "https://it.wikipedia.org/wiki?curid=2473304", "title": "Oriska", "text": "Oriska \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 128 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Oriska si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Oriska vivevano 128 persone, ed erano presenti 31 gruppi familiari. La densit\u00e0 di popolazione era di 176,5 ab./km\u00b2. Nel territorio comunale si trovavano 57 unit\u00e0 edificate. Per quanto riguarda la composizione etnica degli abitanti, il 98,44% era bianco e l'1,56% apparteneva a due o pi\u00f9 razze. La popolazione di ogni razza ispanica corrispondeva al 2,34% degli abitanti.\nPer quanto riguarda la suddivisione della popolazione in fasce d'et\u00e0, il 30,2% era al di sotto dei 18, il 10,2% fra i 18 e i 24, il 30,5% fra i 25 e i 44, il 21,2% fra i 45 e i 64, mentre infine il 6,3% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 128,6 maschi."}
{"id": "2473307", "revid": "599013", "url": "https://it.wikipedia.org/wiki?curid=2473307", "title": "Winky Wright", "text": "Soprannominato \"Winky\", \u00e8 stato ex campione indiscusso dei pesi superwelter. Nel corso della sua carriera ha detenuto le corone WBO, IBF, WBA e WBC di categoria.\nAnnoverato fra i migliori superwelter degli anni duemila, si distingueva per la sua difesa rocciosa e per la sua mascella granitica.\nPur essendo nato a Washington, \u00e8 cresciuto a St. Petersburg (Florida), che continua a chiamare \"casa\"."}
{"id": "2473308", "revid": "834", "url": "https://it.wikipedia.org/wiki?curid=2473308", "title": "Where is the Line", "text": ""}
{"id": "2473309", "revid": "827882", "url": "https://it.wikipedia.org/wiki?curid=2473309", "title": "Pillsbury (Dakota del Nord)", "text": "Pillsbury \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 24 abitanti. La citt\u00e0 \u00e8 stata fondata nel 1911.\nGeografia fisica.\nSecondo i rilevamenti dell'United States Census Bureau, la localit\u00e0 di Pillsbury si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Pillsbury vivevano 24 persone, ed erano presenti 6 gruppi familiari. La densit\u00e0 di popolazione era di 37,1 ab./km\u00b2. Nel territorio comunale si trovavano 11 unit\u00e0 edificate. Per quanto riguarda la composizione etnica degli abitanti, l'87,50% era bianco e il 12,50% era nativo.\nPer quanto riguarda la suddivisione della popolazione in fasce d'et\u00e0, il 20,8% era al di sotto dei 18, l'8,3% fra i 18 e i 24, il 25,0% fra i 25 e i 44, il 37,5% fra i 45 e i 64, mentre infine l'8,3% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 166,7 maschi."}
{"id": "2473313", "revid": "1345932", "url": "https://it.wikipedia.org/wiki?curid=2473313", "title": "Rogers", "text": ""}
{"id": "2473314", "revid": "767487", "url": "https://it.wikipedia.org/wiki?curid=2473314", "title": "Word of Mouth (Mike + The Mechanics)", "text": "Word of mouth \u00e8 il terzo album della band inglese Mike + The Mechanics pubblicato nel 1991.\nIl disco.\nSenza dubbio l'album non ebbe una promozione sufficiente, poich\u00e9 nel periodo marzo-settembre 1991 Mike Rutherford fu impegnato nella registrazione di We Can't Dance, di conseguenza, non si tenne il tour che invece aveva favorito l'album precedente.&lt;br&gt;\nIn questo disco c'\u00e8 comunque da annotare l'esordio alla scrittura di Paul Carrack in \"\"Get up\", la titletrack, \"A time and place\", \"Let's pretend it didn't happen\", la velocit\u00e0 ritmica del brano \"Everybody gets a second chance\" che ricorda quella di \"Two hearts\" di Phil Collins e di \"Jesus he knows me\" dei Genesis, \"The way you look at me\", \"My crime of passion\" e l'atmosfera del brano \"Stop baby\"\"."}
{"id": "2473315", "revid": "6923", "url": "https://it.wikipedia.org/wiki?curid=2473315", "title": "Biostar", "text": "Biostar o Biostar Microtech International Corp, \u00e8 un'azienda di Taiwan, grande produttrice di \"motherboard\" e schede video.\nHa creato molte schede madri di bassa fascia ma funzionali, come la Biostar M7VKL, lanciata nel 2002 circa, dove si fa sentire la mancanza di un controller AGP (sebbene sia presente lo spazio dove saldare lo stesso). Un'altra mancanza si nota in soli 3 slot PCI su 4 posti e su 2 socket di SDRAM su 3.\n\u00c8 nota anche per essere una delle produttrici di schede madri e schede video che permettono all'utente finale di \"modificare\" (in genere aumentare) le tensioni e le frequenze delle stesse: Infatti i suoi prodotti sono quasi (se non tutti) overcloccabili.\nTra le sue schede madri troviamo la serie T-Power, T-Series e motherboard generiche, identificate da Biostar con seguito un codice, come Biostar M7VKL.\nHa collaborato con NVIDIA e con S3, integrando le schede video nelle stesse o vendendole assemblate con la scheda madre."}
{"id": "2473316", "revid": "2056951", "url": "https://it.wikipedia.org/wiki?curid=2473316", "title": "Palais de Chaillot", "text": ""}
{"id": "2473322", "revid": "76963", "url": "https://it.wikipedia.org/wiki?curid=2473322", "title": "Yoshihiro Nishimura", "text": "Biografia.\nDebutt\u00f2 nel 1995, scrivendo e dirigendo il film horror \"Anatomia Extinction\", per il quale cur\u00f2 anche il trucco e gli effetti speciali. Continu\u00f2 quindi la carriera di truccatore e autore di effetti speciali, lavorando in film quali \"Suicide Club\", \"Death Train\", \"Noriko's Dinner Table\", \"Meatball Machine\" e \"The Machine Girl\".\nNel 2004 diresse il suo secondo lungometraggio, intitolato \"\", mentre nel 2008 diresse lo splatter \"Tokyo Gore Police\", che si aggiudic\u00f2 il premio come miglior film asiatico al Fant-Asia Film Festival. Dopo aver diretto il cortometraggio \"63 Minutes Later\", nel 2009 diresse insieme a Naoyuki Tomomatsu l'horror-splatter \"Vampire Girl vs. Frankenstein Girl\"."}
{"id": "2473323", "revid": "1318658", "url": "https://it.wikipedia.org/wiki?curid=2473323", "title": "Marzatica", "text": "Marzatica \u00e8 una frazione del comune di Gavardo in provincia di Brescia. Si trova a sud-ovest rispetto al capoluogo, vicino alla strada che porta verso la frazione di San Carlo e al comune di Paitone ad un'altitudine di 320 metri s.l.m..\nStoria.\nL\u2019etimologia del nome di questa frazione viene trovato nella parola latina \"Mardidus\", ossia \u201cterreno arido\u201d. Si suppone che venne dato questo nome in quanto la posizione geografica del borgo avesse poco accesso all\u2019acqua e fosse sopraelevato. Infatti, gli abitanti di Marzatica hanno sempre dovuto attingere all\u2019acqua dalla valle. \nMarzatica, essendo lontano dal centro abitato e ai piedi del monte Tesio, ha una vasta vegetazione boschiva che crea un clima mite e rigoglioso, dove ulivi e annose viti vengono coltivate. \nMarzatica ha un insediamento abitativo di origine antiche. Essa \u00e8 nata lungo un percorso romano che si estendeva da Brescia, passando per Paitone e scendeva verso Gavardo. Traccia di questo percorso si ritrova documenta su una mappa catastale austriaca del 1852. Inoltre, a conferma di questo, troviamo appena fuori dal borgo in direzione di Gavardo, una possente muraglia merlata e delle larghe lastre di pietra sul terreno. Si ha inoltre descrizione del borgo di Marzatica, in alcuni registri redatti dal feudo vescovile di Gavardo attorno al 1300, i quali descrivono minuziosamente i vasti appezzamenti di terreno della zona.\nMarzatica viene descritta come Villa, l\u2019equivalente di contrada, la quale stava ad indicare il nucleo abitato. Negli anni i nuclei familiari di Marzatica sono sempre rimasti inalterati e si sono tramandati i terreni e gli edifici di generazione in generazione. Ancora oggi sappiamo che la discendenza della famiglia Rivetta \u00e8 rimasta quasi l\u2019unica erede della contrada.\nAbitazioni.\nLa prima abitazione che incontriamo nella contrada di Marzatica \u00e8 quella della famiglia Rivetta, sulla quale \u00e8 incisa la data di costruzione \u201c1677\u201d. Oltre alla data di costruzione, era uso quei tempi, incidere anche il segno della religiosit\u00e0 degli abitanti. Le case rurali di Marzatica si caratterizzano per un porticato aperto con un loggiato soprapposto che era usato, ai tempi, per conservare i prodotti agricoli e per l\u2019allevamento dei bachi da seta. \nLuoghi di Culto.\nChiesa di S. Giuseppe.\nNel 1742 Domicilla Rivetta dei conti Foresti fece costruire in questi luoghi una chiesetta privata, dedicata a S. Giuseppe. L\u2019oratorio, annesso alla chiesa, sorse nei pressi delle case rivolto verso la via principale ed era riconoscibile da un affresco rappresentante la piet\u00e0 incoronata da angeli. Dopo la morte dei fondatori l\u2019oratorio e la chiesetta vengono lasciati all\u2019abbandono e si hanno testimonianze del degrado tramite delle relazioni di visite pastorali del parroco di Gavardo nel 1835. Nel 1967 \u00e8 stata aperta una raccolta di fondi per restaurare la chiesa, ma l\u2019evento non \u00e8 mai andato a buon fine. Solo nel 1980, grazie al Sindaco G. Avanzi, si concretizz\u00f2 la ristrutturazione della chiesetta che venne terminata nel 1983. \nPer valorizzare la contrada, la sottosezione del CAI di Gavardo ha fissato Marzatica come punto di passaggio per uno dei sentieri e come punto di arrivo la chiesa e l\u2019oratorio dove vengono celebrate le messe per il ricordo dei caduti della montagna (sentiero 502)."}
{"id": "2473329", "revid": "1283228", "url": "https://it.wikipedia.org/wiki?curid=2473329", "title": "Nicolae Paulescu", "text": "La cura del diabete.\nNel 1921 Paulescu, primo al mondo, scopr\u00ec come curare il diabete, tanto che l'anno successivo, per la precisione il 10 aprile del 1922, ottenne il brevetto per la scoperta della Pancreina.\nNel febbraio del 1922 due ricercatori dell'Universit\u00e0 di Toronto, il dottor Frederick Grant Banting ed il biochimico John James Rickard Macleod, pubblicarono sul \u00abJournal of Laboratory and Clinical Medicine\u00bb un saggio sui risultati positivi, nella normalizzazione dei livelli glicemici, ottenuti su un cane diabetico con l'uso di un estratto pancreatico acqueo. Sennonch\u00e9 i due ricercatori sembrarono aver semplicemente messo in pratica ci\u00f2 che Paulescu aveva scritto nei suoi lavori e in particolare in un saggio del 22 giugno dell'anno precedente. I due studiosi, d'altronde, rimandarono espressamente a quell'articolo scientifico, affermando di confermare i rivoluzionari risultati ottenuti da Paulescu. Nel 1923, il comitato per il Nobel di Stoccolma assegn\u00f2 il Premio per la Fisiologia e la Medicina a Banting e Macleod, ignorando del tutto il lavoro e le ricerche di Paulescu. Tutte le proteste e i nuovi lavori di Paulescu, pubblicati sugli \u00abArchives Internationales de Physiologie\u00bb, si rivelarono inutili."}
{"id": "2473333", "revid": "647919", "url": "https://it.wikipedia.org/wiki?curid=2473333", "title": "Superliga Danese 2007-2008", "text": ""}
{"id": "2473335", "revid": "647919", "url": "https://it.wikipedia.org/wiki?curid=2473335", "title": "Superliga Danese 2006-2007", "text": ""}
{"id": "2473337", "revid": "2051852", "url": "https://it.wikipedia.org/wiki?curid=2473337", "title": "Ry\u014dsuke Irie", "text": "Ha partecipato alle Olimpiadi 2008 di Pechino, arrivando 5\u00ba nei 200m dorso.\nIl 10 maggio 2009 ha nuotato i 200m dorso in 1'52\"86, record mondiale che per\u00f2 non \u00e8 stato omologato dalla FINA."}
{"id": "2473338", "revid": "1543377", "url": "https://it.wikipedia.org/wiki?curid=2473338", "title": "GP2 Asia Series 2008-2009", "text": "La stagione GP2 Asia Series 2008-2009 \u00e8 stata la seconda stagione della GP2 Asia Series. \u00c8 iniziata il 18 ottobre 2008 ed \u00e8 finita il 26 aprile 2009. Il calendario ha previsto dodici gare suddivise in sei eventi.\nPer la prima volta, la GP2 Asia Series, ha utilizzato il nuovo telaio Dallara GP2/08. Tutti i team partecipanti alla stagione 2008 di GP2 hanno preso parte al campionato, eccetto Racing Engineering, il cui posto \u00e8 stato preso dalla Qi-Meritus Mahana.\nKamui Kobayashi ha vinto il campionato con la DAMS, che si \u00e8 aggiudicata anche il campionato a squadre."}
{"id": "2473339", "revid": "666668", "url": "https://it.wikipedia.org/wiki?curid=2473339", "title": "Machado (disambigua)", "text": ""}
{"id": "2473343", "revid": "1564499", "url": "https://it.wikipedia.org/wiki?curid=2473343", "title": "Trappeto (frantoio)", "text": "Il trappeto (dal latino \"trap\u0113tum\") \u00e8 il termine utilizzato nella tradizione siciliana e meridionale per indicare un tipo tradizionale di frantoio ipogeo, originariamente destinato alla produzione di olio d'oliva.\nTestimoni di un'antica arte della produzione dell'olio, tali frantoi ipogei sono parte integrante del paesaggio e dell'architettura rurale che connotano il territorio del Mezzogiorno d'Italia.\nStoria.\nLa loro costruzione avvenne dall'XI-XIII secolo sino agli inizi del XVIII secolo. Oltre al basso costo di costruzione di un trappeto, il motivo che spinse a lavorare in un opificio sotterraneo era quello di ottimizzare la conservazione del prodotto in un ambiente dalla temperatura costante: la temperatura doveva infatti essere bassa per evitare il degrado del prodotto, ma superare quella della solidificazione dell'olio, ossia i 6 \u00b0C.\nNel Salento molti trappeti furono ricavati da antichi granai di et\u00e0 messapica e da cripte di epoca bizantina. Secondo resoconti storici, a met\u00e0 del XIX secolo nell'antica circoscrizione amministrativa della Terra d'Otranto erano presenti 1073 trappeti, mentre nel 2006 risultano censiti in tutta la Puglia 157 trappeti (4 nel barese, 7 nel brindisino, 22 nel tarantino, 124 nel leccese).\nA partire del XIX secolo i trappeti vengono gradualmente sostituiti da frantoi semi-ipogei ed infine in elevato. Tuttavia ancora in epoca contemporanea la toponomastica siciliana \u00e8 legata al \"trappeto\" per numerose localit\u00e0; tra le altre, si citano il comune di Trappeto (nella citt\u00e0 metropolitana di Palermo) e il quartiere Trappeto (Catania).\nCaratteristiche.\nPosto circa tra i 2 e i 5 metri sotto al livello stradale, si accedeva al trappeto mediante una scala (spesso coperta con una volta a botte) che immetteva, generalmente, in un grande vano dove si trovava la vasca per la molitura con la sua grossa pietra molare posta in verticale, di calcare duro. Adiacente al grande vano erano allestiti i torchi di legno alla \"calabrese\" (con due viti) e alla \"genovese\" (ad una vite) e diverse vasche scavate nella roccia. Altri vani erano destinati a stalla, a cucina e a dormitorio degli operai. Privo di luce diretta, il trappeto veniva illuminato da varie lucerne: l'unica fonte di luce e di ricambio dell'aria proveniva da uno o due fori praticati al centro della volta del vano principale."}
{"id": "2473348", "revid": "17654", "url": "https://it.wikipedia.org/wiki?curid=2473348", "title": "Nicolae Constantin Paulescu", "text": ""}
{"id": "2473349", "revid": "181699", "url": "https://it.wikipedia.org/wiki?curid=2473349", "title": "Rasatura", "text": "La rasatura \u00e8 l'azione e l'effetto del radere o del radersi.\nRasatura dei peli.\nIn generale il termine \u00abrasatura\u00bb riporta all'azione che elimina i circa peli che crescono sul mento, sulle guance e su parte del collo degli uomini, su un'area facciale di circa 25 centimetri quadrati. La rasatura pu\u00f2 essere effettuata con il rasoio (a lamette sostituibili, usa e getta o elettrico), ideato nel 1680 a Sheffield e poi perfezionato, sino alla forma attuale, da King Camp Gillette. All'azione della rasatura pu\u00f2 seguire l'applicazione del dopobarba.\nLa pelle pu\u00f2 reagire con irritazioni, arrossamenti, papule, pustole, eczemi ed una serie di patologie come l'alopecia areata, la dermatite seborroica, la sicosi e la tinea barbae, sia a causa dell'azione meccanica della lama sia per i lavaggi con saponi aggressivi che modificano il ph dell'epidermide rendendola pi\u00f9 esposta agli agenti patogeni. L'uso promiscuo di rasoi o altri strumenti per la rasatura pu\u00f2 portare al contagio di malattie infettive (si veda la voce Trasmissione ematica).\nQuando questa operazione viene effettuata su altre parti del corpo, ad esempio gambe o zona inguinale, assume il nome di depilazione. Il termine, inoltre, pu\u00f2 assumere diversi significati in edilizia, nella lavorazione di ingranaggi, nel finissaggio dei tessuti e nella lavorazione delle pelli animali, in special modo del cuoio.\nEdilizia.\nSi intende per rasatura la finitura degli intonaci con grassello di calce, o con un prodotto specifico (rasante) o intonaci rasanti a base gesso o a base cementizia, in genere usati per uniformare intonaci vecchi ad intonaci rifatti in caso di ristrutturazione dei prospetti a rappezzi o nel caso di applicazione di carta da parati o rivestimenti pregiati. Solitamente il procedimento si effettua con due o a volte con tre passate dello stesso prodotto con granulometrie differenti in proporzione alla finitura che si vuole ottenere. Tale lavorazione prende anche il nome di \u00abstabilitura\u00bb. Per \"finitura\" non si intende l'operazione ultima, precedente la tinteggiatura finale della parete intonacata, bens\u00ec il livellamento della parete in modo pi\u00f9 uniforme possibile. L'ultima operazione prima della tinteggiatura consiste nel consolidamento della superficie, effettuato con prodotti specifici, (fissativi), atti a compattare la superficie della parete, e dare alla stessa la porosit\u00e0 ottimale per garantire la miglior adesione del prodotto finale, costituito dalla tinta scelta.\nRasatura nella lavorazione di ingranaggi.\nNata nei primi anni trenta negli Stati Uniti e parente stretta della brocciatura \u00e8 un processo di finitura delle ruote dentate caratterizzato da una buona qualit\u00e0 sia della geometria del dente sia della sua rugosit\u00e0 superficiale e da un rapporto qualit\u00e0/costo per pezzo a tutt'oggi imbattibile nel campo delle produzioni di media e grande serie. Ci\u00f2 ne fa il processo d'elezione per la produzione di scatole cambio nell'industria automotive. Il suo peccato originale \u00e8 per\u00f2 di essere un'operazione pre-tempra; il successivo trattamento termico deteriora in parte l'accuratezza della geometria del dente (elica, evolvente, eccentricit\u00e0 e passo), con potenziale penalizzazione della potenza trasmissibile e/o della silenziosit\u00e0.\nNelle moderne scatole cambio \u201cdi alta gamma\u201d si tende quindi a cercare altre vie, ove la costanza delle caratteristiche fisico-chimiche dell'acciaio e la padronanza dei pur nuovi e pi\u00f9 efficienti trattamenti termici (a bassa pressione in atmosfera controllata) non siano ritenute sufficienti a garantire i risultati finali.\nLa rasatura di ingranaggi \u00e8 successiva all'operazione di dentatura \u00e8 pu\u00f2 migliorare di 2-3 classi DIN la precisione di una ruota dentata.\nOltre al mondo automotive viene impiegata spesso dai costruttori di pompe e macchine agricole.\nFinissaggio dei tessuti.\nOperazione di cimatura che elimina o pareggia la parte pelosa di un tessuto finito. Nella preparazione del panno dopo aver \"estratto\" il pelo su un lato del tessuto con la garzatura lo si rende regolare, della stessa lunghezza, con la rasatura.\nIndustria del cuoio.\nNella lavorazione di pelli, la rasatura \u00e8 l'operazione che porta allo stesso livello lo spessore del materiale, eliminando le parti carnose con uno strumento detto rasatrice. La rasatura da fiore \u00e8 invece l'eliminazione dei residui di fiore rimasti sulle pelli scamosciate, dopo la conciatura ad olio. Questa operazione porta alla creazione di residui simili a piccoli trucioli che si staccano dalla pelle durante la lavorazione."}
{"id": "2473352", "revid": "251304", "url": "https://it.wikipedia.org/wiki?curid=2473352", "title": "Moby Will", "text": ""}
{"id": "2473356", "revid": "599013", "url": "https://it.wikipedia.org/wiki?curid=2473356", "title": "Mobi Oparaku", "text": "Carriera.\nClub.\nHa giocato prevalentemente in patria e in Belgio in squadre come l'Anderlecht e il Turnhout.\nNazionale.\nCon la Nazionale nigeriana fece parte della squadra che vinse la medaglia d'oro ai Giochi olimpici del 1996.\nDue anni dopo prese parte anche al disputato in Francia."}
{"id": "2473361", "revid": "767487", "url": "https://it.wikipedia.org/wiki?curid=2473361", "title": "Interrex (storia romana)", "text": "L'Interrex era una istituzione del diritto romano, nata in et\u00e0 regia ed evolutasi in quella repubblicana, per la quale, quando veniva a mancare il potere supremo dello Stato romano, questo veniva esercitato da un Interrex per un periodo limitato di tempo.\nEt\u00e0 monarchica.\nL'interregno era un istituto tipico del diritto romano arcaico, attraverso il quale, ogni qualvolta il \"rex\" veniva a mancare, il potere veniva attribuito ai \"patres\", cio\u00e8 ai membri del \"Senatus\". Durante l'interregno il potere veniva esercitato, a turno ogni cinque giorni, da ciascuno dei membri del \"Regium Consilium\", suddiviso per l'occasione in dieci decurie. L\u2019\"interregnum\" poteva nel complesso avere una durata varia da 5 a 500 giorni.\nEt\u00e0 repubblicana.\nNella Roma repubblicana l'interrex, pl. interreges, era un magistrato nominato dal Senato romano esclusivamente per convocare i \"comitia centuriata\", le assemblee popolari della \"Res Publica Romana\", col fine di eleggere i nuovi consoli o i nuovi tribuni consolari, quando i loro predecessori non avevano potuto provvedere essi stessi durante il loro mandato. L'eletto riceveva l\u2019\"imperium\", che gli dava diritto di verificare se gli \"auspicia\" fossero favorevoli. E del resto l\u2019\"interregnum\" si fondava sul principio base che, anche in seguito alla morte del sovrano, ci fosse continuit\u00e0 negli \"auspicia\", i quali \"redeunt ad patres\" (tornano ai \"patres\" del Senato romano). Ed insieme agli \"auspicia\" tornava ai \"padri\" anche l\u2019\"auctoritas patrum\".\nOgni \"interrex\" manteneva l'incarico per soli cinque giorni, come durante il periodo regio; qualora, passati i cinque giorni, l'elezione non si fosse ancora tenuta, l\u2019\"interrex\" designava il suo successore, al quale trasmetteva il suo \"imperium\" e si dimetteva. Gli \"interreges\" si succedevano in questo modo finch\u00e9 i nuovi magistrati non venivano eletti.\nI \"comitia\" per eleggere i primi consoli, Bruto e Collatino vennero presieduti da Spurio Lucrezio, nominato \"interrex\" per l'occasione.\nAlmeno a partire dal 482 a.C. gli \"interreges\" vennero scelti tra l'intero corpo senatoriale e non solo tra i \"decem primi\", i dieci senatori pi\u00f9 autorevoli, come accadeva nel periodo regio. Tuttavia, poich\u00e9 i plebei non erano ammessi a questa carica, l'elezione veniva decisa dai soli senatori patrizi che si riunivano senza i membri plebei; per questa ragione, e considerando l'influenza che l\u2019\"interrex\" esercitava per l'elezione dei nuovi magistrati, i tribuni della plebe si opponevano strenuamente alla nomina dell\u2019\"interrex\".\nDi questa magistratura si hanno notizie fino alla seconda guerra punica; in seguito riappare al tempo di Silla quando il Senato nomina un \"interrex\" per presiedere i \"comitia\" per la sua nomina a dittatore, nell'82 a.C.. Un altro \"interrex\" fu nominato nel 55 a.C. per presiedere i \"comitia\" in cui furono eletti consoli Pompeo e Crasso. L'ultimo \"interrex\" di cui si ha notizia \u00e8 Marco Emilio Lepido nel 52 a.C., l'anno in cui Pompeo venne eletto console unico."}
{"id": "2473364", "revid": "373960", "url": "https://it.wikipedia.org/wiki?curid=2473364", "title": "L'uomo nero (2009)", "text": ""}
{"id": "2473365", "revid": "773636", "url": "https://it.wikipedia.org/wiki?curid=2473365", "title": "Chiesa di Santa Maria (Linari)", "text": "La chiesa di Santa Maria \u00e8 un edificio sacro, oggi ridotto allo stato di rudere situato a Linari, una frazione di Barberino Val d'Elsa, in provincia di Firenze, arcidiocesi della medesima citt\u00e0.\nStoria.\nLa chiesa era esistente in epoca romanica ma le testimonianze pi\u00f9 antiche pervenuteci risalgono al XIII secolo. In quell'epoca la chiesa era usata dagli abitanti del borgo di Linari non solo come edificio religioso ma , data la sua posizione, anche come luogo di avvistamento degli eventuali nemici intenzionati ad assaltare il castello. Non potendo entrare nel castello il nemico era costretto per raggiungere Poggibonsi o Certaldo ad effettuare una lunga deviazione attraverso boschi, guadando torrenti che nel periodo invernale a causa delle frequenti esondazioni allagavano la sottostante Valcanora rendendola una palude.\nLa chiesa serv\u00ec anche al neonato libero comune di Linari quale sede di assemblee popolari e del consiglio comunale. Fin dall'anno 1313 nella chiesa di S.Maria esistevano due confraternite: la \"Societas Sancte Marie\" che teneva un ospizio per i pellegrini e i poveri di passaggio e la \"Societas Discipline\" cio\u00e8 una compagnia di penitenti, come numerose si trovavano nelle citt\u00e0 vicine Siena e Firenze.\nArte e architettura.\nLa chiesa di epoca romanica presentava una piccola abside semicircolare, abside che venne smantellata in occasione dei lavori effettuati nel XVIII secolo. La chiesa si presenta in stato di abbandono ed \u00e8 ormai priva del tetto. All'interno in tempo ha fatto il suo corso distruggendo completamente tutte le decorazioni realizzate in epoca barocca.\nDa segnale il bel campanile settecentesco che si \u00e8 mantenuto in buono stato.\nAll'interno della chiesa erano ospitate diverse opere d'arte tra cui la \"Madonna con il Bambino e Santi\" di Neri di Bicci attualmente conservata nella chiesa di Santo Stefano."}
{"id": "2473366", "revid": "729019", "url": "https://it.wikipedia.org/wiki?curid=2473366", "title": "Northrop XP-56 Black Bullet", "text": "Il Northrop XP-56 Black Bullet, sigla aziendale NS-2, fu un caccia intercettore monoposto, monomotore in configurazione spingente, monoplano privo di piani orizzontali di coda, sviluppato dall'azienda aeronautica statunitense Northrop Corporation negli anni quaranta durante la seconda guerra mondiale, rimase allo stadio di prototipo.\nRealizzato in due soli esemplari, fu uno dei pi\u00f9 radicali aerei sperimentali costruiti durante la seconda guerra mondiale, adottando soluzioni tecniche che ne vanificarono la concretezza. Dimostratosi un fallimento non venne mai avviato alla produzione in serie.\nDesign e sviluppo.\nL'idea iniziale del XP-56 fu piuttosto radicale per il 1939. Non doveva avere una coda orizzontale ma solo una piccola verticale, utilizzava un motore sperimentale e doveva impiegare un nuovo metallo, il magnesio. Il velivolo doveva avere un'ala con una piccola fusoliera centrale per ospitare il motore e il pilota. Si sperava che questa configurazione avrebbe avuto meno resistenza aerodinamica di un aereo convenzionale.\nL'idea di questo aereo monoposto nacque nel 1939 con il modello Northrop N2B. \u00c8 stato progettato utilizzando il motore X-1800 della Pratt &amp; Whitney e tramite la configurazione spingente, azionavano le eliche controrotanti. Il 22 giugno 1940, l'USAAF ordin\u00f2 alla Northrop di iniziare i lavori di progettazione, dopo aver rivisto il progetto originale, il 26 settembre 1940 fu presentato il primo prototipo. Poco dopo l'inizio dei lavori di progettazione, Pratt &amp; Whitney ferm\u00f2 lo sviluppo del motore X-1800. Nonostante fu sostituito con il R-2800, fu considerato completamente inadatto. Anche se il nuovo motore era pi\u00f9 potente rispetto al suo predecessore (2,100\u00a0hp contro i 1,800\u00a0hp), oltre ad avere un diametro maggiore necessitava di una fusoliera pi\u00f9 grande per contenerlo. Questo cambiamento ritard\u00f2 il programma di cinque mesi. Si prevedeva che il nuovo motore avrebbe richiesto un aumento di peso di ben 2.000 libbre e un aumento nella velocit\u00e0 massima di 14\u00a0mph. Dal momento che questo design senza coda era nuovo e piuttosto pericoloso, fu deciso di costruire un piccolo aereo leggero di configurazione per effettuare delle prove, si chiamava Northrop N-1M. In parallelo al design del XP-56, furono condotte delle prove di configurazione utilizzando questa fusoliera che risultarono di successo, la quale confermarono il layout di base. Due piccoli motori della Lycoming Engines alimentarono il velivolo. Queste prove confermarono la stabilit\u00e0 del design radicale, dopo la revisione l'USAAF decise di costruire un secondo prototipo, la quale fu ordinato il 13 febbraio 1942.\nLa Northrop costru\u00ec il Black Bullet utilizzando il magnesio per il rivestimento e fusoliera dell'aereo, perch\u00e9 si prevedeva che l'alluminio sarebbe stato scarsamente fornito a causa delle esigenze in tempo di guerra. Poich\u00e9 il magnesio non pu\u00f2 essere facilmente saldato con le tecniche tradizionali, Northrop assunse Vladimir Pavlecka per sviluppare la tecnica di saldatura ad arco con elettrodo infusibile, denominata saldatura TIG. Successivamente si scopr\u00ec che negli anni 1920, la General Electric aveva gi\u00e0 sviluppato tecniche simili."}
{"id": "2473382", "revid": "31886", "url": "https://it.wikipedia.org/wiki?curid=2473382", "title": "Rey Bautista", "text": "\u00c8 soprannominato \"Boom Boom\".\nBiografia.\nRey \"Boom Boom\" Bautista \u00e8 nato a Candijay, Bohol, Filippine. Ha speso la giovent\u00f9 lavorando nei campi di riso assieme alla famiglia. Alla ricerca di una vita migliore ha deciso di diventare un pugile ed \u00e8 passato al mondo dei professionisti giovanissimo, poco prima di compiere 17 anni.\nCarriera.\nBautista \u00e8 stato scoperto da Nemi Monton e da dilettante ha combattuto in vari tornei amatoriali a Bohol e vinto una medaglia d'oro nel 2002 al National Youth Open svoltosi a Cebu City. \u00c8 stato anche nominato \"Best Boxer\" dalla Amateur championships.\nHa iniziato la sua carriera da professionista il 12 giugno 2003 a Cebu, dove ha sconfitto il connazionale Rey Compendio per verdetto unanime dopo 6 riprese. In seguito ha vinto altri 16 incontri, la maggior parte dei quali si sono svoti a Cebu, o nella sua terra natia Bohol.\nIl suo primo grande break \u00e8 arrivato il 10 settembre 2005, quando sconfitto F\u00e9lix Flores per KO all'8\u00aa ripresa allo Staples Center di Los Angeles.\nNell'undercard del The World Awaits (De La Hoya\u00a0\u2013 Mayweather), Bautista \u00e8 riuscito a salire in cima alla lista pretendenti al titolo WBO dei pesi supergallo, sconfiggendo ai punti Sergio Medina. Pur essendo riuscito ad atterrare Medina, anche a Boom Boom \u00e8 toccata la stessa punizione, dopo una serie di potenti colpi sferrati dall'argentino.\nL'11 agosto 2007 Bautista ha affrontato il \"guerriero\" messicano Daniel Ponce de Le\u00f3n per la corona WBO dei supergallo. L'incontro \u00e8 stato l'ultimo match dell'evento Philippines VS Mexico (organizzato dal \"Chico de Oro\" \u00d3scar de la Hoya), nel quale hanno anche combattuto i suoi connazionali Alex John Banal, Z Gorres e Gerry Pe\u00f1alosa, tra gli altri. Partito con il grande supporto dei suoi tifosi filippini, Bautista non \u00e8 riuscito ad offrire la prestazione che in molti si aspettavano, soccombendo alla 1\u00aa ripresa sotto i letali colpi dell'avversario. Dopo essere caduto per un colpo in pieno volto Bautista \u00e8 riuscito a rialzalsi, ma sul riprendere del match Ponce de Leon lo ha subito aggredito con una nuova serie di pugni, che hanno costretto il direttore di gara a porre fine alla disputa. Questa \u00e8 stata la prima sconfitta da pro per Bautista.\nArchiviata la batosta subita dal \"Leon\", Rey ha deciso di affrontare il messicano Antonio Meza all'Araneta Coliseum di Quezon City per la corona Intercontinentale WBO dei supergallo. Dopo 12 riprese intense \"Boom Boom\" \u00e8 riuscito a portarsi a casa una vittoria per verdetto unanime con i seguenti cartellini: 117-111, 116-112 e 118-110.\nSuccessivamente Bautista si \u00e8 trovato di fronte un altro messicano, Genaro Camargo, ai tempi con un record di 18-3. L'incontro era parte dell'evento \"The Invasion: Philippines vs The World\". I due si sono scontrati il 6 aprile 2008 per la cintura Intercontinentale WBO dei supergallo nuovamente all'Araneta. Dopo aver atterrato il rivale per due volte nel 1\u00ba round, Bautista \u00e8 riuscito a sconfiggere l'avversario con un rapido KO al 2\u00ba round, riconfermandosi campione del titolo regionale.\nIl 30 agosto 2008 Rey ha affrontato Eden \"Anestecista\" Marquez al Cebu Waterfront Hotel &amp; Casino di Lahug di nuovo con la corona del pugile filippino in palio. Marquez \u00e8 stato costretto ad arrendersi alla 2\u00aa ripresa per KOT, dimostrando che Bautista era ancora uno dei pugili pi\u00f9 promettenti e forti provenienti dall'arcipelago filippino. Tuttavia nel match successivo di \"Boom Boom\", il filippino ha riconfermato che mancava ancora qualcosa per fare il grande passo, il grande salto di qualit\u00e0. \u00c8 stato infatti sconfitto dal messicano Heriberto Ruiz (39-7-2) all'MGM Grand di Las Vegas. La sconfitta \u00e8 stata netta: 70-80, 72-78 e 73-77 per Ruiz. In seguito \u00e8 stato rivelato che Bautista aveva lottato con un polso fratturato, anche prima di affrontare Ponce de Leon. \u00c8 stato cos\u00ec sottoposto a un'operazione per eliminare i fastidi al polso.\nIl 16 ottobre 2009 Rey ha affrontato l'indonesiano Marangin Marbun a Cebu, per la corona vacante WBC ad interim dei pesi piuma. Questo \u00e8 stato il primo match del pugile filippino nella nuova divisione. Acclamato dai suoi tifosi, Bautista (27-2) \u00e8 riuscito a trionfare alla settima ripresa per ferita del suo avversario. Lo scontro \u00e8 stato piuttosto rovente sino alla fase finale, quando Bautista ha centrato tre volte Marbun, costringendolo al conteggio in piedi. L'arbitro ha poi constatato la ferita dell'indonesiano e ha dichiarato il match terminato."}
{"id": "2473383", "revid": "962319", "url": "https://it.wikipedia.org/wiki?curid=2473383", "title": "Pont d'I\u00e9na", "text": "Il Pont d'I\u00e9na \u00e8 un ponte di Parigi attraversante la Senna. Collega il Trocad\u00e9ro (sulla riva destra) alla Torre Eiffel (sulla riva sinistra).\n\u00c8 lungo 155 metri e largo 35, ed \u00e8 costituito da cinque campate ad arco in pietra, poggianti su quattro piloni centrali e due contrafforti laterali. \nStoria.\nFu Napoleone a deciderne la costruzione nel 1807, per commemorare la sua vittoria sui prussiani nella battaglia di Jena del 1806. \nLa costruzione dur\u00f2 dal 1808 al 1814. Durante l'occupazione prussiana il generale Bl\u00fbcher, il vinto della battaglia di Jena, voleva farlo saltare, ma Luigi XVIII si oppose e il ponte fu salvato. Fu per\u00f2 rinominato \"Pont de l'\u00c9cole Militaire\" e solo dopo la fine dell'occupazione riprese il nome originale.\nNel 1853 furono erette alle due estremit\u00e0 quattro statue: sulla riva destra un guerriero gallico e uno romano, sulla riva sinistra un guerriero arabo e uno greco. \nIn occasione dell'Esposizione universale di Parigi del 1900 fu allargato da 19 a 24 metri, tramite l'aggiunta di due passerelle metalliche poggianti sui piloni originari. Per l'Esposizione Internazionale di Parigi del 1937 fu ampliato definitivamente a 35 metri."}
{"id": "2473390", "revid": "92723", "url": "https://it.wikipedia.org/wiki?curid=2473390", "title": "Basilica concattedrale di Sant'Agata", "text": "La basilica concattedrale di Sant'Agata vergine e martire (\"Basilica Cathedr\u0101lis S.Agath\u00e6\"), conosciuta anche come duomo di Gallipoli, \u00e8 dedicata a sant'Agata patrona della citt\u00e0 di Gallipoli e della diocesi omonima.\nL'attuale chiesa cattedrale \u00e8 stata elevata a basilica pontificia minore nel 1946 da papa Pio XII, su richiesta del vescovo Nicola Margiotta.\nCon Regio Decreto del 21 novembre 1940, il re d'Italia Vittorio Emanuele III la aveva gi\u00e0 elevata al rango di monumento nazionale per via della sua importanza storica e artistica.\n\u00c8 sede di un'arcipretura, di un Capitolo dei canonici e della parrocchia omonima.\nDescrizione.\nSi trova al centro e nel punto pi\u00f9 alto dell'isola, sito probabilmente destinato ad area sacra sin dall'antichit\u00e0. Per l'opera furono chiamati i costruttori locali Francesco Bischettimi e Scipione Lachibari, i quali seguirono il disegno dell'intera fabbrica realizzato da Giovan Bernandino Genuino. A causa dell'elevato numero di tele pu\u00f2 essere considerata una vera e propria pinacoteca.\n\u00c8 una chiesa barocca del XVII secolo, riedificata in sostituzione dell'antica chiesa romanica intitolata a san Giovanni Crisostomo. Il canonico della cattedrale D'Elia sostenne che la basilica risaliva al XII e quindi doveva avere uno stile normanno romanico pugliese. \nNel 1629 si distrusse l'antico tempio e si pose la prima pietra della nuova chiesa, alla presenza dell'arciprete Michele di Valandia, alto prelato del capitolo, supplente del vescovo Rueda assente.\nFondamentale fu la donazione fatta a tal proposito dal medico, filosofo, docente, letterato di Gallipoli Giovanni Giacomo Lazzari.\nUn'iscrizione posta dall'allora vescovo di Gallipoli Oronzo Filomarini (posta oggi sopra l'entrata della sacrestia) spiega l'origine dell'ex cattedrale, un tempo dedicata a San Giovanni Crisostomo.\nProspetto.\nIl prospetto, in carparo, \u00e8 diviso in due ordini. Il primo si presenta scandito da lesene-paraste scanalate di ordine dorico intervallate dai portali di accesso alle navate e dalle nicchie contenenti le statue di sant'Agata, di san Fausto e di san Sebastiano. Sotto alla statua di san Sebastiano \u00e8 presenta la scritta latina: . Il secondo, per cui furono adottate soluzioni fornite dall'architetto leccese Giuseppe Zimbalo, ospita, in corrispondenza delle due nicchie presenti nel piano inferiore, altrettante nicchie, inquadrate da decorate cornici leggermente timpanate, in cui trovano sistemazione le statue di santa Marina, a sinistra, e di santa Teresa d'Avila, a destra.\nFra le due paraste ioniche si apre un grande finestrone a nido d'ape mentre sui riccioli delle volute di raccordo sono impostati i busti dei santi Tommaso d'Aquino e Giovanni Crisostomo. Il prospetto culmina con un frontone su cui \u00e8 posta la data 1696, anno in cui venne completato.\nCampane.\nLa chiesa concattedrale non \u00e8 dotata di una torre campanaria: le tre campane (in passato quattro) sono infatti poste sulla terrazza e montate sul frontespizio con delle aperture (si parla per questo di campanile a vela). La torre che \u00e8 adiacente alla basilica \u00e8 invece la torre civica, con due campane che scandiscono per\u00f2 la vita civile. In passato vi erano due campanili asimmetrici: quello di sinistra era composto da tre piani e da aperture bifore; terminava con un campanone e con due battitori delle ore; quello di destra aveva dimensioni maggiori e ben cinque piani, terminava con un'estremit\u00e0 a cupola con una croce.\nInterno.\nIl valtellinese Pietro Maisen nel suo libro \"Gallipoli e suoi dintorni illustrati\" afferma che \u00abla Cattedrale pu\u00f2 a buon diritto dirsi uno dei santuarj meno indegni che la mano dell'uomo abbia potuto innalzare al Creatore\u00bb.\nL'interno, a pianta a croce latina, si compone di tre navate separate da dodici colonne doriche. A rendere solenne la struttura \u00e8 la presenza di dodici altari barocchi cos\u00ec distribuiti: \nnel transetto:\nNell'altare del Santissimo Sacramento (tutto in marmo comprese le colonne realizzate dal vescovo Filomarini) vi sono due sepolcri. Il primo custodisce i corpi di tutti i vescovi gallipolini e vi \u00e8 la seguente iscrizione:\nL'ultimo vescovo ad essere sepolto nel sepolcro della concattedrale \u00e8 stato Vittorio Fusco, il quale scelse volutamente la citt\u00e0 di Gallipoli, pur essendo morto a Nard\u00f2.\nL'altro sepolcro appartiene invece alla famiglia Balsamo.\nLa pittura \u00e8 l'indiscussa protagonista. Le tele conservate nella concattedrale ne fanno una vera e propria pinacoteca. La decorazione si deve in massima parte al pittore gallipolino Giovanni Andrea Coppola. Questi, dopo aver adattato ad uno dei nuovi altari il dipinto di Gian Domenico Catalano, raffigurante la \"Madonna col bambino tra Sant'Andrea e San Giovanni Battista\" (IV altare a sinistra), inserendolo in un'ampia cornice con \"Storie dei Santi\", dipinse sei grandi pale d'altare: \"Il miracolo di San Francesco di Paola\" (II altare a sinistra), \"l'Adorazione dei Magi\" (III altare a sinistra), le \"Anime del Purgatorio\" (III altare a destra), l'\"Assunzione della Vergine\" (II altare a destra), il \"Martirio di Santa Agata\" (nel braccio sinistro del transetto) e \"San Giorgio\" (nel braccio destro del transetto). A rendere pi\u00f9 suggestivo il tempio, sono le navate minori che constano di 12 altari nel transetto.\nNel XVIII secolo l'allora cattedrale, grazie alla volont\u00e0 del nuovo vescovo, il napoletano Oronzo Filomarino, fu oggetto di trasformazioni che ne completarono l'arredo interno in chiave barocca. Il Filomarini volle a Gallipoli Nicola Malinconico, valente pittore napoletano, divulgatore delle ampie scenografie giordanesche. A lui si devono la grande tela de \"La cacciata dei mercanti dal tempio\" sulla controfacciata, episodi del \"Nuovo\" e \"Vecchio Testamento\" sulle pareti e nella volta del coro; il \"Martirio di San Sebastiano\", nel braccio destro del transetto, e due cicli di tele dedicate alla \"Vita di Sant'Agata\" (sul soffitto) e alla \"Storia del rinvenimento della mammella della Santa\" (nella navata centrale, tra i finestroni). Carlo Malinconico, figlio di Nicola, oltre a ritoccare e riadattare alcuni dipinti del padre e firmare una \"Visitazione\" nel transetto, completer\u00e0 l'apparato iconografico della chiesa con la serie degli \"Apostoli\", degli \"Evangelisti\", delle \"Virt\u00f9\" e dei \"Dottori della Chiesa\".\nNel presbiterio, delimitato da una balaustra marmorea, s'innalza un maestoso altare maggiore in marmi policromi opera dell'artista bergamasco Cosimo Fanzago. Intorno alla macchina d'altare sono la cattedra vescovile e il grande coro in legno di noce con quarantuno stalli. Tra gli altri arredi degni di nota sono il pulpito, intagliato dal tedesco Giorgio Aver, e il fonte battesimale. A dominare la cattedrale \u00e8 una tela posta sopra l'altare maggiore (nella cupola della crociera nel transetto) \u00e8 il \"Martirio di Sant'Agata\", un'opera eseguita da Nicola Malinconico; essa ricopre pi\u00f9 di 100 metri quadrati, ed \u00e8 molto simile allo stile di Luca Giordano, suo maestro.\nIl Capitolo concattedrale di Gallipoli.\nIl capitolo dei canonici della basilica concattedrale di Gallipoli vanta origini antichissime e risalirebbe alle origini dell'omonima diocesi (VI secolo). Nell'Ottocento il capitolo era costituito da diciannove canonici tra cui emergevano sette dignit\u00e0 in questo ordine: arciprete, arcidiacono, decano, cantore, tesoriere, primicerio ed infine il preposito; i rimanenti erano i cosiddetti canonici semplici (come il penitenziere). Altri diciotto sacerdoti si definivano cantori, in quanto occupavano gli stalli del coro coadiuvando i canonici effettivi.\nAltri cinque erano definiti amovibili poich\u00e9 nominati direttamente dal vescovo: il loro principale ufficio era quello di cantare l'ufficio divino in canto gregoriano; gli altri tre sono i cappellani. Il capitolo completo era rappresentato quindi da trentasette sacerdoti. Sino al 1741 i canonici vestivano con una cotta, una mozzetta di lana di color nero. Le dignit\u00e0 sono riconoscibili per la mozzetta violacea. Tutti gli altri componenti vestivano solo una cotta bianca.\nNel 1741 il pontefice Benedetto XIV riform\u00f2 l'abbigliamento dei canonici: da questa data in poi vestiranno un rocchetto con maniche strette e lunghe e su di esso la cappa magna di lana violacea con cappuccio. Durante l'inverno indossano una pelle bianca di coniglio. Oggi il capitolo della pontificia basilica concattedrale \u00e8 costituito da quattro canonici, capeggiati da un presidente-primicerio-teologo.\nCoro, cattedra, presbiterio.\nTre sono le tele che imponenti occupano il coro, ma la pi\u00f9 importante e senza dubbio quella ritraente \"Il sepolcro di Agata\", la grande tela centrale di Nicola Malinconico: come si deduce dallo stesso nome, viene rappresentato qui il sepolcro della santa martire. Sono numerose le figure che sono vicino alla tomba, segnate indelebilmente dalla \"pietas\" cristiana, ma tra esse spicca quella di una figura celestiale che sta per inserire nel sepolcro una tavola recante la seguente iscrizione: \"Mentem Sanctam Spontaneami Honorem Deo et Patriae Liberationem\" cio\u00e8 \"Agata spontaneamente e santamente si era votata ad onorare Dio e a ottenere la liberazione della sua patria\". Il Malinconico ha ritratto una scena relativa all'anno dopo la morte della santa, quando i catanesi si rivolsero al sepolcro per arginare l'eruzione dell'Etna.\nLe altre due tele (sempre del Malinconico) sono la \"Guarigione del vecchio paralitico\" e \"L'Ingresso di Ges\u00f9 in Gerusalemme\" caratterizzare da un estremo realismo: sulle figure \u00e8 adagiato un vestito morbido e leggero con panneggio.\nAlle spalle dell'altare maggiore della basilica concattedrale si erge il coro ligneo iniziato nel 1706 e terminato un anno dopo, su iniziativa del vescovo Oronzo Filomarini; furono sistemati i sedili disposti a tre ordini, lavorati in legno di noce con eleganti intagli, fiorami e altri fregi da un celebre artista tedesco, Giorgio Aver.\nIl coro \u00e8 composto da cinquantuno stalli e al centro campeggia la cattedra vescovile, molto pi\u00f9 decorata rispetto agli altri stalli, intagliata, con numerose paraste in legno di noce, putti e con lo stemma episcopale di Filomarini.\nLa cattedra episcopale \u00e8 sormontata dal baldacchino sagomato e completata dagli scranni riservati alle principali dignit\u00e0 del Capitolo concattedrale.\nReliquia di San Fausto.\nLa concattedrale di Gallipoli \u00e8 conosciuta anche perch\u00e9 conserva la reliquia di San Fausto.\nInizialmente essa apparteneva al cardinale Gaspare de Carpineo, vicario generale di papa Innocenzo XI, successivamente la don\u00f2 al cardinale Mario Alberizzi. Il 6 aprile 1679, lo consegn\u00f2 ad Onofrio Castellana, tesoriere della Cattedrale di Gallipoli e infine and\u00f2 nelle mani del vescovo Antonio Perez della Lastra. La cerimonia ufficiale avvenne nella sagrestia della stessa basilica al cospetto di alti prelati, di canonici, di docenti universitari e del sindaco; il vescovo Della Lastra sciolse il sigillo e nel 1681 si port\u00f2 processionalmente per le vie della citt\u00e0 per poi essere collocato in una cassetta di legno dorato e argentato. La cassa fu chiusa con tre chiavi possedute dal vescovo, dal canonico e dal sindaco.\nReliquia di Sant'Agata.\nUna tradizione diffusa in Puglia spiegherebbe con un miracolo la presenza della reliquia a Gallipoli. Si dice che l'8 agosto 1126 sant'Agata apparve in sogno a una donna che si era addormentata dopo aver lavato i panni nella spiaggia della Purit\u00e0 a Gallipoli e avvert\u00ec che il suo bambino stringeva qualcosa tra le labbra: era la mammella della Santa. La donna si svegli\u00f2 e ne ebbe conferma, ma non riusc\u00ec a convincerlo ad aprire la bocca. Tent\u00f2 a lungo: poi, in preda alla disperazione, si rivolse al vescovo, che celermente giunse nella spiaggia insieme ad altri ecclesiastici. Il prelato recit\u00f2 una litania invocando tutti i santi, e soltanto quando pronunci\u00f2 il nome di Agata il bimbo apr\u00ec la bocca. Da essa venne fuori una mammella, evidentemente quella di sant'Agata.\nEssa rimase nella basilica fino al 1380, anno in cui Raimondo Orsini del Balzo, principe di Taranto, la trasfer\u00ec furtivamente, nel monastero di Santa Caterina D'Alessandria a Galatina, dove attualmente \u00e8 custodita. Numerosi sono stati i tentativi per portare l'insigne reliquia a Gallipoli, tanto che lo stemma civico di Gallipoli presente sul basamento \u00e8 stato cancellato, come per cancellare ogni traccia della provenienza. Nel 1494 re Alfonso II d'Aragona ordin\u00f2 che fosse posta sotto la custodia del Castellano di Lecce e i padri olivetani protetti da re Alfonso, si adoperarono affinch\u00e9 la reliquia tornasse nuovamente in Santa Caterina a Galatina, dove si trova tuttora.\nSecondo il vescovo gallipolino Montoya de Cardona la reliquia fu trafugata furtivamente dagli abitanti di Galatina \"ex auctoritate\" e fu \"rubata furtivamente e all'insaputa dell'Universit\u00e0 gallipolitana\". Numerosi sono stati i tentativi dei gallipolini di riportare nella concattedrale di Sant'Agata la reliquia, a partire dal vescovo Gaetano Muller, il quale scrisse una lettere al cardinale prefetto dell'epoca, fino ad arrivare ad Achille Starace, segretario del Partito Nazionale Fascista. Sono state scritte delle lettere per sollecitare l'arcivescovo di Otranto (da cui dipende Galatina) mons. Donato Negro a restituire la sacra reliquia ora a Galatina, citt\u00e0 che non ha alcun diritto a detenerla.m\nSacra Sindone.\nLa sindone \u00e8 un lenzuolo di lino su cui \u00e8 impressa l'immagine autentica del Cristo.\nIl vescovo di Gallipoli di origine spagnola Sebastiano Quintiero Ortiz don\u00f2 durante il suo episcopato una singolare copia della Sacra Sindone di Torino (una delle cinque al mondo) alla chiesa allora cattedrale. Essa fu realizzata molto probabilmente a Torino e misura 4,10 di lunghezza e 1,4 metri in larghezza; l'impronta di Ges\u00f9 \u00e8 di 1,78 metri. Il suo prestigio \u00e8 dovuto anche al fatto che il vescovo Ortiz la fece posare sull'originale di Torino, esposta nella chiesa di San Lorenzo per la visita di San Carlo Borromeo. \u00c8 quindi da considerarsi come vera reliquia di III classe in quanto \u00e8 entrata in contatto con reliquie di I classe (oggetti direttamente associati alla vita di Ges\u00f9 Cristo). Ogni venerd\u00ec di Quaresima, oltre alla succitata sindone, viene esposta una reliquia che contiene un pezzo di legno della Croce con lo stemma del vescovo Zelodano, 38\u00ba vescovo della citt\u00e0. \nMuseo diocesano di Gallipoli.\nAdiacente alla basilica cattedrale di Gallipoli, \u00e8 presente il Museo diocesano di Gallipoli. Nacque nel 2004 con il contributo della Conferenza Episcopale Italiana, dell'Unione europea, della Regione Puglia e della diocesi stessa. L'edificio in cui \u00e8 situato \u00e8 l'antico palazzo del seminario costruzione barocca del 1750. Il palazzo del seminario, su indicazione del concilio di Trento, fu voluto dal vescovo De Ruenda. Il progetto elaborato fu ripreso dal vescovo Serafino Brancone. Alla costruzione contribu\u00ec il comune della stessa citt\u00e0 con una donazione di 300 ducati e dopo aver venduto alcuni beni appartenenti all'abbazia di San Mauro di Sannicola. Il 16 marzo 1752 fu posta la prima pietra di costruzione, ad opera di mastro Adriano Preite da Copertino. Il palazzo fu terminato nel 1756 e inaugurato nel 1760 dal vescovo Ignazio Savastano. L'esterno \u00e8 riccamente decorato con una squisita grazia barocca con temi e motivi ripresi poi da altri palazzi di Gallipoli, come palazzo Doxi. Dal 12 luglio 2004 \u00e8 sede del museo diocesano: contiene numerosi dipinti, quadri, tesori e paramenti ecclesiastici del 1600-1700 oltre ai busti argentei di sant'Agata e san Sebastiano, patroni gallipolini. All'interno del museo sono presenti numerosissime collezioni di paramenti sacri, campane, arredamenti, tele, le statue argentee-dorate dei santi protettori oltre all'imponente baldacchino, appartenuto a mons. Oronzo Filomarini, vescovo dal 1700 al 1741.\nAntica sede della Diocesi di Gallipoli.\nGallipoli \u00e8 stata sede fissa vescovile fino al 1986 quando venne accorpata alla pi\u00f9 giovane chiesa neretina\nIl 30 settembre 1986, con il decreto \"Instantibus votis\" della Congregazione per i vescovi, le due sedi di Nard\u00f2 e di Gallipoli furono unite \"plena unione\" e la nuova circoscrizione ecclesiastica ha assunto il nome di Diocesi di Nard\u00f2-Gallipoli."}
{"id": "2473392", "revid": "599013", "url": "https://it.wikipedia.org/wiki?curid=2473392", "title": "N\u00e9stor Ortiz", "text": "Caratteristiche tecniche.\nGiocava come difensore.\nCarriera.\nClub.\nInizi\u00f2 a giocare nel F\u00fatbol Profesional Colombiano con la maglia dell'Once Caldas di Manizales, dove gioc\u00f2 fino al 1996; nel 1997 si trasfer\u00ec al Deportes Tolima, che era approdato alla prima divisione nel 1994. Nel 2003 pass\u00f2 per l'Independiente Santa Fe prima di trasferirsi in Venezuela, prima al Carabobo F\u00fatbol Club, con il quale partecip\u00f2 alla Copa Sudamericana 2004, e successivamente al Deportivo Anzo\u00e1tegui, dove si ritir\u00f2 nel 2007, a 39 anni.\nNazionale.\nCon la ha giocato otto partite dal 1994 al 1996, prendendo parte al ."}
{"id": "2473396", "revid": "62004", "url": "https://it.wikipedia.org/wiki?curid=2473396", "title": "Tour de Pologne F\u00e9minin", "text": "Il Tour de Pologne F\u00e9minin (it. \"Giro di Polonia femminile\") era una corsa a tappe femminile di ciclismo su strada, organizzata in Polonia tra il 1998 e il 2016.\nStoria.\nLa corsa si disput\u00f2 per la prima volta nel 1998 con il nome di \"Eurosport Tour\". Cambi\u00f2 denominazione nel 2000 diventando \"Eko Tour Dookola Polski\"; nel 2007 assunse la denominazione di \"Tour de Pologne F\u00e9minin\", mantenuta anche nell'ultima edizione, svoltasi nel 2016 a otto anni dalla precedente. Tra il 2005 e il 2016 la corsa fu inclusa nel calendario internazionale femminile UCI come prova di classe 2.2.\nAlbo d'oro.\n\"Aggiornato all'edizione 2016.\""}
{"id": "2473400", "revid": "54193", "url": "https://it.wikipedia.org/wiki?curid=2473400", "title": "Universit\u00e0 Bicocca", "text": ""}
{"id": "2473406", "revid": "767487", "url": "https://it.wikipedia.org/wiki?curid=2473406", "title": "Kasseien Omloop Exloo", "text": "La Kasseien Omloop Exloo era una corsa in linea femminile di ciclismo su strada che si svolgeva nel territorio attorno ad Exloo, nei Paesi Bassi, nel mese di giugno. Dal 2007 al 2011 fece parte del Calendario internazionale femminile UCI come gara di classe 1.2.\nAlbo d'oro.\n\"Aggiornato all'edizione 2011.\""}
{"id": "2473407", "revid": "1543377", "url": "https://it.wikipedia.org/wiki?curid=2473407", "title": "Leandro Planas", "text": "Carriera.\nPlanas ha una precoce e lunga carriera alle spalle soprattutto in nazionale dove ha partecipato ai migliori risultati come il quarto posto al FIFA Futsal World Championship 2004 ma soprattutto nella Copa Am\u00e9rica 2003 con la vittoria finale sul Brasile campione in carica da trentaquattro anni consecutivi.\nCon la Nazionale di calcio a 5 dell'Argentina ha esordito nelle competizioni mondiali al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e . Quattro anni dopo l'Argentina giunge a Foz do Igua\u00e7u alla finale del Copa Am\u00e9rica 2000 ma perde seccamente contro i brasiliani campioni in carica, nel mondiale di sette mesi dopo giunge al secondo turno ma termina ultima alle spalle anche dell'.\nIl periodo che precede il mondiale del 2004 \u00e8 il pi\u00f9 felice per Planas e per l'Argentina: nel 2003 arriva l'inaspettata vittoria nella Copa Am\u00e9rica, e l'anno successivo la soddisfazione di giungere quarto al mondiale di Taiwan, nel 2008 infine non va molto bene la presenza al torneo sudamericano chiuso al terzo posto, mentre al mondiale l'Argentina giunge al secondo turno ma manca le qualificazioni alle semifinali."}
{"id": "2473408", "revid": "729019", "url": "https://it.wikipedia.org/wiki?curid=2473408", "title": "Ko Tarutao", "text": "Ko Tarutao (anche chiamata \"Koh Tarutao\") \u00e8 un'isola della Thailandia, nel mare delle Andamane. Amministrativamente appartiene alla provincia di Satun.\nParco marino.\nIl parco marino, istituito nel 1976, copre un'area complessiva di 1490\u00a0km\u00b2, di cui 1264 marini.\nIl parco comprende 51 isole, poste al largo della costa thailandese, vicino al confine malese.\nCollegamenti esterni.\n\"Department of National Parks, Wildlife and Plant Conservation\" del Regno di Thailandia"}
{"id": "2473413", "revid": "599013", "url": "https://it.wikipedia.org/wiki?curid=2473413", "title": "Ike Shorunmu", "text": "Carriera.\nGiocatore.\nClub.\nShorunmu ha iniziato a giocare in patria dove \u00e8 rimasto fino al 1995.\nSuccessivamente \u00e8 arrivato in Europa dove ha militato per diverse squadre della massima divisione svizzera (Basilea, Zurigo e Lucerna) e di quella turca (Be\u015fikta\u015f e Samsunspor).\nNazionale.\nShorunmu fin dal 1992 \u00e8 stato nel giro della Nazionale nigeriana; con essa ha partecipato come titolare ai Mondiali 2002 ed alla Coppa d'Africa 2002.\nAllenatore dei portieri.\nUna volta appese le scarpette al chiodo nel 2005 ha intrapreso la carriera di allenatore dei portieri: dal 2005 al 2007 per la Nazionale nigeriana e l'anno successivo per l'Enyimba International F.C.."}
{"id": "2473415", "revid": "131358", "url": "https://it.wikipedia.org/wiki?curid=2473415", "title": "Gochguli Gochguliev", "text": ""}
{"id": "2473416", "revid": "121868044", "url": "https://it.wikipedia.org/wiki?curid=2473416", "title": "Lago di Bulera", "text": "Il lago di Bulera \u00e8 un lago in provincia di Pisa nel comune di Pomarance, posto a 350 metri s.l.m."}
{"id": "2473420", "revid": "1305772", "url": "https://it.wikipedia.org/wiki?curid=2473420", "title": "Crystal McCahill", "text": "Biografia.\nCarriera.\nFiglia d'arte in quanto anche sua madre Gale Olson ha posato nuda per il periodico creato da Hugh Hefner nell'agosto del 1968, Crystal \u00e8 stata oltre che playmate per un mese, anche una delle tre finaliste per il concorso \"55th Anniversary Playmate\" assieme a Dasha Astafieva (poi vincitrice) e Hope Dworaczyk. Proprio per questa competizione nel 2008 inoltre \u00e8 apparsa in tre episodi della quinta stagione del reality show \"The Girls Next Door\" (conosciuto anche come \"The Girls of the Playboy Mansion\") trasmesso via cavo dal canale televisivo E!.\nAttualmente la giovane modella \u00e8 sotto contratto con la \"Global Adrenaline Agency\" di Chicago appartenente a \"Big\" Steve Honacki; tale agenzia dal 1997 (anno di fondazione) sino ad oggi si \u00e8 specializzata soprattutto nel curare serate ed eventi notturni di celebrit\u00e0 e VIP. Il 15 maggio 2009 Crystal ha inciso inoltre un video musicale per la Blastro Networks, un'industria discografica online.\nControversie.\nCrystal McCahill \u00e8 stata fermata e arrestata il 7 gennaio 2009 per guida in stato di ebbrezza dalla polizia della Contea di Cook (in Illinois) mentre guidava una Volkswagen Passat 2005; a quanto pare, stando alle dichiarazioni degli agenti coinvolti nell'arresto, la modella ha sorpassato con il rosso due semafori (uno a Chicago Avenue e uno a Wood Street) venendo poi fermata. Una volta effettuato il rilevamento con l'etilometro si \u00e8 scoperto che la ragazza aveva un tasso alcolemico pari al doppio di quello consentito dalla legge; Crystal quindi deve aver bevuto un po' troppo al \"Climax\" nightclub nel quale lavora come barista e dal quale stava tornando. Il 19 marzo ha pertanto dovuto presentarsi davanti ad un giudice della stessa contea in cui \u00e8 stata fermata per essere processata (al Daley Center precisamente); tuttavia in seguito ad un nulla di fatto il giudice stesso ha deciso di continuare il processo il 10 luglio."}
{"id": "2473422", "revid": "1305772", "url": "https://it.wikipedia.org/wiki?curid=2473422", "title": "Diego Guicciardi", "text": "Biografia.\nGiurista, di origine Valtellinese fu politico e diplomatico. Distintosi gi\u00e0 durante il periodo della dominazione Grigionese sulla Valtellina, quale difensore degli interessi locali, si segnal\u00f2 all'arrivo dei Francesi nel 1797, periodo in cui fu ministro della Repubblica Cisalpina e poi senatore e Cancelliere del senato del Regno d'Italia, e come tale nel 1809 fu creato Conte del Regno.\nGuicciardi rappresent\u00f2 gli interessi della Valtellina pure in occasione del Congresso di Vienna, quando si decise tra l'altro, appunto grazie anche agli sforzi del Guicciardi e di Girolamo Stampa, l'annessione al Regno Lombardo-Veneto della valle, la quale - prima delle Guerre Napoleoniche - era appartenuta per quasi tre secoli ai Grigionesi.\nGuicciardi fu pure il primo presidente della futura Cariplo dalla sua fondazione nel 1823 con il nome di \"Cassa di Risparmio di Milano\" al 1826."}
{"id": "2473423", "revid": "287204", "url": "https://it.wikipedia.org/wiki?curid=2473423", "title": "Aerosteon riocoloradensis", "text": "L'aerosteo (Aerosteon riocoloradensis) era un dinosauro carnivoro, appartenente ai tetanuri. Visse all'inizio del Cretaceo superiore (Santoniano, circa 90 milioni di anni fa) e i suoi resti sono stati ritrovati in Argentina.\nDescrizione.\nConosciuto per uno scheletro incompleto di cui si \u00e8 conservata quasi completamente la parte anteriore, questo dinosauro carnivoro doveva superare i dieci metri di lunghezza. Le ossa del cranio mostrano che questo animale era dotato di una grande testa armata di lunghi denti. Probabilmente l'esemplare conosciuto era un giovane immaturo, quasi completamente sviluppato.\nOssa pneumatiche.\nLa particolarit\u00e0 del ritrovamento di Aerosteon \u00e8 data dalle insolite caratteristiche di alcune ossa, come la furcula (osso dei desideri) e l'ilio; queste ossa possedevano una struttura leggera del tutto simile a quella degli uccelli, che garantiva una notevole dose di pneumaticit\u00e0. Ci\u00f2 suggerisce che questo animale possedeva un sistema respiratorio simile a quello degli uccelli, con sacche d'aria che funzionavano come mantici, spostando l'aria nei polmoni piuttosto rigidi.\nClassificazione.\nQuando fu descritto per la prima volta, nel 2009, questo animale venne ascritto al gruppo dei carnosauri, ma le parentele con gli altri dinosauri all'interno di questo gruppo non erano ben chiare. Solo in seguito (Benson et al., 2010) un nuovo studio mostr\u00f2 l'esistenza di un clade di predatori precedentemente sconosciuto, i Megaraptora, a cui appartiene anche \"Aerosteon\"."}
{"id": "2473424", "revid": "22356", "url": "https://it.wikipedia.org/wiki?curid=2473424", "title": "Aerosteon", "text": ""}
{"id": "2473426", "revid": "287204", "url": "https://it.wikipedia.org/wiki?curid=2473426", "title": "Massimo Mazzetto", "text": "Mor\u00ec prematuramente a 21 anni, dopo aver disputato tre stagioni con la maglia della Pallacanestro Petrarca Padova, ed una in massima serie con quella della Viola Reggio Calabria.\nCarriera.\nPadovano di nascita, gi\u00e0 dal 1978 inizia a giocare nelle giovanili della squadra della sua citt\u00e0, la Pallacanestro Petrarca Padova. Il suo esordio in prima squadra avviene nel 1982, in Serie B1.\nResta a Padova fino al 1985, e viene convocato nella nazionale juniores che partecipa agli Europei di categoria in Svezia e che si piazza al secondo posto (medaglia d'argento). Il grande salto avviene nella stagione 1985-1986, quando si trasferisce alla Viola Reggio Calabria in Serie A1.\nCon la Viola allenata da Gianfranco Benvenuti indossa la maglia numero 14 e disputa 30 presenze al fianco di giocatori come Kim Hughes, Donato Avenia, Mark Campanaro, Luigi Mentasti, Massimo Bianchi. Al termine della stagione, ormai considerato una delle promesse pi\u00f9 talentuose del basket italiano, ottiene la convocazione in Nazionale maggiore come \"riserva a casa\" per i Mondiali 1986 in Spagna.\nLa morte.\nLa sera del 17 giugno 1986 Massimo Mazzetto era a Reggio in compagnia di alcuni amici, e stava ritornando a casa. Nel tentativo di superare un'automobile parcheggiata all'altezza del tornante che unisce via Reggio Campi e via Possidonea, per evitare un autobus che arrivava in direzione contraria, Mazzetto fece un salto su un muretto: perse per\u00f2 l'equilibrio e cadde da un'altezza di circa nove metri.\nIn condizioni disperate, con fratture e lesioni interne, venne sottoposto a una delicata operazione. Tuttavia alle ore 12:30 del giorno successivo mor\u00ec in seguito a un arresto cardiaco.\nRiconoscimenti postumi.\nIn ricordo di Massimo Mazzetto \u00e8 annualmente organizzato a Padova il Torneo Nazionale \"Massimo Mazzetto\", giunto nel 2013 alla 27\u00aa edizione e destinato alla categoria Esordienti.\nNel 1996 i suoi ex compagni di squadra del Petrarca Juniores hanno creato e militato nel campionato di Promozione con la squadra \"Amici di Massimo\" raggiungendo sempre la finale.\nIl comune di Reggio Calabria ha dedicato il palazzetto dello sport del centro di allenamento della Viola Reggio Calabria (sito nel rione Modena) proprio al giocatore padovano, intitolandolo \"PalaMazzetto\".\nNel 2017 la strada di collegamento tra la via Possidonea e la via Reggio Campi in cui perse la vita \u00e8 stata intitolata in sua memoria \"via Massimo Mazzetto\""}
{"id": "2473427", "revid": "1543377", "url": "https://it.wikipedia.org/wiki?curid=2473427", "title": "Sebasti\u00e1n Pacheco", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e ."}
{"id": "2473428", "revid": "767487", "url": "https://it.wikipedia.org/wiki?curid=2473428", "title": "Carlos Asprilla", "text": "Caratteristiche tecniche.\nGiocava come difensore.\nCarriera.\nClub.\nDebutt\u00f2 nel F\u00fatbol Profesional Colombiano a 20 anni con la maglia dell'Am\u00e9rica de Cali, con la quale vinse due campionati (1990 e 1992) sotto la guida di Gabriel Ochoa Uribe e Francisco Maturana; nel 1993 pass\u00f2 all'Uni\u00f3n Magdalena disputando 29 partite prima di trasferirsi all'estero per la prima volta, destinazione Argentina. Con la maglia del Club Atl\u00e9tico Uni\u00f3n gioc\u00f2 fino al 1995 totalizzando 32 presenze. Dopo aver giocato nel Los Andes, torn\u00f2 in patria dove vinse il terzo titolo nazionale con l'Am\u00e9rica, stavolta con Luis Augusto Garc\u00eda come allenatore. Nel 1998 gioc\u00f2 con l'Independiente Medell\u00edn, rimanendovi poi fino all'anno seguente, per poi passare a Deportivo Cali, Atl\u00e9tico Junior, Millonarios e Atl\u00e9tico Bucaramanga prima di lasciare per la seconda volta la Colombia, stavolta trasferendosi in Costa Rica con il Club Sport Herediano; nel 2003 pass\u00f2 poi per l'Aucas, squadra ecuadoriana, Atl\u00e9tico Balboa, squadra salvadoregna, e La Serena, dove chiuse la carriera a 36 anni nel 2006.\nNazionale.\nCon la ha giocato dieci partite dal 1997 al 2000, prendendo parte alla Copa Am\u00e9rica 1997 e alla CONCACAF Gold Cup 2000, competizione alla quale la Nazionale colombiana partecip\u00f2 in qualit\u00e0 di invitata."}
{"id": "2473429", "revid": "1543377", "url": "https://it.wikipedia.org/wiki?curid=2473429", "title": "Diego Casta\u00f1ares", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e ."}
{"id": "2473430", "revid": "1543377", "url": "https://it.wikipedia.org/wiki?curid=2473430", "title": "Marcelo Scheave", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e ."}
{"id": "2473431", "revid": "767487", "url": "https://it.wikipedia.org/wiki?curid=2473431", "title": "Rogers (Dakota del Nord)", "text": "Rogers \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 61 abitanti. La citt\u00e0 \u00e8 stata fondata nel 1897.\nGeografia fisica.\nSecondo i rilevamenti dell'United States Census Bureau, la localit\u00e0 di Rogers si estende su una superficie di 2,50\u00a0km\u00b2, tutti occupati da terre.\nPopolazione.\nSecondo il censimento del 2000, a Rogers vivevano 61 persone, ed erano presenti 15 gruppi familiari. La densit\u00e0 di popolazione era di 24 ab./km\u00b2. Nel territorio comunale si trovavano 29 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 23,0% era al di sotto dei 18, l'8,2% fra i 18 e i 24, il 19,7% fra i 25 e i 44, il 26,2% fra i 45 e i 64, mentre infine il 23,0% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 165,2 maschi."}
{"id": "2473432", "revid": "767487", "url": "https://it.wikipedia.org/wiki?curid=2473432", "title": "Zos Kia Cultus (Here and Beyond)", "text": "Zos Kia Cultus (Here and Beyond) \u00e8 un album pubblicato nel 2002 dal gruppo blackened death metal polacco Behemoth."}
{"id": "2473434", "revid": "94647", "url": "https://it.wikipedia.org/wiki?curid=2473434", "title": "Cattedrale di Pescara", "text": ""}
{"id": "2473435", "revid": "599013", "url": "https://it.wikipedia.org/wiki?curid=2473435", "title": "Daniel Dichiaro", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e ."}
{"id": "2473436", "revid": "1782831", "url": "https://it.wikipedia.org/wiki?curid=2473436", "title": "Piacenza Football Club 2008-2009", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 2008-2009.\nStagione.\nIn questa stagione l'allenatore \u00e8 Stefano Pioli. Tra gli altri, vengono acquistati Moscardelli, Graffiedi, Mengoni, Eramo, Rickler e Ferraro, mentre vengono ceduti gli svizzeri Nef e Padalino e il rumeno Patrascu che era in Emilia da ormai sette anni.\nL'inizio non \u00e8 uno dei pi\u00f9 brillanti e l'attacco biancorosso stenta a trovare la via del gol. La squadra ha un crollo di risultati prima della sosta natalizia precipitando in zona playout.\nNel mercato di gennaio arrivano diversi giocatori, tra cui il regista Dario Passoni in prestito. Problemi tecnici impediscono il tesseramento di Rey Volpato, cos\u00ec la rosa si ritrova con un attaccante in meno (vista la partenza di Julien Rantier): a fine febbraio, grazie a una sentenza della Commissione Tesseramenti della FIGC, Volpato \u00e8 a tutti gli effetti un giocatore biancorosso. I mesi di febbraio e marzo riportano il Piacenza fuori dalla zona play-out, grazie a una lunga serie di risultati positivi. Dopo il derby pareggiato per 1-1 contro il , la squadra si ritrova a 6 punti dalla zona play-off, ma il sogno sfuma dopo la sconfitta di Sassuolo. La compagine biancorossa raggiunger\u00e0 comunque la matematica salvezza a due giornate dal termine sul campo del . Il Piacenza conclude la stagione al decimo posto.\nDivisa e sponsor.\nIl fornitore ufficiale di materiale tecnico per la stagione 2008-2009 \u00e8 Macron, mentre Unicef \u00e8 lo sponsor principale.\nOrganigramma societario.\nArea direttiva\nArea tecnica\nArea sanitaria"}
{"id": "2473437", "revid": "1543377", "url": "https://it.wikipedia.org/wiki?curid=2473437", "title": "Tour F\u00e9minin en Limousin", "text": "Il Tour F\u00e9minin en Limousin \u00e8 una corsa a tappe femminile di ciclismo su strada, che si tiene nella regione del Limosino in Francia, ogni anno in luglio. Fa parte del Calendario internazionale femminile UCI, classe 2.2.\nStoria.\nCreata nel 1997, si \u00e8 chiamata in successione \"Tour F\u00e9minin de la Haute-Vienne\", \"Tour F\u00e9minin de la Haute-Vienne en Limousin\" e \"Tour F\u00e9minin Haute-Vienne et Creuse en Limousin\".\nAlbo d'oro.\n\"Aggiornato all'edizione 2013.\""}
{"id": "2473438", "revid": "599013", "url": "https://it.wikipedia.org/wiki?curid=2473438", "title": "Carlos S\u00e1nchez (giocatore di calcio a 5 1975)", "text": "Carriera.\nUtilizzato nel ruolo di universale, ha una precoce e lunga carriera alle spalle soprattutto in nazionale dove ha partecipato ai migliori risultati come il quarto posto al FIFA Futsal World Championship 2004 ma soprattutto nella Copa Am\u00e9rica 2003 con la vittoria finale sul Brasile campione in carica da trentaquattro anni consecutivi.\nCon la Nazionale di calcio a 5 dell'Argentina ha esordito nelle competizioni mondiali al FIFA Futsal World Championship 1996 dove la nazionale sudamericana \u00e8 stata eliminata al primo turno. Quattro anni pi\u00f9 tardi l'Argentina raggiunge la finale della Ta\u00e7a Am\u00e9rica ma perde seccamente contro i brasiliani campioni in carica mentre nel mondiale dello stesso anno si ferma al secondo turno.\nIl periodo che precede il mondiale del 2004 \u00e8 il pi\u00f9 felice per S\u00e0nchez e per l'Argentina: nel 2003 arriva l'attesa vittoria della Copa Am\u00e9rica e l'anno dopo il quarto posto al Mondiale di Taiwan. Nel 2008 l'Albiceleste chiude il torneo sudamericano al terzo posto, mentre al mondiale giunge al secondo turno ma manca le qualificazioni alle semifinali. Nelle quattro edizioni della Coppa del Mondo a cui ha preso parte, S\u00e0nchez ha realizzato complessivamente 9 reti, stabilendo il primato di marcature di un calcettista argentino nel torneo fino al 2021, quando \u00e8 stato superato da Cristian Borruto."}
{"id": "2473441", "revid": "599013", "url": "https://it.wikipedia.org/wiki?curid=2473441", "title": "Rodrigo Petillo", "text": "Carriera.\nUtilizzato nel ruolo di giocatore di movimento, ha una precoce e lunga carriera alle spalle soprattutto in nazionale dove ha partecipato ai migliori risultati come il quarto posto al FIFA Futsal World Championship 2004 ma soprattutto nella Copa Am\u00e9rica 2003 con la vittoria finale sul Brasile campione in carica da trentaquattro anni consecutivi.\nCon la Nazionale di calcio a 5 dell'Argentina ha esordito nelle competizioni mondiali a soli diciannove anni al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e . Quattro anni dopo l'Argentina giunge a Foz do Igua\u00e7u alla finale del South American Futsal Championship 2000 ma perde seccamente contro i brasiliani campioni in carica, nel mondiale di sette mesi dopo giunge al secondo turno ma termina ultima alle spalle anche dell'.\nIl periodo che precede il mondiale del 2004 \u00e8 il pi\u00f9 felice per Petillo e per l'Argentina: nel 2003 arriva l'inaspettata vittoria nel torneo sudmericano, e l'anno dopo la soddisfazione di giungere quarto al mondiale di Taiwan, che rimane l'ultima importante manifestazione a cui prende parte."}
{"id": "2473443", "revid": "729019", "url": "https://it.wikipedia.org/wiki?curid=2473443", "title": "Meuse (petroliera)", "text": "La \"Meuse\" (A 607) \u00e8 una delle cinque petroliere della classe \"Durance\" della Marine nationale la marina militare francese.\nMessa in cala il 2 giugno 1977 e varata a Brest il 2 dicembre 1978, la PR \"Meuse\" venne classificata con il codice A607 il 21 novembre 1980. La \"Meuse\" dispone di maggiori capacit\u00e0 di trasporto di carburante avio TR5 ( t contro ) rispetto alle sue sorelle ma una minore capacit\u00e0 di gasolio ( t contro ). La nave \u00e8 stata ritirata dal servizio nel 2015."}
{"id": "2473445", "revid": "287204", "url": "https://it.wikipedia.org/wiki?curid=2473445", "title": "Interregnum", "text": ""}
{"id": "2473447", "revid": "228587", "url": "https://it.wikipedia.org/wiki?curid=2473447", "title": "Sanborn", "text": ""}
{"id": "2473448", "revid": "1935652", "url": "https://it.wikipedia.org/wiki?curid=2473448", "title": "Luigi Pezzuto", "text": "Biografia.\nOrdinato sacerdote il 25 settembre 1971 da mons. Francesco Minerva e laureatosi in teologia, nel 1978 \u00e8 entrato nel servizio diplomatico della Santa Sede prestando servizio presso le rappresentanze pontificie in Ghana, Paraguay, Papua Nuova Guinea, Brasile, Senegal, Ruanda e Portogallo.\nIl 18 ottobre 1995 \u00e8 stato nominato incaricato d'affari nella Repubblica del Congo e in Gabon, Paesi di cui \u00e8 diventato nunzio apostolico il 7 dicembre 1996. Un anno pi\u00f9 tardi il Gabon ha firmato un accordo con la Santa Sede.\nIl 6 gennaio successivo \u00e8 stato consacrato arcivescovo titolare di Torre di Proconsolare da papa Giovanni Paolo II, coconsacranti, il cardinale Giovanni Battista Re e Miroslav Marusyn (Segretario della Congregazione per le Chiese Orientali). Il 22 maggio 1999 \u00e8 stato trasferito alla nunziatura apostolica in Tanzania e il 2 aprile 2005 a quella di El Salvador; dal 7 maggio 2005 \u00e8 stato anche nunzio apostolico in Belize; il 17 novembre 2012 \u00e8 stato nominato nunzio apostolico in Bosnia-Erzegovina e Montenegro. Il 16 gennaio 2016 \u00e8 stato nominato nunzio apostolico nel Principato di Monaco.\nIl 31 agosto 2021 papa Francesco accoglie la sua rinuncia all'ufficio di nunzio apostolico per raggiunti limiti d'et\u00e0.\nLa questione dei matrimoni omosessuali in El Salvador.\nAd aprile 2009 ha appoggiato l'iniziativa dell'arcivescovo di San Salvador, monsignor Jos\u00e9 Luis Escobar Alas, che ha esercitato pressioni sul partito progressista Farabundo Marti National Liberation Front (FMLF), espressione della maggioranza di governo, affinch\u00e9 sostenesse l'emendamento alla Costituzione, proposto dai partiti di centro e di destra e finalizzato a vietare il matrimonio tra le persone omosessuali. Per effetto dell'intervento della Chiesa cattolica negli ultimi giorni della sessione legislativa, il FMLF, che sino a pochi giorni prima trovava discriminatorio il testo dell'emendamento ed era orientato a bocciarlo, ha garantito in Parlamento la maggioranza qualificata necessaria per la sua approvazione definitiva.\nDopo settimane di proteste, il 28 aprile gli attivisti LGBT, contrari al provvedimento, hanno organizzato una manifestazione dichiarando che i cattolici non rappresentano la totalit\u00e0 del Paese e che quindi il provvedimento mina la laicit\u00e0 dello stato. Monsignor Pezzuto ha respinto le critiche, sostenendo che l'emendamento rafforza l'istituto del matrimonio e la famiglia e pertanto non alimenta la discriminazione sociale, come sostenuto dagli attivisti LGBT.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2473450", "revid": "767487", "url": "https://it.wikipedia.org/wiki?curid=2473450", "title": "Tour de Prince Edward Island", "text": "Il Tour de Prince Edward Island (it \"Giro dell'Isola del Principe Edoardo\"), anche conosciuto come \"Tour de Pei\", era una corsa a tappe femminile di ciclismo su strada, che si tenne sull'Isola del Principe Edoardo, in Canada, dal 2007 al 2009 in giugno. Faceva parte del Calendario internazionale femminile UCI, classe 2.2.\nAlbo d'oro.\n\"Aggiornato all'edizione 2009.\""}
{"id": "2473451", "revid": "12405", "url": "https://it.wikipedia.org/wiki?curid=2473451", "title": "Zailijski Alatau", "text": ""}
{"id": "2473452", "revid": "131358", "url": "https://it.wikipedia.org/wiki?curid=2473452", "title": "Hugo Ventura Ferreira Moura Guedes", "text": ""}
{"id": "2473453", "revid": "108559", "url": "https://it.wikipedia.org/wiki?curid=2473453", "title": "Tomba di guerra", "text": ""}
{"id": "2473455", "revid": "599013", "url": "https://it.wikipedia.org/wiki?curid=2473455", "title": "Fantacalcio", "text": "Il fantacalcio \u00e8 un gioco fantasport sul calcio, consistente nell'organizzare e gestire squadre virtuali formate da calciatori reali, scelti fra quelli che giocano il torneo cui il gioco si riferisce (ad esempio Serie A, UEFA Champions League, Mondiale, Europeo). In Italia \u00e8 ormai un fenomeno di massa, si \u00e8 stimato che in Italia i fantallenatori siano poco pi\u00f9 di 6 milioni (pi\u00f9 dei 4 milioni che \u201cpraticano\u201d calcio).\nStoria.\nIl fantacalcio fu inventato da Riccardo Albini che, ispirandosi a un passatempo USA basato sul baseball (\"Fantasy Baseball\", noto anche come \"Rotisserie\" dal nome del luogo di ritrovo dei primi giocatori, \"La Rotisserie Francaise\" di New York), lo pubblic\u00f2 per la prima volta in Italia nel 1990 tramite le Edizioni Studio Vit. Alla stesura della versione definitiva del regolamento contribuirono anche Alberto Rossetti e Diego Antonelli. \nUn grosso contributo alla popolarit\u00e0 del gioco fu dato dalla collaborazione col quotidiano La Gazzetta dello Sport che, a partire dall'estate 1994, ospit\u00f2 il gioco sulle sue pagine fornendo le votazioni per calcolare i punteggi delle fantasquadre. L'iniziativa fu un grosso successo editoriale: inizialmente era ipotizzata una partecipazione di circa 10.000 partecipanti ma, nel corso dell'anno, furono raggiunti 70.000 iscritti.\nIl fantacalcio \u00e8 molto diffuso sul web in tutte le sue varianti. In Italia \u00e8 un marchio registrato di propriet\u00e0 dal 2017 di Quadronica Srl, titolare della piattaforma Fantagazzetta.\nFantacalcio europeo.\nA livello europeo vi sono due fantacalcio gestiti dalla UEFA, legati alle due maggiori competizioni continentali per club, la UEFA Champions League (\"Uefa Champions League Fantasy Football Game\") e la UEFA Europa League (\"UEFA Europa League Fantasy Football Game\"). In entrambe le regole sono simili a quella della Fantasy Premier League, salvo per il fatto che i portieri delle squadre che non subiscono reti ricevono 2 punti e non 4, non esistono i bonus e i trasferimenti costano 2 punti per giocatore dopo il primo.\nFantacalcio inglese.\nIl \"fantacalcio inglese\" (nome originale \"Fantasy Premier League\") \u00e8 il gioco fantasy del calcio inglese. Esiste anche una versione totalmente in italiano.\nFantacalcio italiano.\nUfficialmente esistono cinque tipi di fantacalcio: quello con classifica a somma voti o \"tutti contro tutti\" (dove, non essendoci un calendario a fine stagione, la classifica rispecchier\u00e0 la bravura dei fantallenatori e la forza delle fantasquadre), quello con classifica a punti determinati dagli scontri diretti (dove l'imprevedibilit\u00e0 \u00e8 pi\u00f9 alta), quella ad eliminazione diretta, a gruppi (con 2,4 o 8 gironi) e la competizione in stile Formula 1.\nBudget aste.\nIl valore del budget \u00e8 espresso, solitamente, in valute di fantasia quali \"FantaMilioni\", \"FantaEuro\" o \"MagicMilioni\". Sta ai componenti della Fantalega determinare il budget a disposizione di ciascun giocatore (o fantapresidente): la quota, da regolamento, \u00e8 fissata a 260 F.M. (anche se alcune leghe decidono di fornire 300 F.M., 500 F.M., talvolta anche 1000).\nTrasferimenti in altri campionati.\nSe un giocatore dovesse andare a giocare in un campionato diverso dalla Serie A, e questi fa parte di qualche rosa, il fantallenatore deve vendere il giocatore trasferitosi in un altro torneo al valore di acquisto, dimezzato in caso di trasferimento in serie minori.. Tuttavia in ogni lega ci possono essere delle discrezionalit\u00e0 sull'ammontare del rimborso.\nTrasferimenti.\nUno o pi\u00f9 giocatori possono essere scambiati, venduti o comprati illimitatamente o limitatamente (a seconda delle regole stabilite nella propria lega) durante il mercato, in cambio di fantamilioni, nel caso di acquisti o cessioni, o anche di giocatori nel caso di scambi con compagni di lega (in questo caso con la possibilit\u00e0 di inserire nell'operazione sia giocatori che conguagli in fantamilioni).\nPanchina.\nIn panchina devono essere presenti fino ad un massimo di 7 giocatori.\nI partecipanti possono consegnare le formazioni entro l'ora d'inizio della prima partita della giornata di campionato (in taluni casi la scadenza \u00e8 ulteriormente anticipata di un certo quantitativo di minuti), nel caso in cui non sia immessa la formazione per il fantacalcio italiano a seconda delle scelte della singola lega o viene impiegata la formazione della giornata precedente o viene concessa la vittoria a tavolino all'avversario.\nFantacalcio statistico.\nIl \"fantacalcio statistico\", proposto in Italia da \"Kickest\", \u00e8 una versione del fantacalcio in cui il punteggio delle fanta squadre non \u00e8 calcolato in base ai voti in pagella conferiti dai giornalisti sportivi, ma solo attraverso le statistiche oggettive fatte registrare dai giocatori. In questo particolare tipo di fantacalcio vengono considerate numerose voci di punteggio che hanno l'obiettivo di restituire una valutazione \"oggettiva\" della prestazione dei giocatori.\nTra le voci di punteggio si trovano:\nTra e regole peculiari si trovano anche le seguenti:\nFantacalcio svizzero.\nIl \"fantacalcio svizzero\" (nome originale \"Football Manager\") \u00e8 il gioco fantasy del calcio svizzero."}
{"id": "2473456", "revid": "476129", "url": "https://it.wikipedia.org/wiki?curid=2473456", "title": "Rimini Calcio Football Club 2008-2009", "text": "Questa pagina raccoglie i dati riguardanti il Rimini Calcio Football Club nelle competizioni ufficiali della stagione 2008-2009.\nStagione.\nNel giugno 2008 Leonardo Acori decide di lasciare il Rimini dopo sei stagioni, venendo cos\u00ec rimpiazzato dall'allenatore in seconda Elvio Selighini, alla prima panchina da professionista dopo i tanti anni alla guida del settore giovanile.\nI biancorossi iniziano il campionato alternando buoni risultati a partite negative: in poco pi\u00f9 di un mese, tra settembre e ottobre, viene ottenuto solo un punto in 6 partite, inclusa una sconfitta per 5-0 allo Stadio Del Conero di Ancona.\nTuttavia, il 17 gennaio il Rimini chiude il girone di andata al 10\u00ba posto con 29 punti, nove in meno rispetto alla capolista Livorno.\nDurante la sessione invernale di mercato vengono ceduti al Parma il bomber Daniele Vantaggiato (che a gennaio aveva gi\u00e0 realizzato 13 reti) e il centrocampista Francesco Lunardini. Al loro posto arrivano l'attaccante Daniele Paponi (mai schierato titolare) e l'ala sinistra Davide Matteini, ma entrambi chiuderanno la stagione con zero gol segnati.\nNel corso del girone di ritorno la squadra perde posizioni, tanto che il 27 aprile Selighini viene sostituito da Guido Carboni dopo la sconfitta interna contro l' (penultimo in classifica), a cinque giornate dal termine. In quel momento il Rimini era un punto sopra la zona playout.\nGi\u00e0 alla penultima giornata una vittoria contro il avrebbe dato ai biancorossi la salvezza matematica, ma al vantaggio di Sottil segu\u00ec un contestato rigore pisano trasformato al 93\u00ba da Genevier. All'ultima di campionato il Rimini perde 2-0 sul campo del Cittadella, altra squadra a rischio retrocessione. Questo risultato, congiunto alla vittoria del sul campo della , ha come conseguenza il quintultimo posto nella classifica finale nonostante i 50 punti conseguiti, costringendo cos\u00ec i biancorossi ai playout contro la quartultima ovvero l'.\nNella gara di andata il Rimini passa in vantaggio al 16\u00ba con un contropiede di Pagano, salvo poi subire il pareggio di Salvatore Mastronunzio che segna con un tocco sottoporta a pochi minuti dalla fine. In virt\u00f9 della migliore posizione in campionato, al Rimini basterebbe un pareggio nella sfida casalinga di ritorno: la gara viene per\u00f2 decisa dal colpo di testa dello stesso Mastronunzio che porta in vantaggio gli anconetani al 79\u00ba. Il risultato non cambier\u00e0 fino al triplice fischio finale, condannando di fatto il Rimini alla retrocessione in Lega Pro dopo quattro anni di permanenza in Serie B.\nMaglie e sponsor.\nLo sponsor tecnico per la stagione 2008-2009 \u00e8 Macron. La maglia casalinga a scacchi biancorossi prevede lo sponsor Banca di Rimini, mentre sulle maglie da trasferta campeggiano i loghi di B&amp;H Hotels e Sayerlack.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2473457", "revid": "1543377", "url": "https://it.wikipedia.org/wiki?curid=2473457", "title": "Gruppo (automobilismo)", "text": "Il termine gruppo \u00e8 utilizzato nei regolamenti sportivi automobilistici per indicare una ripartizione dei veicoli ammessi alle competizioni.\nLa necessit\u00e0 di suddividere le vetture in gruppi o categorie o classi nasce dalla volont\u00e0 di permettere la partecipazione alle competizioni dei pi\u00f9 diversi tipi di auto, dalle vetture di grande serie, ai prototipi, alle monoposto, mantenendo vivo l'agonismo tra i partecipanti che cos\u00ec possono confrontarsi all'interno di un raggruppamento in cui le vetture abbiano caratteristiche simili e senza differenze di prestazione eccessive.\nStoria.\nAlle origini dell'automobilismo tra fine '800 e inizio '900 le prime forme di regolamentazione, che introdussero una prima suddivisione dei veicoli, furono elaborate di volta in volta dagli organizzatori dei singoli eventi e riguardarono il tipo di motore (motore endotermico, a vapore o elettrico) o il genere di veicolo (a 2, 3 o 4 ruote); in seguito con l'affermarsi del motore endotermico e il differenziarsi delle competizioni tra quelle destinate alle auto e quelle delle motociclette, si pass\u00f2 a una classificazione basata sul peso delle vetture (fino a 500\u00a0kg vetturette, fino 1000\u00a0kg vetture leggere, oltre 1000\u00a0kg grosse vetture).\nI primi tentativi di realizzare un regolamento internazionale furono fatti dall'AIACR (Associazione Internazionale degli Automobil Club Riconosciuti) a partire dal 1904, ma queste norme, via via elaborate, rimasero semplicemente un riferimento per gli organizzatori di eventi, che le adattavano alle esigenze locali. Nel 1922 l'AIACR istitu\u00ec la CSI (Commissione Sportiva Internazionale) che elabor\u00f2 il primo \"Codice Sportivo Internazionale\" e furono previste sanzioni per i trasgressori delle norme. La parte che sub\u00ec nel tempo il maggior numero di modifiche fu quella relativa alle vetture sia per gli aspetti tecnici che per la loro suddivisione in categorie, nel 1939 ci fu una prima completa revisione del codice che fu integrato con nove annessi, la classificazione dei veicoli era normata nel terzo di questi: l\"'annesso C\", che prevedeva una ripartizione in sole 2 categorie: \"categoria Corsa\" e \"categoria Sport\", con l'unica differenza data dal numero di posti, dove nella prima categoria erano incluse le monoposto e nella seconda le tutte le altre vetture con 2 posti o pi\u00f9, sia che fossero modelli prodotti in serie che prototipi destinati alle competizioni. Entrambe le categorie erano suddivise in classi di cilindrata da 350 a 8000 cm\u00b3.\nVerso la fine degli anni quaranta, con l'aumento dei modelli messi in commercio dalle case costruttrici e l'intensificarsi della partecipazione agonistica di piloti privati con vetture di serie, si rese necessaria l'aggiunta di un annesso, al Codice Sportivo, che riguardasse questo tipo di vetture: l\"'annesso J\", in cui venne abbozzata l'introduzione delle categorie \"Turismo\" e \"Gran Turismo\", comparve anche il termine gruppo per ripartire ulteriormente le vetture, ma senza che ci fosse un quadro normativo chiaro e valido per ogni evento motoristico, tanto che i termini categoria o gruppo avveniva che fossero usati, di volta in volta, uno al posto dell'altro.\nSolo nel 1957 la CSI, aggiornando l'annesso J del Codice Sportivo Internazionale, arriv\u00f2 a dare una ripartizione adatta ai tempi, integrando tutto quanto fino ad allora era stato contenuto nell'annesso C e suddividendo una grande variet\u00e0 di veicoli, che andavano dalle utilitarie alle monoposto di formula, in 4 categorie: \"Turismo\", \"Gran Turismo\", \"Sport\" e \"Corsa\", le categorie, a loro volta, furono suddivise in gruppi. In seguito l'annesso J venne aggiornato una prima volta nel 1965 mantenendo la divisione in categorie e all'interno di queste l'ulteriore suddivisione in gruppi.\nCon la suddivisione per gruppi l'autorit\u00e0 sportiva internazionale regolamentava tutti i tipi di vetture ammesse alle competizioni, nazionali o internazionali, che si svolgevano nei vari paesi e si assumeva l'onere di omologare, nei rispettivi gruppi, le vetture derivate dalla produzione di serie, agli organizzatori delle varie manifestazioni restava solo da scegliere il tipo di vettura da ammettere, avendo disponibile un regolamento tecnico internazionalmente riconosciuto. Tuttavia le autorit\u00e0 sportive non erano rigide nell'applicazione dei regolamenti di omologazione tanto che la Ferrari 250 GTO, di cui furono prodotti solo 39 esemplari, fu omologata tra le Gran Turismo dove, di esemplari ne erano richiesti almeno 100, la regola fu elusa assegnando numeri di telaio non in sequenza. Le vetture derivate dalla serie erano ammesse nei pi\u00f9 disparati campionati: dai Rally di ogni livello, locale o internazionale, alle cronoscalate, fino a campionati su circuito appositamente riservati alle vetture Turismo o Gran Turismo. Le sport e sport-prototipo erano tipicamente impiegate in gare di durata, mentre le monoposto, che nel proprio gruppo erano ulteriormente suddivise in Formula 1, Formula 2 e Formula 3, erano impiegate nei propri campionati organizzati direttamente dalla Federazione Internazionale dell'Automobile, ma potevano essere ammesse anche in altre competizioni, tipicamente le Formula 3 e pi\u00f9 raramente le Formula 2 erano impiegate in campionati nazionali a loro riservati, ma le monoposto potevano partecipare anche alle cronoscalate, competizioni onnicomprensive che ammettevano anche le sport. Inoltre il regolamento comprendeva anche biposto e monoposto di campionati che avevano propri regolamenti tecnici, come i campionati americani Can-Am e Indycar, disponendo di un gruppo per le biposto, il gruppo 7 e uno per le monoposto, la formula libera, in cui venivano classificate le vetture che non rientravano negli altri gruppi.\nI gruppi relativi alle vetture derivate dalla serie subivano poi un'ulteriore suddivisione in 13 classi di cilindrata (da 500 a 5000\u00a0cm\u00b3), che influivano sui pesi minimi e, tra l'altro, sulle dimensioni dei serbatoi del carburante; per motori Wankel o a turbina erano previste opportune formule per il calcolo della cilindrata equivalente, mentre per i sovralimentati era prevista la correzione della cilindrata moltiplicandola per un coefficiente pari a 1,4.\nSuddivisioni in vigore negli anni '70.\nL'annesso J del 1971 previde questa suddivisione:\nCategoria A: Vetture omologate di produzione (tra parentesi il numero minimo di esemplari da produrre, in 12 mesi consecutivi, per ottenere l'omologazione).\nCategoria B: Vetture Speciali.\nCategoria C: Vetture da Corsa.\nL'art. 282 - Prescrizioni dell'Allegato impone che partire dal 1\u00ba gennaio 1972 i Gruppi 5 e 6 siano fusi in un unico Gruppo denominato Vetture Sport, Gruppo 5 (senza minimo di produzione).\nNel 1976 si ebbe invece questa nuova suddivisione.\nCategoria A: Vetture omologate di produzione (tra parentesi il numero minimo di esemplari da produrre in 12 mesi consecutivi, eccetto per il Gruppo 4, dove il periodo di produzione era di 24 mesi consecutivi).\nCategoria B: Vetture da Corsa.\nQuesto regolamento vede l'introduzione di vetture completamente diverse per il Gruppo 5, le cosiddette Silhouette, al posto degli sport-prototipi, che confluiscono nel ricostituito Gruppo 6. Sparisce invece il vecchio Gruppo 7, quello utilizzato nel Campionato Can-Am, che godeva della massima libert\u00e0 regolamentare e costituiva, per le biposto, quello che la formula libera era per le monoposto.\nPer la Formula libera era richiesto il rispetto di alcuni comma dell'art. 296 e dell'intero art. 297, che riguardavano alcune minime misure di sicurezza tra cui il sedile di guida e le cinture di sicurezza, la sicurezza dell'impianto frenante, il bocchettone del serbatoio e gli estintori.\nLe regolamentazioni attuali.\nNel 1978 fu annunciato che i gruppi sarebbero stati riformati da l\u00ec a 5 anni, per lasciare tempo ai produttori di approntare le nuove vetture, in particolare per i gruppi con l'obbligo di produrre un certo numero di esemplari per ottenere l'omologazione, che necessitavano anche di essere commercializzati. Inizialmente si pens\u00f2 di creare un Gruppo A per le vetture Turismo prodotte in 5000 esemplari e un Gruppo B per le vetture Sport prodotte in 200 esemplari, ma durante la redazione del nuovo regolamento, verificando che necessitava un gruppo per auto di serie con minime elaborazioni consentite, per sostituire il Gruppo 1, si pens\u00f2 a un gruppo A- con lo stesso numero minimo di 5000 esemplari prodotti del Gruppo A, che fu definito Gruppo N, questo permise di omologare una vettura in entrambi i gruppi, differendo solo per quanto riguarda le elaborazioni applicabili.\nNel 1982 la FISA, che aveva sostituito la CSI, mise in vigore il nuovo regolamento costituendo i seguenti gruppi:\nPer le gare dei camion, in seguito, \u00e8 stato introdotto il Gruppo F, che comprende i trattori stradali a 2 assi, la cui forma deve corrispondere a quella di un trattore per il trasporto merci con un peso a pieno carico di almeno 18 tonnellate, prodotto in almeno 50 esemplari in 12 mesi consecutivi.\nNel 1986 si ipotizz\u00f2 di introdurre un nuovo tipo di vetture meno potenti delle gruppo B, regolamentate nel Gruppo S, per sostituire lo stesso Gruppo B nei rally, ma gli incidenti mortali che si verificarono quell'anno portarono la FISA a bandire il Gruppo B dai rally lasciando spazio ai pi\u00f9 sicuri Gruppi A e N a partire dal 1987, contemporaneamente il coefficiente di correzione della cilindrata per i motori sovralimentati fu portato a 1,7. Questo fu la fine di fatto del Gruppo B dato che non c'erano altri campionati riservati specificatamente a queste vetture e gli elevati costi necessari per approntarle non giustificavano la partecipazione a competizioni minori o come comprimarie in gare per vetture sport; tuttavia alcune vecchie gruppo B, omologate dalle case costruttrici prima del 1987, hanno continuato a correre, utilizzate da piloti privati, in competizioni quali Rallycross, Slalom e cronoscalate.\nNel 1994, con l'abolizione del Campionato Mondiale Sportprototipi, si ebbe la fine di fatto del Gruppo C e l'inizio di nuove categorie di vetture regolamentate da organizzatori di competizioni celebri come la 24 ore di Le Mans (Le Mans Prototype).\nAlla fine degli anni ottanta la regolamentazione internazionale dei gruppi cominci\u00f2 a mostrare i suoi limiti, tanto che nei vari campionati nazionali, per favorire la partecipazione, si cominci\u00f2 a diversificare i regolamenti. Nel Campionato Italiano Velocit\u00e0 Turismo (associato al Campionato Italiano Superturismo), pur mantenendo il regolamento Gr.A, fu cambiata la suddivisione per classi: invece di ripartire le vetture secondo la scala internazionale delle cilindrate si prefer\u00ec suddividerle secondo una scala basata sul rapporto peso-potenza; ma i regolamenti di altri campionati, come il DTM tedesco, intervennero in misura maggiore utilizzando vetture omologate nel Gr.A ma permettendo elaborazioni molto pi\u00f9 marcate rispetto a quanto previsto dal regolamento tecnico del gruppo.\nNel caso italiano si tendeva a riportare in pista delle vetture che risultavano poco competitive all'interno delle classi internazionali, ma che con le nuove ripartizioni potevano essere un'opzione interessante per i piloti, mentre l'idea tedesca puntava a coinvolgere direttamente le case costruttrici, senza obbligarle a realizzare un'apposita vettura per le corse che avrebbe richiesto la produzione di 5000 esemplari per l'omologazione nel Gr.A.\nNella stessa logica del DTM la FIA, nel 1997, introdusse una nuova categoria di vetture da rally, le World Rally Car, con maggiori possibilit\u00e0 di intervento rispetto alle Gr.A, mentre per favorire la partecipazione dei piloti privati apr\u00ec una categoria inferiore che, per motivi economici, non permetteva l'uso delle due caratteristiche tecniche che si erano affermate tra le vetture di vertice: il turbo e la trazione integrale, infatti questa categoria definita Super 2000, fu riservata a vetture a 2 ruote motrici con motore da 2000\u00a0cm\u00b3 aspirato.\nNel complesso sia le autorit\u00e0 internazionali che gli organizzatori locali hanno via via abbandonato l'idea di definire tutte le vetture entro rigide ripartizioni e, pur mantenendo in vita i gruppi \"storici\", tendono ad adeguarsi alle necessit\u00e0 che si palesano di volta in volta, per favorire la massima partecipazione. Questo comporta che i regolamenti e le categorie si adeguino rapidamente a quelle che sono le novit\u00e0 provenienti dalle case costruttrici e alle disponibilit\u00e0 dei piloti partecipanti.\nNel 2008 \u00e8 stato varato il regolamento per una nuova ripartizione dedicata ai rally denominata Gruppo R."}
{"id": "2473458", "revid": "110157", "url": "https://it.wikipedia.org/wiki?curid=2473458", "title": "Sanborn (Dakota del Nord)", "text": "Sanborn \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 194 abitanti. La citt\u00e0 \u00e8 stata fondata nel 1879.\nGeografia fisica.\nSecondo i rilevamenti dell'United States Census Bureau, la localit\u00e0 di Sanborn si estende su una superficie di 1,40\u00a0km\u00b2, tutti occupati da terre.\nPopolazione.\nSecondo il censimento del 2000, a Sanborn vivevano 194 persone, ed erano presenti 54 gruppi familiari. La densit\u00e0 di popolazione era di 138 ab./km\u00b2. Nel territorio comunale si trovavano 80 unit\u00e0 edificate. Per quanto riguarda la composizione etnica degli abitanti, il 97,94% era bianco, l'1,03% era afroamericano, lo 0,52% era nativo e lo 0,52% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 28,4% era al di sotto dei 18, il 5,7% fra i 18 e i 24, il 27,8% fra i 25 e i 44, il 26,8% fra i 45 e i 64, mentre infine l'11,3% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 84,8 maschi."}
{"id": "2473461", "revid": "757396", "url": "https://it.wikipedia.org/wiki?curid=2473461", "title": "Thomas Kelati", "text": ""}
{"id": "2473465", "revid": "25446732", "url": "https://it.wikipedia.org/wiki?curid=2473465", "title": "Valecorre", "text": ""}
{"id": "2473466", "revid": "25446747", "url": "https://it.wikipedia.org/wiki?curid=2473466", "title": "Hit List Italia", "text": ""}
{"id": "2473469", "revid": "1543377", "url": "https://it.wikipedia.org/wiki?curid=2473469", "title": "Mariano Tallaferro", "text": "Biografia.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina a due edizioni del FIFA Futsal World Championship: nel 1996 in Spagna dove la nazionale sudamericana \u00e8 stata eliminata al primo turno nel girone comprendente , e ; e nel 2000 dove \u00e8 giunta al secondo turno.\nNegli ultimi anni gioca per diverse squadre sarde, sia nei campionati nazionali sia in quelli regionali. Nella stagioni 2004-2005 e 2005-2006 \u00e8 stato promosso prima in serie B e successivamente in serie A2 con la squadra Domus Di Maria dopo di essere tornato di un lungo infortunio che l'ha costretto a scendere di diverse categorie. \nNella stagione 2013-2014 \u00e8 stato promosso in serie B con la squadra Asso Arredamenti.\nEn in Argentina prima di arrivare in Italia nella stagione 1997 vince il campionato Argentino con il Club Atletico Lugano vincendo la classifica cannonieri con pi\u00f9 di 100 gol in 23 partite."}
{"id": "2473470", "revid": "599013", "url": "https://it.wikipedia.org/wiki?curid=2473470", "title": "Leonardo Magarelli", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Argentina a due edizioni del FIFA Futsal World Championship: nel 1996 in Spagna dove la nazionale sudamericana \u00e8 stata eliminata al primo turno nel girone comprendente , e ; e nel 2000 dove \u00e8 giunta al secondo turno."}
{"id": "2473471", "revid": "1543377", "url": "https://it.wikipedia.org/wiki?curid=2473471", "title": "Leonardo Ruiz", "text": "Carriera.\nUtilizzato nel ruolo di portiere, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1996 in Spagna dove la nazionale sudamericana \u00e8 stata eliminata al primo turno nel girone comprendente , e ."}
{"id": "2473472", "revid": "110157", "url": "https://it.wikipedia.org/wiki?curid=2473472", "title": "Sibley (Dakota del Nord)", "text": "Sibley \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 46 abitanti. La citt\u00e0 \u00e8 stata fondata nel 1959.\nGeografia fisica.\nSecondo i rilevamenti dell'United States Census Bureau, la localit\u00e0 di Sibley si estende su una superficie di 0,10\u00a0km\u00b2, tutti occupati da terre.\nPopolazione.\nSecondo il censimento del 2000, a Sibley vivevano 46 persone, ed erano presenti 14 gruppi familiari. La densit\u00e0 di popolazione era di 460 ab./km\u00b2. Nel territorio comunale si trovavano 59 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 19,6% era al di sotto dei 18, l'8,7% fra i 18 e i 24, l'8,7% fra i 25 e i 44, il 30,4% fra i 45 e i 64, mentre infine il 32,6% era al di sopra dei 65 anni di et\u00e0. L'et\u00e0 media della popolazione era di 55 anni. Per ogni 100 donne residenti vivevano 100,0 maschi."}
{"id": "2473476", "revid": "1964823", "url": "https://it.wikipedia.org/wiki?curid=2473476", "title": "Pisa Calcio 2008-2009", "text": "Questa pagina raccoglie i dati riguardanti il Pisa Calcio nelle competizioni ufficiali della stagione 2008-2009.\nStagione.\nLa stagione 2008-2009 \u00e8 l'anno del centenario per la societ\u00e0 nerazzurra. \nDurante l'estate la societ\u00e0 viene acquistata da Luca Pomponi, rilevandola da Leonardo Covarelli. \nViene confermato sulla panchina pisana Gian Piero Ventura. L'inizio di campionato non \u00e8 dei migliori e la stagione non continua altrettanto bene: la squadra non riesce mai ad entrare in zona play-off tranne che nella giornata in cui sconfigge l'Empoli per 3-0 salendo momentaneamente al quarto posto. Anche se durante il campionato ottiene vittorie importante contro il per 2-1, nel derby con il Livorno sempre per 2-1 o con l'Empoli al ritorno per 2-0, a inizio primavera Ventura \u00e8 esonerato a seguito di cattivi risultati consecutivi e al suo posto \u00e8 chiamato Bruno Giordano. La squadra non si riprende, anzi \u00e8 in caduta libera e dopo la sconfitta interna per 1-3 contro il , precipita al quartultimo posto a due giornate dalla fine. All'ultima giornata il Pisa perde in casa per 1-0 contro il Brescia e chiude al ventesimo posto anche in virt\u00f9 dei risultati degli altri campi, tutti sfavorevoli al Pisa che retrocede direttamente in Lega Pro: si conclude cos\u00ec una stagione fallimentare in cui il Pisa non era mai stato in zona retrocessione ma vi \u00e8 piombato, definitivamente, al 94' dell'ultima giornata.\nDopo pochi giorni da questo amaro epilogo il presidente Luca Pomponi annuncia di non ritenersi in grado di affrontare il prossimo campionato, mettendo a forte rischio addirittura l'iscrizione allo stesso e facendo tornare nei tifosi l'incubo del fallimento del 1994. La societ\u00e0 Pisa Calcio SpA \u00e8 posta ufficialmente in vendita, totalmente o anche per quote, con il sindaco della citt\u00e0 disposto a fare da tramite. Entro il 30 giugno 2009 occorreranno per l'iscrizione al campionato 2009-2010 circa 2.750.000,00 \u20ac mentre il presidente attuale pu\u00f2 disporre di circa 1.100.000,00 \u20ac. \u00c8 corsa contro il tempo e viene aperta la campagna abbonamenti (con garanzia di rimborso in caso di fallimento) per cercare in 5 giorni di introitare circa 1.000.000,00 di euro che abbinati a sperati proventi di cessione giocatori potrebbero essere risolutivi. Intanto dalle pagine del quotidiano Il Tirreno si apprende di un consiglio comunale straordinario (su richiesta dell'opposizione) nel quale verr\u00e0 discusso il coinvolgimento di realt\u00e0 imprenditoriali locali (la Piaggio di Colaninno per esempio) nella seguitissima operazione di salvataggio della gloriosa societ\u00e0 calcistica toscana. Il tempo passa senza novit\u00e0 di rilievo e le scadenze per evitare il peggio si avvicinano inesorabili.\nIl 15 giugno 2009 Luca Pomponi in assenza di compratori apre ufficialmente una sottoscrizione popolare per donazioni a fondo perduto e/o abbonamenti nel tentativo di ricevere una forte spinta economica per poter garantire l'iscrizione della societ\u00e0 al prossimo campionato. Il garante pisano dell'operazione Avv. Andrea Bottone ha assunto l'impegno pubblico alla restituzione di tutti i soldi ricevuti nel malaugurato caso che il tentativo di iscrizione fallisca.\nIl 9 luglio 2009 la Covisoc esclude il Pisa dal campionato di Lega Pro Prima Divisione per una carenza patrimoniale di 5 milioni e trecentoventinovemila euro e in pi\u00f9 12,4 milioni di debito del bilancio con 3 milioni di crediti. La societ\u00e0 ha tempo fino all'11 luglio per presentare il ricorso altrimenti la Covisoc decreter\u00e0 la seconda bocciatura il 14 luglio ma l'11 luglio si conclude con un nulla di fatto. Il Pisa Calcio, a soli 15 anni dalla sua nascita (avvenuta dalle ceneri del Pisa Sporting Club nel 1994), fallisce oberata dai debiti.\nIl 13 luglio 2009 il sindaco di Pisa Marco Filippeschi comunica che il comune far\u00e0 una societ\u00e0 transitoria per iscriversi al campionato di Serie D per poi trovare un proprietario."}
{"id": "2473477", "revid": "399", "url": "https://it.wikipedia.org/wiki?curid=2473477", "title": "Sibley", "text": "Sibley pu\u00f2 riferirsi a vari termini:"}
{"id": "2473479", "revid": "767487", "url": "https://it.wikipedia.org/wiki?curid=2473479", "title": "Taqwa Pinero", "text": "Carriera.\nDopo i primi anni di giovanili negli U.S.A., esordisce a livello professionistico nel 2006 in Europa nel massimo campionato italiano con Pallacanestro Biella, dove resta per met\u00e0 stagione; l'ultima parte del 2006-2007 la gioca infatti in Russia con la Dinamo Mosca.\nLa stagione 2007-08 la disputa sempre in Italia con il Casale Monferrato in Legadue. Dal 2008 al 2010 gioca in Spagna con 3 squadre diverse: Murcia (2008-2009), Malaga (2009-10) e Vitoria (2010).\nLa seconda parte della stagione 2009-10 al affronta in Grecia con la casacca del Kavala.\nNel luglio 2010, ritorna in Italia dopo due anni di assenza (nella stagione 2007-08 gioc\u00f2 in Legadue con il Casale Monferrato), passando alla Scandone Avellino. Il 28 luglio 2011 prolunga il contratto con la societ\u00e0 irpina. Nel 2012, dopo due brevi esperienze a Valencia e Izmir, firma un nuovo contratto con la societ\u00e0 irpina, venendo poi confermato per la stagione seguente. A seguito di frizioni con l'allenatore Francesco Vitucci, Dean a fine gennaio viene messo fuori squadra.\nDopo aver rescisso il contratto con Avellino, Dean l'estate successiva firma in Spagna con il club basco del Lagun Aro. Il 7 aprile 2015 lascia la squadra spagnola, continuando la carriera tra Medio Oriente e Spagna.\nNel 2016 scopre di non essere figlio della persona che reputava suo padre, e cambia nome in Taqwa Pinero."}
{"id": "2473485", "revid": "1543377", "url": "https://it.wikipedia.org/wiki?curid=2473485", "title": "Cai Jian Lin", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473486", "revid": "767487", "url": "https://it.wikipedia.org/wiki?curid=2473486", "title": "Prestazione straordinaria", "text": " Prestazione straordinaria \u00e8 un film del 1994 diretto e interpretato da Sergio Rubini.\nTrama.\nClara Guerri, nuova direttrice di una casa editrice con l'incarico di ridurre il personale, \u00e8 anche una seduttrice di uomini, che ama tenere sotto il suo controllo; a causa di un equivoco provocato dalla svampita segretaria Ornella, Aldo Fiore, un timido correttore di bozze, viene invitato a cena in luogo di Giraldi, un altro dipendente e, dopo un primo momento di freddezza, ella cerca di sedurlo nella sua suite, utilizzando il desiderio di Aldo di fare pubblicare un saggio scritto dalla fidanzata Silvana.\nEgli per\u00f2 resiste e, inspiegabilmente, il giorno dopo si ritrova promosso a editor ma, dopo la seconda avance e il secondo rifiuto, Aldo, che nel frattempo ha comunicato l'accaduto a Silvana, viene trasferito al settore pornografico.\nLa direttrice cerca allora di irretire Silvana con la promessa di pubblicare il suo saggio e viene da lei invitata a casa, suscitando il malcontento di Aldo che rinfaccia a Clara il suo comportamento aziendale poco umano. La strategia di Clara riesce tuttavia a sollevare i primi dubbi nella coppia.\nLa sera dopo, Aldo riceve la notizia che il contratto per la pubblicazione del saggio \u00e8 pronto ma \u00e8 lui che deve recarsi nell'hotel dove alloggia Clara per ritirarlo. Aldo si fa accompagnare da Silvana all'appuntamento, ma una volta entrato in hotel si rifiuta di salire in camera di Clara, con conseguenze immediate: Silvana reagisce violentemente alla mancata acquiescenza del fidanzato ed egli trova finalmente la forza di dirle che il suo saggio non vale nulla, ponendo di fatto termine alla loro storia d'amore.\nIl giorno dopo, Aldo devasta l'ufficio di Clara e libera la sua scrivania ritenendo di essere licenziato; a perdere il lavoro \u00e8 per\u00f2 l'amico nevrotico Sgr\u00f2 e, a causa di questo, Aldo decide di \"cedere\" per salvare l'amico, acconsentendo a partire con Clara per la Grecia alla ricerca di Grisaglia, uno scrittore che ha fatto perdere le sue tracce ma il cui reperimento \u00e8 necessario per autorizzare la pubblicazione del suo importante romanzo.\nArrivati a Santorini, l'atmosfera di festa scioglie la freddezza e l'ostilit\u00e0 di Aldo che inizia a cercare di comprendere l'atteggiamento di Clara ma, mentre sembra che i due si stiano avvicinando, egli, complice il vino, rinfaccia pubblicamente alla donna le ragioni del suo comportamento, suscitando lo sconcerto degli astanti e venendo anche schiaffeggiato da un'anziana donna greca che gli rimprovera di non capire le donne.\nIl giorno seguente, senza che alcun rapporto sia stato consumato, i due trovano Grisaglia; questi spiega loro i motivi della sua sparizione e infine firma l'autorizzazione, morendo immediatamente dopo. L'evento sconvolge Clara che rimette in discussione tutto il suo atteggiamento nei confronti degli uomini e del suo lavoro. Ella riparte per Roma e, rientrata in azienda, rifiuta il trasferimento a Milano e il posto di amministratore delegato, stanca di togliere il lavoro alle persone, presentando le sue dimissioni.\nGrisaglia, per\u00f2, si \u00e8 solo finto morto per sanare i suoi debiti e ha ceduto i diritti di tutti i suoi lavori ad Aldo che, dopo avere confessato a Clara il suo amore, insieme a lei potr\u00e0 creare una nuova piccola casa editrice."}
{"id": "2473487", "revid": "12405", "url": "https://it.wikipedia.org/wiki?curid=2473487", "title": "Lago Balkhash", "text": ""}
{"id": "2473490", "revid": "1543377", "url": "https://it.wikipedia.org/wiki?curid=2473490", "title": "Wu Bing", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473491", "revid": "62244", "url": "https://it.wikipedia.org/wiki?curid=2473491", "title": "Cheng Yaodong", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Cina al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473492", "revid": "767487", "url": "https://it.wikipedia.org/wiki?curid=2473492", "title": "Zhu Qi (giocatore di calcio a 5)", "text": "Carriera.\nOriginario dello Jiangsu, era utilizzato nel ruolo di giocatore di movimento; come massimo riconoscimento in carriera ha la partecipazione con la Nazionale di calcio a 5 della Cina al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473494", "revid": "1543377", "url": "https://it.wikipedia.org/wiki?curid=2473494", "title": "Mao Yijun", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473495", "revid": "1926649", "url": "https://it.wikipedia.org/wiki?curid=2473495", "title": "Salernitana Calcio 1919 2008-2009", "text": "Questa pagina raccoglie i dati riguardanti la Salernitana Calcio 1919 nelle competizioni ufficiali della stagione 2008-2009.\nStagione.\nNella stagione 2008-2009 la Salernitana disputer\u00e0, dopo tre anni, il campionato di serie B essendo stata promossa nella precedente stagione. La stagione inizia con la Coppa Italia, il 17 agosto, esordendo davanti a 7000 spettatori all'Arechi e battendo per 3-1 il Cesena, ex squadra del tecnico granata Castori, con le reti di Tricarico, Ciarci\u00e0 e Dino Fava Passaro. Il secondo turno porta ancora bene ai granata che con una rete di Arturo Di Napoli eliminano il , squadra di Serie A, passando al turno successivo.\nIl 30 settembre la Salernitana batte il Sassuolo all'Arechi per 8-7 dopo i calci di rigore, approdando per la seconda volta nella sua storia agli ottavi di finale, dove viene sconfitta per 3-1 dal Napoli ed eliminata.\nIl 6 dicembre 2008, dopo quattro sconfitte consecutive, viene esonerato l'allenatore Castori sostituito il giorno seguente da Bortolo Mutti. Il 24 gennaio, in seguito alla sconfitta contro il che porta la Salernitana a due punti di vantaggio dalla zona playout la societ\u00e0 richiama Fabrizio Castori in panchina esonerando Mutti. Con una squadra completamente rinnovata rispetto a quella guidata nel girone di andata, la Salernitana scende ulteriormente in classifica. Il 4 aprile, dopo un pareggio 2-2 in casa con il Treviso penultimo in classifica, Castori viene di nuovo esonerato e al suo posto viene ingaggiato Fabio Brini, gi\u00e0 allenatore traghettatore della squadra in Serie B l'anno precedente. Con il ritorno di Brini, e grazie alle buone prestazioni del calciatore peruviano Roberto Merino, nonch\u00e9 dell'attaccante Massimo Ganci, la Salernitana ottiene tre vittorie di seguito contro Avellino, Ascoli e Bari e riesce a risalire la classifica evitando la retrocessione diretta e portandosi a un punto dalla salvezza matematica a una giornata dalla fine del campionato.\nGrazie al pareggio all'ultima giornata per 1-1 in casa del Mantova (reti di Godeas per il e poi Massimo Ganci per i granata), la squadra ottiene la matematica salvezza concludendo la stagione al quattordicesimo posto insieme a Modena e Ascoli con 51 punti.\nDurante la stagione, la Salernitana ha potuto contare su un nutrito numero di sostenitori. In media la tifoseria granata si \u00e8 assestata sulle 11.441 unit\u00e0 a partita (escluse le gare di coppa), e tale media, in serie B, risulta inferiore soltanto a quella del promosso Bari (15.418).\nIl 15 giugno 2009, quattro giorni prima del 90\u00ba anniversario della storia del calcio salernitano ufficiale, si \u00e8 tenuta la settima asta fallimentare per aggiudicarsi i beni immateriali della Salernitana Sport, con un prezzo notevolmente ribassato (300\u00a0000 euro pi\u00f9 iva) rispetto ai precedenti prezzi di partenza. Antonio Lombardi, patron della Salernitana Calcio 1919, decide di accontentare la tifoseria granata: risulter\u00e0 l'unico soggetto partecipante e si aggiudicher\u00e0 i beni immateriali della societ\u00e0 fallita nel 2005, compreso lo storico ippocampo, che a partire dalla stagione 2009-2010 torna sulle maglie della Salernitana.\nIl 21 giugno 2009, la squadra granata degli Allievi Regionali ottiene il titolo di Campione della Campania, avendo concluso il girone finale al primo posto a 17 punti, a +6 dal secondo classificato Sorrento e battuto squadre come Napoli, Avellino, Benevento e infine Aversa Normanna.\nMaglie e sponsor.\nLo sponsor tecnico per la stagione 2008-2009 \u00e8 Umbro, mentre lo sponsor ufficiale \u00e8 Cartiera Confalone VIT. La prima divisa \u00e8 granata con bordi bianchi e pantaloncini e calettoni granata, mentre la seconda divisa \u00e8 bianca con bordi granata e pantaloncini e calzettoni bianchi.\nOrganigramma societario.\nArea direttiva\nArea organizzativa\nArea sanitaria\nArea tecnica\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2473497", "revid": "1543377", "url": "https://it.wikipedia.org/wiki?curid=2473497", "title": "Klebsiella pneumoniae", "text": "Klebsiella pneumoniae \u00e8 un batterio Gram-negativo, a forma di bastoncino, e, clinicamente, il membro pi\u00f9 importante del genere \"Klebsiella\" (Enterobacteriaceae). Il nome del genere \u00e8 un omaggio al batteriologo tedesco Edwin Klebs (1834\u20131913).\n\"Klebsiella pneumoniae\" pu\u00f2 provocare polmonite batterica, sebbene sia pi\u00f9 comunemente coinvolta in infezioni acquisite in ospedale nel tratto urinario e in ferite, con particolare riferimento a individui immunocompromessi. \n\"Klebsiella pneumoniae\" \u00e8 diventata una infezione nosocomiale in crescita dato che continuano ad apparire ceppi antibiotico-resistenti.\nLo scienziato danese Hans Christian Gram (1853\u20131928) ha sviluppato la tecnica nota come colorazione di Gram nel 1884 per distinguere la \"Klebsiella pneumoniae\" dallo \"Streptococcus pneumoniae\".\nDalla \"Klebsiella pneumoniae\" viene estratta la klebsprotina (conosciuta anche con il nome di RU41740), una glicoproteina che in diversi studi sperimentali si \u00e8 dimostrata efficace nel favorire la resistenza alle infezioni.\nRilevanza clinica.\nDi solito le persone sane non contraggono le infezioni da \"Klebsiella\". Come l'\"Escherichia coli\", i batteri del genere \"Klebsiella\" sono frequenti colonizzatori dell\u2019intestino nell\u2019uomo e in altri vertebrati dove non causano infezioni. Come regola generale, le infezioni da \"Klebsiella\" si osservano soprattutto nelle persone con un sistema immunitario indebolito. Spesso, l'infezione colpisce uomini di mezza et\u00e0 e anziani con malattie debilitanti: diabete, alcolismo, tumori maligni, malattie del fegato, malattie polmonari ostruttive croniche, insufficienza renale oppure soggetti sottoposti a terapia con glucocorticoidi. Per ottenere un'infezione da \"Klebsiella\", organi e tessuti specifici devono essere esposti ai batteri. Ad esempio, la \"Klebsiella\" deve entrare nel tratto respiratorio per causare la polmonite, o nel sangue per causare un'infezione del sangue. Le persone che sono ricoverate in ospedale, curate per altre patologie, quando sono richiesti lunghi trattamenti con antibiotici o l'uso di ventilatori (respiratori) o cateteri sono pi\u00f9 a rischio per le infezioni da \"Klebsiella\". Le infezioni nosocomiali da \"Klebsiella\" sono causate principalmente da \"Klebsiella pneumoniae\" , la specie pi\u00f9 importante dal punto di vista medico. In misura molto minore, \u00e8 stata isolata la \"K. oxytoca\". Si stima che la \"Klebsiella\" spp. causi l'8% di tutte le infezioni batteriche nosocomiali negli Stati Uniti e in Europa. Non sono state notate grandi variazioni geografiche nella frequenza. Negli Stati Uniti, la \"Klebsiella\" rappresenta dal 3 al 7% di tutte le infezioni batteriche nosocomiali, classificandole tra gli otto patogeni infettivi pi\u00f9 importanti negli ospedali e dati raccolti dal Regno Unito e dalla Germania sono notevolmente simili.Le infezioni localizzate pi\u00f9 comuni sono nelle vie respiratorie e nel tratto urinario ma la \"Klebsiella\" \u00e8 la seconda causa pi\u00f9 comune di batteriemia da Gram-negativi. La gamma di malattie comprende anche tromboflebite, colecistite, diarrea, infezione del tratto respiratorio superiore, infezione delle ferite e dei siti chirurgici, osteomielite, meningite e setticemia. \nI batteri \"Klebsiella\" si diffondono solitamente attraverso il contatto con le feci o con strumenti contaminati.\nI tassi di mortalit\u00e0 per la polmonite acquisita in ospedale di \"K. pneumoniae\" dipende sulla gravit\u00e0 della condizione sottostante, e pu\u00f2 superare il 50% nei pazienti vulnerabili, anche se trattati con appropriati farmaci antibatterici.\nIn ambito nosocomiale si sono sviluppati anche ceppi di \"Klebsiella\" ipervirulenti e resistenti agli antibiotici.\nCeppi Ipervirulenti.\nA partire dalla met\u00e0 degli anni \u201880, \u00e8 emersa una distinta sindrome delle infezioni invasive da \"K. pneumoniae\" acquisite in comunit\u00e0, caratterizzata principalmente da ascessi epatici piogeni. Queste infezioni sono spesso complicate da devastanti infezioni metastatiche, tra cui endoftalmiti e meningiti.\nContrariamente alla maggior parte delle altre infezioni da \"K. pneumoniae\", circa la met\u00e0 dei casi si verifica in giovani e individui altrimenti sani. Questa sindrome invasiva \u00e8 stata per lo pi\u00f9 segnalata in Asia: Taiwan, Corea del Sud, Cina, dove negli ultimi decenni la \"K. pneumoniae\" \u00e8 diventata il pi\u00f9 comune agente eziologico di ascesso epatico .\nI ceppi di \"K. pneumoniae\" che causano queste infezioni invasive sono definiti ipervirulenti.\nQuesta nuova variante \u00e8 diversa dal ceppo classico in quanto l'aspetto delle colonie coltivate su una piastra di agar \u00e8 ipermucoviscoso probabilmente per una sovraespressione dei polisaccaridi delle capsule.\nLa capsula \u00e8 considerata come un importante fattore di virulenza nella \"K. pneumoniae\" in quanto proteggerebbe i batteri dalla fagocitosi e dall'azione battericida del siero.\nCeppi Antibiotico resistenti.\nSimilmente all\"'Escherichia coli\", la \"K. pneumoniae\" pu\u00f2 acquisire resistenza a pi\u00f9 farmaci antibatterici principalmente attraverso il trasferimento orizzontale di elementi genetici mobili come i trasposoni o i plasmidi. La resistenza agli antibiotici spesso dipende da specifici enzimi in grado di idrolizzarli. I pi\u00f9 diffusi e primi ad essere individuati sono stati i beta-lattamasi. La capacit\u00e0 di produrre beta-lattamasi a spettro esteso (in sigla ESBL) pu\u00f2 rendere alcuni ceppi batterici resistenti a praticamente tutti gli antibiotici beta-lattamici, l\u2019ampicillina e amoxicillina, cefalosporine ad ampio spettro ecc., ad eccezione dei carbapenemi.\nIn contrasto con l\"'Escherichia coli\", ceppi della \"K. pneumoniae\" possono possedere uno specifico gene di resistenza (betalattamasi) localizzato cromosomicamente che rende naturalmente inefficaci gli antibiotici betalatamici.\nIl fatto che i carbapenemi siano il trattamento di scelta per le infezioni gravi causate da ESBL, insieme ad una crescente incidenza di resistenza ai fluorochinoloni tra le Enterobacteriaceae, ha portato ad una maggiore dipendenza dai carbapenemi nella pratica clinica.\nGi\u00e0 nel 1994 in Giappone fu isolato un enzima metallo-beta-lattamasi di Classe B Ambler che come altri beta-lattamasi di classe A Ambler, isolati nel Nord America dal 2001, si dimostr\u00f2 capace di idrolizzare gli antibiotici carbapenemi.\nL'infezione da Enterobacteriaceae resistenti ai carbapenemi (in sigla CRE) o da enterobatteriacee che producono carbapenemasi sta emergendo come una sfida importante nelle strutture sanitarie. La \"Klebsiella pneumoniae\" resistente ai carbapenemi (CRKP) \u00e8 probabilmente il pi\u00f9 noto CRE per un focolaio in Israele iniziato intorno al 2006 all'interno del sistema sanitario locale. Negli Stati Uniti la CRKP \u00e8 la specie pi\u00f9 diffusa di CRE.\nI batteri CRKP sono resistenti a quasi tutti gli agenti antimicrobici disponibili e le infezioni da CRKP hanno causato alti tassi di morbilit\u00e0 e mortalit\u00e0, in particolare tra le persone con ospedalizzazione prolungata e quelle in condizioni critiche e esposte a dispositivi invasivi (ad esempio, ventilatori o cateteri venosi centrali). La preoccupazione \u00e8 che i carbapenemi vengano spesso usati come farmaco di ultima istanza quando si combattono ceppi batterici resistenti. Nuove lievi mutazioni potrebbero provocare infezioni batteriche resistenti per le quali i professionisti sanitari possono fare molto poco per curare i pazienti.\nMalattie autoimmuni.\nAlcuni studi supportano l'esistenza di un mimetismo dei batteri \"Klebsiella pneumoniae\" con l'antigene di istocompatibilit\u00e0 umana HLA-B27. L'HLA-B27 regola importanti funzioni del sistema immunitario umano e la \"Klebsiella pneumoniae\" potrebbe scatenare reazioni autoimmuni. Una ricerca condotta al King's College di Londra ha indicato due molecole di superficie della \"Klebsiella\" come correlate alla spondilite anchilosante ."}
{"id": "2473500", "revid": "767487", "url": "https://it.wikipedia.org/wiki?curid=2473500", "title": "Shen Si", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e .\nIl 24 marzo 2012 diventa di pubblico dominio la notizia che \u00e8 stato arrestato insieme ad altri tre connazionali per aver truccato la partita Shanghai International-Tianjin Teda (1-2) del campionato cinese 2003."}
{"id": "2473501", "revid": "1543377", "url": "https://it.wikipedia.org/wiki?curid=2473501", "title": "Gu Zhao Nian", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473502", "revid": "1543377", "url": "https://it.wikipedia.org/wiki?curid=2473502", "title": "Zhang Yong", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473503", "revid": "2048388", "url": "https://it.wikipedia.org/wiki?curid=2473503", "title": "Qi Hong", "text": "Carriera.\nUtilizzato nel ruolo di giocatore di movimento, ha partecipato con la Nazionale di calcio a 5 della Cina al FIFA Futsal World Championship 1996 in Spagna, dove la nazionale asiatica \u00e8 stata eliminata al primo turno nel girone comprendente , e . \u00c8 stato inoltre convocato dalla Nazionale di calcio della Cina per disputare il in Giappone e Corea del Sud.\nIl 24 marzo 2012 diventa di pubblico dominio la notizia che \u00e8 stato arrestato insieme ad altri tre connazionali per aver truccato la partita Shanghai International-Tianjin Teda (1-2) del campionato cinese 2003."}
{"id": "2473504", "revid": "767487", "url": "https://it.wikipedia.org/wiki?curid=2473504", "title": "Wimbledon (Dakota del Nord)", "text": "Wimbledon \u00e8 un centro abitato (\"city\") degli Stati Uniti, situato nella Contea di Barnes nello Stato del Dakota del Nord. Nel censimento del 2000 la popolazione era di 237 abitanti. La citt\u00e0 \u00e8 stata fondata nel 1892. A Wimbledon \u00e8 cresciuta per molti anni la cantante Peggy Lee.\nGeografia fisica.\nSecondo i rilevamenti dell'United States Census Bureau, la localit\u00e0 di Wimbledon si estende su una superficie di 1,20\u00a0km\u00b2, tutti occupati da terre.\nPopolazione.\nSecondo il censimento del 2000, a Wimbledon vivevano 237 persone, ed erano presenti 68 gruppi familiari. La densit\u00e0 di popolazione era di 198 ab./km\u00b2. Nel territorio comunale si trovavano 126 unit\u00e0 edificate. Per quanto riguarda la composizione etnica degli abitanti, il 97,89% era bianco, lo 0,42% era afroamericano e l'1,69% apparteneva a due o pi\u00f9 razze. La popolazione di ogni razza ispanica corrispondeva allo 0,42% degli abitanti.\nPer quanto riguarda la suddivisione della popolazione in fasce d'et\u00e0, il 23,2% era al di sotto dei 18, il 5,1% fra i 18 e i 24, il 27,0% fra i 25 e i 44, il 24,9% fra i 45 e i 64, mentre infine il 19,8% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 95,9 maschi."}
{"id": "2473505", "revid": "1543377", "url": "https://it.wikipedia.org/wiki?curid=2473505", "title": "Liu Jun", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Cina al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473507", "revid": "1543377", "url": "https://it.wikipedia.org/wiki?curid=2473507", "title": "Zhang Yi (giocatore di calcio a 5)", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473508", "revid": "1543377", "url": "https://it.wikipedia.org/wiki?curid=2473508", "title": "Wang Hui", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Cina, al FIFA Futsal World Championship 1996 in Spagna dove la nazionale asiatica \u00e8 stata eliminata al primo turno nel girone comprendente , e ."}
{"id": "2473509", "revid": "110157", "url": "https://it.wikipedia.org/wiki?curid=2473509", "title": "Kishars\u00e1ny", "text": "Kishars\u00e1ny \u00e8 un comune dell'Ungheria di 561 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473511", "revid": "1305772", "url": "https://it.wikipedia.org/wiki?curid=2473511", "title": "Valley City", "text": "Valley City pu\u00f2 riferirsi ad alcune localit\u00e0 degli Stati Uniti:"}
{"id": "2473512", "revid": "110157", "url": "https://it.wikipedia.org/wiki?curid=2473512", "title": "Kisherend", "text": "Kisherend \u00e8 un comune dell'Ungheria di 190 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473513", "revid": "767487", "url": "https://it.wikipedia.org/wiki?curid=2473513", "title": "Kisjakabfalva", "text": "Kisjakabfalva \u00e8 un comune dell'Ungheria di 125 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473518", "revid": "767487", "url": "https://it.wikipedia.org/wiki?curid=2473518", "title": "Kiskassa", "text": "Kiskassa \u00e8 un comune dell'Ungheria di 273 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473521", "revid": "110157", "url": "https://it.wikipedia.org/wiki?curid=2473521", "title": "Kislipp\u00f3", "text": "Kislipp\u00f3 \u00e8 un comune dell'Ungheria di 286 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473522", "revid": "110157", "url": "https://it.wikipedia.org/wiki?curid=2473522", "title": "Kisny\u00e1r\u00e1d", "text": "Kisny\u00e1r\u00e1d \u00e8 un comune dell'Ungheria di 210 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473523", "revid": "110157", "url": "https://it.wikipedia.org/wiki?curid=2473523", "title": "Kisszentm\u00e1rton", "text": "Kisszentm\u00e1rton \u00e8 un comune dell'Ungheria di 272 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473525", "revid": "729019", "url": "https://it.wikipedia.org/wiki?curid=2473525", "title": "Kistam\u00e1si", "text": "Kistam\u00e1si \u00e8 un comune dell'Ungheria di 136 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473526", "revid": "599013", "url": "https://it.wikipedia.org/wiki?curid=2473526", "title": "Massimo Riscino", "text": "Carriera.\nUtilizzato nel ruolo di giocatore di movimento con un totale di 37 presenze e 11 reti, come massimo riconoscimento in carriera ha la partecipazione con la Nazionale di calcio a 5 dell'Italia dapprima all'European Futsal Tournament 1996 dove l'Italia ginge quarta, e successivamente al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e ."}
{"id": "2473527", "revid": "729019", "url": "https://it.wikipedia.org/wiki?curid=2473527", "title": "Kistapolca", "text": "Kistapolca \u00e8 un comune dell'Ungheria di 204 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473528", "revid": "110157", "url": "https://it.wikipedia.org/wiki?curid=2473528", "title": "Kist\u00f3tfalu", "text": "Kist\u00f3tfalu \u00e8 un comune dell'Ungheria di 332 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473529", "revid": "1833487", "url": "https://it.wikipedia.org/wiki?curid=2473529", "title": "Capra pyrenaica pyrenaica", "text": "Lo stambecco dei Pirenei (\"Capra pyrenaica pyrenaica\") era la sottospecie nominale dello stambecco iberico.\nUn tempo, il suo areale si estendeva dai Pirenei francesi e spagnoli fino al Paese Basco, alla Navarra ed alla Catalogna settentrionale. Era conosciuta con il nome locale \"bucardo\".\nDescrizione.\nLo stambecco dei Pirenei possedeva un pelo corto che diventava pi\u00f9 folto nel periodo invernale. Nel periodo estivo, il maschio aveva la pelliccia marrone con diverse parti nere, come le gambe, il collo e la testa, mentre d'inverno il colore tendeva ad essere uniforme su tutto il corpo. La femmina possedeva una pelliccia marrone su tutto il corpo sia d'inverno che d'estate. Il maschio possedeva corna grosse e ricurve, permanenti, con un colore tendente al grigio. La femmina aveva anch'essa le corna, seppur molto pi\u00f9 piccole. I piccoli erano colorati come le femmine nel primo anno di vita.\nComportamento e riproduzione.\nA seconda della stagione, gli stambecchi migravano. Nel periodo primaverile salivano sulle vette pi\u00f9 alte, dove poi si accoppiavano. Durante l'inverno, gli stambecchi scendevano a valle. Le femmine si separavano dai maschi nel periodo primaverile dopo l'accoppiamento. Nel mese di maggio, le femmine partorivano un singolo capretto o, pi\u00f9 raramente, due.\nHabitat.\nLa specie viveva prevalentemente sui Pirenei francesi e spagnoli, con alcune estensioni nei paesi confinanti. Alcune fonti citavano la sua presenza anche in Portogallo. Fino al XIV secolo, la popolazione di Stambecco dei Pirenei era piuttosto abbondante, ammontava a circa 50.000 esemplari. La caccia spietata e la competizione con specie domestiche di capra, ridusse drasticamente l'areale e la popolazione dello stambecco, fino a ridurlo a poche centinaia di esemplari. Tra il XIV secolo e il XX secolo, il loro numero scese al di sotto dei 100 individui: nella prima met\u00e0 del 1900, lo stambecco dei Pirenei si estinse in Francia, mentre una popolazione di appena 40 esemplari sopravviveva nel Parco nazionale di Ordesa e del Monte Perdido, in provincia di Huesca, in Spagna.\nEstinzione.\nTra la fine degli anni ottanta e l'inizio degli anni novanta sopravvivevano solamente dai 7 agli 11 esemplari. Nel 1996, la Lista Rossa classific\u00f2 lo stambecco dei Pirenei come specie \"In pericolo critico di estinzione\". Nonostante gli sforzi, tutti i tentativi di recupero della specie fallirono. Nel 1999 mor\u00ec l'ultimo maschio. L'anno successivo, il 6 gennaio 2000, l'ultimo stambecco dei Pirenei vivente, una femmina di nome Celia, venne ritrovata morta con il collo spezzato dopo essere stata schiacciata da un albero, decretando cos\u00ec l'estinzione della specie.\nClonazione.\nDue giorni dopo la morte di Celia, una compagnia di ricerca biomedica si offr\u00ec di clonare lo stambecco dei Pirenei a partire dalle cellule di tessuto ottenute nel 1999: si riteneva che la clonazione fosse pi\u00f9 facile di quella, ad esempio, avvenuta con un cucciolo di gaur, poich\u00e9 i meccanismi riproduttivi delle capre sono meglio conosciuti e la loro gestazione \u00e8 pi\u00f9 breve. Tuttavia, non si disponeva di cellule maschili per clonare maschi, quindi sarebbe stato possibile clonare solo esemplari femmina, ma questo sarebbe stato inutile perch\u00e9, prima o poi, sarebbero morti senza dare continuit\u00e0 alla specie. Fu proposto di accoppiare i cloni con altre sottospecie di stambecco, ma questo avrebbe comportato la nascita di esemplari meticci di stambecco. Si \u00e8 pensato di creare esemplari maschi sostituendo il cromosoma X della cellula femminile di stambecco con un cromosoma Y di un'altra sottospecie, tuttavia non esiste ancora una tecnologia capace di fare ci\u00f2. &lt;br&gt;\nIl progetto di clonare lo stambecco dei Pirenei \u00e8 stato definitivamente abbandonato.\nIn futuro.\nDal 2000, tre team di scienziati (due spagnoli ed uno francese) hanno avviato uno studio per \"reintrodurre\" lo stambecco sui Pirenei, partendo dalle altre due sottospecie presenti nel territorio spagnolo. Nel 2014 ci sono stati i primi rilasci, sul versante francese, di alcuni esemplari della sottospecie \"Capra pyrenaica victoriae\"."}
{"id": "2473531", "revid": "1566286", "url": "https://it.wikipedia.org/wiki?curid=2473531", "title": "Lisa Backwell", "text": "Carriera.\nLisa ha fatto il suo debutto nel 2008, recitando nella serie televisiva \"Skins\" dalla fine della seconda serie in poi rimanendo insieme a Kaya Scodelario l'unica del cast \"originale\"."}
{"id": "2473532", "revid": "729019", "url": "https://it.wikipedia.org/wiki?curid=2473532", "title": "Kisvaszar", "text": "Kisvaszar \u00e8 un comune dell'Ungheria di 337 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473533", "revid": "110157", "url": "https://it.wikipedia.org/wiki?curid=2473533", "title": "Kov\u00e1cshida", "text": "Kov\u00e1cshida \u00e8 un comune dell'Ungheria di 268 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473534", "revid": "729019", "url": "https://it.wikipedia.org/wiki?curid=2473534", "title": "Kov\u00e1cssz\u00e9n\u00e1ja", "text": "Kov\u00e1cssz\u00e9n\u00e1ja \u00e8 un comune dell'Ungheria di 47 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473536", "revid": "709565", "url": "https://it.wikipedia.org/wiki?curid=2473536", "title": "International Formula 3000 2003", "text": "La stagione 2003 della International Formula 3000 fu disputata su 10 gare effettuate tra il 19 aprile e il 13 settembre 2003.\nRisultati e classifiche.\nRisultati completi.\nR16=ritirato ma classificato R=ritiratoNS=non parte NT=senza tempo in qualifica 13E=posizione in griglia ma partenza dal fondo dello schieramento"}
{"id": "2473537", "revid": "339392", "url": "https://it.wikipedia.org/wiki?curid=2473537", "title": "Formula 3000 stagione 2003", "text": ""}
{"id": "2473539", "revid": "1543377", "url": "https://it.wikipedia.org/wiki?curid=2473539", "title": "Pik Talgar", "text": "Il Pik Talgar \u00e8 la pi\u00f9 alta vetta della catena Trans-Ili Alatau, prende il nome dal fiume e dalla citt\u00e0 omonimi.\nVista la sua vicinanza con l'ex capitale del Kazakistan Almaty, il Pik Talgar \u00e8 una popolare meta per gli appassionati di alpinismo."}
{"id": "2473540", "revid": "122315", "url": "https://it.wikipedia.org/wiki?curid=2473540", "title": "Harrywhitea", "text": ""}
{"id": "2473543", "revid": "110157", "url": "https://it.wikipedia.org/wiki?curid=2473543", "title": "K\u00f3r\u00f3s", "text": "K\u00f3r\u00f3s \u00e8 un comune dell'Ungheria di 234 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473544", "revid": "110157", "url": "https://it.wikipedia.org/wiki?curid=2473544", "title": "K\u00f6bl\u00e9ny", "text": "K\u00f6bl\u00e9ny \u00e8 un comune dell'Ungheria di 290 abitanti (dati 2001) situato nella provincia di Baranya, nella regione Transdanubio Meridionale."}
{"id": "2473545", "revid": "1305772", "url": "https://it.wikipedia.org/wiki?curid=2473545", "title": "Valentin M\u00fcller", "text": "Biografia.\nM\u00fcller nacque nel 1891 a Zeilitzheim, nella Bassa Franconia e venne battezzato cattolico. A 13 anni frequent\u00f2 il Kilianeum, un seminario vescovile a W\u00fcrzburg. Nel 1911 prese la maturit\u00e0 e studi\u00f2 medicina a W\u00fcrzburg dove divent\u00f2 membro attivo dell'associazione cattolica studentesca K.St.V. Normannia W\u00fcrzburg. Durante gli anni di studio venne arruolato nella Prima guerra mondiale e serv\u00ec al fronte. Ricevette la medaglia d'argento e venne preso prigioniero dagli inglesi.\nPi\u00f9 tardi apr\u00ec uno studio medico e dopo la presa del potere da parte di Hitler fu l'unico medico che continu\u00f2 a visitare i pazienti ebrei malati a casa.\nAll'inizio della Seconda guerra mondiale Valentin M\u00fcller venne nominato colonnello e arruolato di nuovo. Prese parte alle campagne in Polonia, Francia e Russia. A causa delle sue convinzioni cristiane che non ammettevano compromessi, venne in conflitto ripetutamente con la Wehrmacht ed era per questo sotto osservazione. Sembra non tollerasse che in sua presenza un soldato imprecasse o bestemmiasse. \u201c...ich lasse mir das, was mir heilig ist, nicht in den Kot ziehen.\u201c. (\u201c\u2026rispetto ci\u00f2 che per me \u00e8 sacro, non mi faccio tirare nel fango\u201e)\nNel 1942 gli venne assegnato di erigere il primo \"Feldlazarett\" (ospedale da campo) a Stalingrado. Solamente pochi giorni prima che l'Armata Rossa accerchiasse le truppe tedesche, gli venne ordinato di spostarsi a Lourdes ad allestire una divisione per il trasporto dei feriti. Come capo di questa divisione giunse nel 1943 in Italia. Nel settembre del 1943 M\u00fcller divenne governatore militare di Assisi. \nFu grazie alla tolleranza del colonnello tedesco che ad Assisi don Aldo Brunacci pot\u00e9 condurre una organizzazione clandestina per salvare alcuni ebrei. Questi perseguitati furono ospitati in citt\u00e0 e anche nei conventi di clausura femminili, su dispensa del vescovo Placido Niccolini. Don Aldo Brunacci e i tipografi comunisti Luigi Brizi e suo figlio Trento, che si adoperarono per contraffare i documenti personali degli ebrei, vennero per questo riconosciuti come Giusto tra le nazioni a Yad Vashem. Anche Gino Bartali ebbe un posto tra i giusti tra le nazioni per aver trasportato con la sua bici da Firenze ad Assisi i documenti per gli ebrei. Purtroppo un film del regista Ramati ha distorto gli avvenimenti ponendo al centro della vicenda tale padre Rufino che in realt\u00e0 nulla ebbe a che fare con i fatti. Ad Assisi esiste un Museo della Memoria presso il Vescovado dove possono essere ampliate le informazioni storiche su questi eventi. Per M\u00fcller, convinto cattolico, era inaccettabile la distruzione di chiese, monasteri e delle opere d'arte in essi racchiuse. Dato che sempre pi\u00f9 feriti arrivavano dal fronte che si stava avvicinando, anche il Seminario Regionale di Assisi venne trasformato in un ospedale militare. Il colonnello M\u00fcller e il vescovo Giuseppe Placido Nicolini, vista la situazione militare, arrivarono alla conclusione che solo l'allargamento del lazzaretto e la conseguente dichiarazione ufficiale di Assisi come \u201ccitt\u00e0 ospedale\u201d potesse permettere di salvare la citt\u00e0 e i rifugiati. M\u00fcller convinse il Feldmaresciallo Albert Kesselring a far dichiarare Assisi zona franca ospedaliera, ovvero divenne proibito attaccare la citt\u00e0 da parte di tutti gli eserciti, come stabilito dalla Convenzione dell'Aia (1907). Tutte le parti in guerra riconobbero Assisi come zona franca. \nPer il suo operato M\u00fcller godette di molta stima sia da parte dei tedeschi che degli italiani. Un modo di dire degli abitanti era: \u201eAbbiamo tre protettori: Dio, San Francesco e il colonnello M\u00fcller\u201c. Persino i partigiani dettero l'ordine che \u201cnessuno doveva torcere un capello\u201d al colonnello.\nAl momento della ritirata delle truppe tedesche, M\u00fcller lasci\u00f2 grandi quantit\u00e0 di preziose medicine e attrezzature mediche. Solamente alcune settimane dopo egli venne preso prigioniero di guerra dall'esercito americano.\nNel 1950 venne invitato ad Assisi insieme alla sua famiglia. Tutta la citt\u00e0 lo accolse come un eroe.\nValentin M\u00fcller \u00e8 stato sepolto ad Eichst\u00e4tt. Sulla sua lapide sono scolpite riproduzioni della Basilica di San Francesco e del Sacro Convento di Assisi.\nUna targa in viale Vittorio Emanuele II ad Assisi ricorda ancora oggi il benefattore della citt\u00e0.\nFilm.\nGli eventi di Assisi verso la fine della seconda guerra mondiale vennero ridotti per il grande schermo del 1985 da Alexander Ramati, nel film Assisi Underground."}
{"id": "2473546", "revid": "110157", "url": "https://it.wikipedia.org/wiki?curid=2473546", "title": "K\u00f6k\u00e9ny", "text": "K\u00f6k\u00e9ny \u00e8 un comune dell'Ungheria di 601 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473548", "revid": "484362", "url": "https://it.wikipedia.org/wiki?curid=2473548", "title": "Stiria (Slovenia)", "text": "La Stiria, o pi\u00f9 specificamente Bassa Stiria (in sloveno \"\u0160tajerska\" o \"Spodnja \u0160tajerska\"; in tedesco \"Untersteiermark\") \u00e8 una delle province storiche della Slovenia. Comprende la parte pi\u00f9 a sud del precedente Granducato di Stiria.\nUso del nome.\nIl Ducato di Stiria, parte gi\u00e0 del Sacro Romano Impero fino alla sua dissoluzione nel 1806, divenne il granducato di Stiria sotto l'Austria-Ungheria e fu entit\u00e0 distinta politico-amministrativa dal 1180 al 1918.&lt;br&gt;\nPer consuetudine la Stiria \u00e8 divisa in due parti: i due terzi dell'ex ducato, noti storicamente come Stiria superiore e centrale di parlata tedesca che formano l'attuale stato federato (\"Land\") Austriaco della Stiria (\"Steiermark\"), e dal terzo rimanente a sud dell'ex ducato, la bassa Stiria, che fu ed \u00e8 a predominante parlata slovena, ad esclusione della citt\u00e0 di Maribor (Marburg an der Drau), Celje (Cilli) e Ptuj (Pettau), che invece erano a maggioranza tedesca, ed \u00e8 parte dell'attuale Repubblica di Slovenia (in sloveno \"\u0160tajerska\" o \"Spodnja \u0160tajerska\").&lt;br&gt;\nQuest'ultima parte non va confusa con la Stiria meridionale, la parte sud della Stiria centrale, attualmente parte del land austriaco della Stiria.\nStoria.\nDopo la disintegrazione dell'Impero austro-ungarico nel 1918 alla fine della prima guerra mondiale, il Ducato di Stiria venne suddiviso tra la Repubblica dell'Austria Tedesca (\"Republik Deutsch\u00f6sterreich\") e lo Stato degli Sloveni, Croati e Serbi. Tra fine ottobre e novembre 1918, l'ex maggiore austriaco di etnia slovena Rudolf Maister occup\u00f2 la citt\u00e0 di Maribor, sciolse la giunta cittadina e ne proclam\u00f2 la sua annessione, assieme a tutta la Bassa Stiria, al neonato Stato degli Sloveni, Croati e Serbi; poi nel dicembre dello stesso anno avvenne la sua annessione \"de facto\" al neo costituito Regno dei Serbi, Croati e Sloveni.&lt;br&gt;\nNell'Aprile 1941, la Germania nazista invase la Jugoslavia e la bassa Stiria venne annessa al terzo Reich, con l'intento, come disse lo stesso Adolf Hitler di \"rendere questa terra di nuovo tedesca\".&lt;br&gt;\nDopo la seconda guerra mondiale pass\u00f2 alla Repubblica Socialista Federale di Jugoslavia per divenire poi nel 1991 parte dell'odierna Slovenia.\nUfficialmente la \"\u0160tajerska\" non ha alcun status ufficiale come unit\u00e0 amministrativa nella Slovenia ma solo storico-informale di provincia (in sloveno \"pokrajina\").\nAttuale suddivisione nelle Regioni statistiche della Slovenia.\nNel 2005 la Slovenia \u00e8 stata suddivisa in 12 regioni statistiche. La maggior parte della Stiria slovena \u00e8 ora divisa tra la regione dell'Oltredrava (\"Podravska\") e la \"Savinjska\". La regione sulla sponda sud del fiume Mura, comprendente anche Ljutomer, \u00e8 stata incorporata nella regione della Mura (\"Pomurska\"), mentre alcuni suoi comuni tra cui Slovenj Gradec sono stati inclusi alla Carinzia slovena (\"Koro\u0161ka\").\nCitt\u00e0.\nIl centro economico e culturale della Stiria slovena \u00e8 sempre stato la citt\u00e0 di Maribor (tedesco \"Marburg an der Drau\"). Le altre maggiori citt\u00e0 Celje (tedesco \"Cilli\"), Ptuj (tedesco \"Pettau\"), Velenje (tedesco \"W\u00f6llan\"), Sevnica (tedesco \"Lichtenwald\"), Bre\u017eice (tedesco \"Rann\"), e Slovenj Gradec (tedesco \"Windischgr\u00e4tz\")."}
{"id": "2473549", "revid": "110157", "url": "https://it.wikipedia.org/wiki?curid=2473549", "title": "K\u00f6lked", "text": "K\u00f6lked \u00e8 un comune dell'Ungheria di 1.138 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473551", "revid": "54728", "url": "https://it.wikipedia.org/wiki?curid=2473551", "title": "World Stunt Awards", "text": ""}
{"id": "2473553", "revid": "838137", "url": "https://it.wikipedia.org/wiki?curid=2473553", "title": "ABN AMRO World Tennis Tournament 2007 - Doppio", "text": "Il doppio dell'ABN AMRO World Tennis Tournament 2007 \u00e8 stato un torneo di tennis facente parte dell'ATP Tour.\nPaul Hanley e Kevin Ullyett erano i detentori del titolo, ma hanno perso nel 1\u00ba turno contro Andrei Pavel e Alexander Waske.\nMartin Damm e Leander Paes hanno vinto 6\u20133, 6\u20137(5), 10\u20137, contro Andrei Pavel e Alexander Waske."}
{"id": "2473554", "revid": "110157", "url": "https://it.wikipedia.org/wiki?curid=2473554", "title": "K\u0151v\u00e1g\u00f3sz\u0151l\u0151s", "text": "K\u0151v\u00e1g\u00f3sz\u0151l\u0151s \u00e8 un comune dell'Ungheria di 1.356 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473556", "revid": "1704502", "url": "https://it.wikipedia.org/wiki?curid=2473556", "title": "Monte Vermenone", "text": "Il monte Vermenone \u00e8 un rilievo dell'Appennino centrale, nella provincia di Macerata, non lontano dal confine tra Marche e Umbria. Si eleva per \u00a0m s.l.m. a cavallo dei comuni di Fiuminata e Sefro. Sulle pendici sono situate le frazioni di Fiuminata Pontile e San Cassiano. A quota 800\u00a0m si trovano le sorgenti del Potenza. "}
{"id": "2473557", "revid": "110157", "url": "https://it.wikipedia.org/wiki?curid=2473557", "title": "K\u0151v\u00e1g\u00f3t\u00f6tt\u00f6s", "text": "K\u0151v\u00e1g\u00f3t\u00f6tt\u00f6s \u00e8 un comune dell'Ungheria di 314 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473559", "revid": "110157", "url": "https://it.wikipedia.org/wiki?curid=2473559", "title": "Koz\u00e1rmisleny", "text": "Koz\u00e1rmisleny \u00e8 un comune dell'Ungheria di 5.684 abitanti (dati 2008) situato nella provincia di Baranya, nella regione Transdanubio Meridionale."}
{"id": "2473562", "revid": "253269", "url": "https://it.wikipedia.org/wiki?curid=2473562", "title": "David Patrick Kelly", "text": "Biografia.\nKelly, appartenente a una famiglia numerosa (ha 6 fratelli), \u00e8 nato a Detroit. \u00c8 figlio di Margaret e Robert Corby Kelly ed \u00e8 sposato con l'attrice e sceneggiatrice teatrale Juliana Francis dal 14 agosto 2005.\nCinema.\n\u00c8 apparso in numerosi film, recitando anche ruoli da protagonista. \u00c8 diventato famoso per aver interpretato Luther nel cult movie del 1979 \"I guerrieri della notte\", nel quale pronuncia la famosa frase \"Guerrieri... giochiamo a fare la guerra?\"; inoltre ha recitato nel ruolo di un altro personaggio di nome Luther nel film \"48 ore\" del 1982. Ha interpretato vari ruoli in molti film, tra i quali \"Battaglione di disciplina\" (1987), \"Commando,\" \"Crooklyn\", \"Cuore selvaggio\", \"Il corvo - The Crow\", \"Dreamscape\", \"Le avventure di Ford Fairlane\", \"Ancora vivo - Last Man Standing\", \"K-PAX - Da un altro mondo\", \"L'altra sporca ultima meta\" e \"Flags of Our Fathers\".\nTelevisione.\nIn televisione \u00e8 apparso maggiormente nei panni del personaggio di Jerry Horne in \"I segreti di Twin Peaks\", ma ha fatto apparizioni come ospite anche in \"Miami Vice\", \"Moonlighting\", \"Spenser\", \"Ghostwriter\", \"Squadra emergenza\", \"Hack\", \"Kidnapped\", \"Law &amp; Order\", \"\" e \"Gossip Girl\".\nTeatro.\nA teatro Kelly ha recitato a Broadway e in molti teatri negli Stati Uniti d'America. \u00c8 apparso di frequente nell'Hartford Stage Company di Hartford recitando come personaggio principale in \"Woyzeck\" e in \"Il Tartuffo\", nei panni di Iago in \"Otello\" e di Hoss in \"Tooth Of Crime\" di Sam Shepard. Nell'American Repertory Theater a Cambridge ha recitato come protagonista nell\"'Enrico IV\" di Luigi Pirandello ed \u00e8 comparso in un adattamento del classico cinese della dinastia Yuan \"Snow In June\". A Broadway ha interpretato Feste nella produzione del Lincoln Center de \"La dodicesima notte\". \u00c8 apparso in quattro rappresentazioni del maestro avanguardista Richard Foreman: \"Pearls For Pigs\", \"The Mind King\", \"Film Is Evil/Radio Is Good\" e \"The Cure\". Nel 1998 ha ricevuto un Obie Award.\nMusica.\nCome musicista e compositore si \u00e8 esibito a New York in numerosi locali noti quali il Max's Kansas City, il Reno Sweeney, il CBGB, e il Lower Manhattan Ocean Club. Nel maggio 2008 ha pubblicato un album contenente la sua musica originale intitolato \"David Patrick Kelly: Rip Van Boy Man\" con nuove canzoni e registrazioni in diretta delle sue serate nei club del 1975.\nArti marziali.\nKelly pratica le arti marziali ed ha ottenuto la Cintura nera di Secondo Dan \"(Nidan)\" nello stile del karate Seido Juko e pratica tre forme del Tai Chi (Chen, Yang e Palm)."}
{"id": "2473565", "revid": "1601148", "url": "https://it.wikipedia.org/wiki?curid=2473565", "title": "William Conrad", "text": "Come attore partecip\u00f2 a un centinaio di produzioni nell'arco di cinquant'anni, ma deve la sua popolarit\u00e0 soprattutto ai ruoli di protagonista in due serie televisive di successo: \"Cannon\" (1971-1976), dove interpretava il detective Frank Cannon, e \"Due come noi\" (1987-1992), nel ruolo del procuratore Jason Lochinvar \"Fatman\" McCabe.\nMor\u00ec a Los Angeles l'11 febbraio 1994 per scompenso cardiaco.\n\u00c8 sepolto al Forest Lawn Memorial Park, California."}
{"id": "2473570", "revid": "767487", "url": "https://it.wikipedia.org/wiki?curid=2473570", "title": "1813 a.C.", "text": ""}
{"id": "2473572", "revid": "1154737", "url": "https://it.wikipedia.org/wiki?curid=2473572", "title": "Rio del Piantone", "text": "Il rio del Piantone \u00e8 un piccolo corso d'acqua dell'Appennino bolognese, noto per attraversare la citt\u00e0 di Marzabotto.\nPercorso.\nNasce dal monte Vignola, una montagna molto ricca di sorgenti data la sua altezza elevata (817\u00a0m) rispetto alle altre circostanti, dal cui versante opposto nasce il torrente Lavino, affluente del Samoggia. Si dirige, con un corso abbastanza regolare, in direzione sud-est e giunge quindi a Marzabotto per poi gettarsi nel fiume Reno dopo un percorso di circa 6,5\u00a0km. \nRegime idrico.\nIl torrente ha un regime sicuramente torrentizio ma perenne e costante, non rimane mai asciutto nei periodi di magra a differenza di alcuni torrenti attigui come il Venola."}
{"id": "2473581", "revid": "1573940", "url": "https://it.wikipedia.org/wiki?curid=2473581", "title": "Corvus crassirostris", "text": "Il corvo abissino, noto anche come corvo imperiale beccogrosso o corvo avvoltoio (Corvus crassirostris ) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"crassirostris\", deriva dal latino e significa \"dal becco rigonfio\", in riferimento all'aspetto di questi uccelli.\nDescrizione.\nDimensioni.\nMisura mediamente fra i 60 ed i 64\u00a0cm di lunghezza, per un peso di 1135\u00a0g ed un'apertura alare di circa 80\u00a0cm: tali valori rendono il corvo abissino uno dei passeriformi di maggiori dimensioni (primato conteso con le sottospecie pi\u00f9 grandi del congenere corvo imperiale e coi maschi degli uccelli lira e di alcune specie di uccello del paradiso dalla lunga coda), e sicuramente il pi\u00f9 pesante fra essi. A parit\u00e0 d'et\u00e0, i maschi sono pi\u00f9 grossi e pesanti anche di un terzo rispetto alle femmine, sfiorando il chilo e mezzo di peso.\nAspetto.\nSi tratta di uccelli dall'aspetto robusto e slanciato, muniti di grossa testa arrotondata, collo allungato e robusto, lunghe ali digitate, zampe molto lunghe e forti e coda piuttosto corta (tanto che la punta delle remiganti primarie che supera la punta della coda quando l'animale \u00e8 a riposo) e dall'estremit\u00e0 cuneiforme. Il corvo abissino \u00e8 inconfondibile per la conformazione del becco: lungo e di singolare grossezza (coi suoi 8-9 cm \u00e8 il becco pi\u00f9 lungo fra i passeriformi in valore assoluto), massiccio ma compresso lateralmente, dal caratteristico aspetto rigonfio e fortemente ricurvo verso il basso, esso presenta inoltre due scanalature laterali che lo percorrono dalla puna alle narici, che sono nascoste da setole.&lt;br&gt;\nNel complesso, il corvo abissino ricorda l'affine corvo collobianco africano, dal quale si distingue per il becco pi\u00f9 massiccio, le maggiori dimensioni e la differente estensione del bianco cefalico.\nIl piumaggio \u00e8 molto fitto e piuttosto corto su testa e collo (mentre la gola presenta la copertura di barbe erettili tipica di molti corvi), dove assume inoltre un aspetto unto e decise sfumature di colore bruno: il resto del corpo \u00e8 invece di colore nero lucido, con presenza di sfumature metalliche bluastre su ali, dorso e coda e violacee ai lati del collo e sulpetto. La nuca, ricoperta da piume corte e sericee, presenta una macchia piriforme di colore bianco, che d\u00e0 un forte contrasto cromatico.\nLe zampe sono nere, cos\u00ec come il becco, che presenta per\u00f2 la punta di colore biancastro: gli occhi sono invece di colore bruno scuro.\nBiologia.\nSi tratta di animali che conducono vita prevalentemente solitaria o di coppia: possono tuttavia formare gruppetti in aree nelle quali il cibo \u00e8 particolarmente abbondante, ma in ogni caso tali gruppi non sono molto stabili, e si disgregano facilmente una volta terminati i pasti. Le sue abitudini ed il suo stile di vita ricalcano da vicino quelle del suo equivalente europeo, il corvo imperiale: questi uccelli, infatti, passano la maggior parte della giornata alla ricerca di cibo in volo o al suolo, facendo poi ritorno durante le ore pi\u00f9 calde della giornata e verso il tramonto su posatoi sopraelevati (alberi isolati, rocce, dirupi o edifici dimessi) dove potersi riposare al riparo dalle intemperie e da eventuali predatori.\nIl richiamo del corvo abissino \u00e8 inconfondibile: profondo e nasale (anche se insospettabilmente acuto per uccelli di queste dimensioni), vagamente ronzante, spesso consta di due sillabe, la seconda delle quali viene prolungata ed \u00e8 discendente. Spesso le coppie vocalizzano assieme.\nAlimentazione.\nIl corvo abissino \u00e8 una specie onnivora, sebbene qualora sia possibile incentra la propria dieta su alimenti di origine animale: si nutre infatti principalmente di carogne e dei piccoli animali saprofagi ad esse associati, cos\u00ec come d'insetti ed altri invertebrati che cerca nelle pile di escrementi (dove reperisce anche i resti di cibo parzialmente digerito) effettuando particolari movimenti laterali della testa, piccoli vertebrati, uova ed anche animali di una certa taglia, come lepri e pollame, che vengono predati attivamente e finiti a colpi di becco. Solo sporadicamente l'animale mangia anche alimenti di origine vegetale, come bacche e frutta.\nQuesti uccelli possono talvolta essere avvistati nei pressi dei villaggi e degli insediamenti urbani, dove reperiscono abbondanti quantit\u00e0 di nutrimento nelle aree coltivate e frugando fra i rifiuti.\nRiproduzione.\nIl periodo riproduttivo comincia verso il mese di ottobre, protraendosi fino ad aprile-maggio: i corvi abissini sono rigidamente monogami e le coppie, formatesi attorno al secondo anno di vita, rimangono insieme per tutta la vita, a meno che non sopraggiunga precocemente la morte di uno dei due \"partner\".\nIl nido \u00e8 a forma di coppa ed \u00e8 costituito da uno strato esterno di ramoscelli, che vanno via via assottigliandosi man mano che si procede verso la cavit\u00e0 interna, foderata con materiale pi\u00f9 soffice (come muschio e pelo di animali).&lt;br&gt;\nAll'interno del nido la femmina depone da 3-5 uova di colore verdino con macchiettature brune, che vengono covate unicamente da questa per tre settimane, mentre il maschio provvede alla sua alimentazione e alla difesa del nido, scacciando vigorosamente eventuali intrusi percepiti come un pericolo per la compagna in incubazione (come il gufo reale di Verreaux.&lt;br&gt;\nI piccoli nascono implumi e ciechi, e vengono alimentati da ambedue i genitori per i primi due mesi di vita, dopo i quali solitamente si involano, sebbene tendano a rimanere coi genitori ancora per molto tempo dopo il raggiungimento dell'indipendenza (a volte anche fino alla successiva stagione degli amori).\nDistribuzione e habitat.\nCome intuibile dal nome comune, il corvo abissino popola il Corno d'Africa, essendo diffuso in gran parte dell'Etiopia (della quale occupa la porzione meridionale, centrale, occidentale e settentrionale, mentre manca dall'Ogaden), oltre che nel nord-ovest dell'Eritrea (mentre gli avvistamenti in Dancalia non sarebbero confermati) ed in Somalia nord-occidentale. Avvistamenti isolati sono avvenuti anche nelle estremit\u00e0 nord-orientale e sud-orientale del Sudan del Sud.\nL\"'habitat\" di questi uccelli \u00e8 rappresentato dalle aree montane fra i 1500 ed i 3400 m di quota: i corvi abissini colonizzano sia le aree prative con cespugli o alberi isolati che le aree di foresta primaria e secondaria con presenza di spiazzi aperti e radure, spingendosi talvolta in prossimit\u00e0 di aree antropizzate, come aree coltivate o le periferie di villaggi e centri abitati.\nTassonomia.\nLa specie, monotipica, \u00e8 sorella dell'affine corvo collobianco africano, col quale forma un clade all'interno del genere \"Corvus\" che secondo alcuni andrebbe espresso come genere a s\u00e9 stante col nome di \"Corvultur\"."}
{"id": "2473586", "revid": "1318658", "url": "https://it.wikipedia.org/wiki?curid=2473586", "title": "Sistema di gestione della sicurezza sul lavoro", "text": "Il sistema di gestione della sicurezza sul lavoro, in sigla SGSL, ai sensi della legge italiana, indica un sistema organizzativo aziendale finalizzato a garantire il raggiungimento degli obiettivi di salute e sicurezza cercando, attraverso la strutturazione e la gestione, di massimizzare i benefici minimizzando al contempo i costi.\nCaratteristiche.\nUn sistema di gestione della sicurezza sul lavoro correttamente implementato deve garantire:\nLa normativa italiana sugli SGSL.\nL'articolo 30 del D.Lgs. 81/08, Modelli di organizzazione e di gestione, si occupa di definire le norme per i sistemi di gestione della sicurezza sul lavoro."}
{"id": "2473588", "revid": "247222", "url": "https://it.wikipedia.org/wiki?curid=2473588", "title": "Jake &amp; Jason Detectives", "text": ""}
{"id": "2473592", "revid": "2039709", "url": "https://it.wikipedia.org/wiki?curid=2473592", "title": "Ghironda (torrente)", "text": "Il Ghironda \u00e8 un torrente del basso Appennino bolognese, il principale affluente del torrente Lavino.\nPercorso.\nNasce nelle colline del comune di Zola Predosa, a circa 250 metri di altitudine; si dirige poi a nord, entrando in pianura e bagnando la citt\u00e0 di Anzola dell'Emilia. Dopo un percorso di 18\u00a0km confluisce nel Lavino, poco prima che questo si getti nel torrente Samoggia.\nIl suo pi\u00f9 importante e considerabile affluente \u00e8 il torrente Podice, che riceve da sinistra poco prima di arrivare ad Anzola."}
{"id": "2473594", "revid": "767487", "url": "https://it.wikipedia.org/wiki?curid=2473594", "title": "Night Electric Night", "text": "Night Electric Night \u00e8 il terzo album in studio del gruppo musicale svedese Deathstars, pubblicato il 30 gennaio 2009 dalla Nuclear Blast."}
{"id": "2473595", "revid": "1543377", "url": "https://it.wikipedia.org/wiki?curid=2473595", "title": "GSC 03466-00819", "text": "GSC 03466-00819 \u00e8 una stella della Costellazione dell'Orsa Maggiore. Dista dalla Terra 457 anni luce e con una magnitudine apparente di 12 non \u00e8 visibile ad occhio nudo. L'unico pianeta conosciuto che gli orbita intorno \u00e8 HAT-P-3 b.\nCollegamenti esterni.\nHAT-P-3 (pianeta), \"accesso 18-07-2009\"."}
