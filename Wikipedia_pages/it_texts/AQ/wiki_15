{"id": "2440829", "revid": "599013", "url": "https://it.wikipedia.org/wiki?curid=2440829", "title": "Sergio Markari\u00e1n", "text": "Biografia.\nNato in Uruguay in una famiglia di origini armene, ha vissuto in Argentina fra i sette e i diciotto anni. Dopo una carriera come dirigente di un'impresa di combustibili e senza aver mai giocato a calcio a livello professionistico, Markari\u00e1n decise di intraprendere la carriera di allenatore dopo aver assistito alla sconfitta della Nazionale uruguayana contro i Paesi Bassi durante i Mondiali del 1974.\nNonostante tale decisione fosse stata assunta per via del desiderio di migliorare il calcio \"charrua\", Markari\u00e1n non ha mai guidato nessuna squadra del suo Paese.\nCarriera.\nAllenatore.\nHa allenato negli anni '80 l'Olimpia - con cui vinse due campionati nazionali - e il Club Cerro Porte\u00f1o in Paraguay e negli anni '90 l'Universitario e lo Sporting Cristal in Per\u00f9, riuscendo a vincere il campionato sia con il primo che con il secondo, che condusse pure alla finale della Coppa Libertadores nel 1997.\n\"El Mago\" vanta anche due esperienze nel calcio greco: ha infatti condotto lo Ionikos alla qualificazione alla Coppa Uefa nel 1999 e il Panathinaikos ai quarti di finale della Coppa UEFA nel 2003.\nHa inoltre portato la Nazionale paraguayana under-23 alla vittoria del Torneo Pre-Olimpico CONMEBOL 1992 e quella maggiore alle qualificazioni ai Mondiali del 2002. Il suo ultimo titolo \u00e8 stato conquistato alla guida dell'Universidad de Chile, squadra con la quale ha vinto il Campionato di Apertura cileno nel 2009 battendo in finale la Uni\u00f3n Espa\u00f1ola.\nIl 2 luglio 2010 \u00e8 diventato il nuovo allenatore della Nazionale peruviana, conquistando il terzo posto nella Copa Am\u00e9rica 2011.\nIl 12 febbraio 2015 \u00e8 stato nominato commissario tecnico della Grecia. Il 7 agosto decide di dimettersi da CT della Grecia risolvendo consensualmente il contratto."}
{"id": "2440832", "revid": "30445", "url": "https://it.wikipedia.org/wiki?curid=2440832", "title": "Puzzola striata", "text": ""}
{"id": "2440834", "revid": "38120", "url": "https://it.wikipedia.org/wiki?curid=2440834", "title": "Scott Free", "text": ""}
{"id": "2440835", "revid": "38120", "url": "https://it.wikipedia.org/wiki?curid=2440835", "title": "Mr. Miracle", "text": ""}
{"id": "2440836", "revid": "38120", "url": "https://it.wikipedia.org/wiki?curid=2440836", "title": "Thaddeus Brown", "text": ""}
{"id": "2440837", "revid": "38120", "url": "https://it.wikipedia.org/wiki?curid=2440837", "title": "Mr Miracle", "text": ""}
{"id": "2440838", "revid": "729019", "url": "https://it.wikipedia.org/wiki?curid=2440838", "title": "Szentg\u00e1losk\u00e9r", "text": "Szentg\u00e1losk\u00e9r \u00e8 un comune dell'Ungheria di 614 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440840", "revid": "729019", "url": "https://it.wikipedia.org/wiki?curid=2440840", "title": "Szeny\u00e9r", "text": "Szeny\u00e9r \u00e8 un comune dell'Ungheria di 326 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440843", "revid": "1005847", "url": "https://it.wikipedia.org/wiki?curid=2440843", "title": "Elezioni europee del 2004 in Francia", "text": "Le elezioni europee del 2004 in Francia si sono tenute il 12 giugno (Francia d'oltremare) ed il 13 giugno (Francia metropolitana). Esse hanno permesso di eleggere i 78 europarlamentari spettanti alla Francia per la VI legislatura (2004-2009) del Parlamento europeo.\nSistema elettorale.\nA differenza delle elezioni legislative e presidenziali, le elezioni per il Parlamento Europeo si svolgono col sistema elettorale proporzionale di lista secondo la regola della media pi\u00f9 forte (metodo D'Hondt) senza voto disgiunto n\u00e9 voto di preferenza e con uno sbarramento al 5% dei suffragi espressi; i seggi sono attribuiti ai candidati secondo l'ordine di presentazione su ogni lista elettorale; il territorio francese \u00e8 diviso in 8 grandi circoscrizioni elettorali."}
{"id": "2440844", "revid": "767487", "url": "https://it.wikipedia.org/wiki?curid=2440844", "title": "Szilv\u00e1sszentm\u00e1rton", "text": "Szilv\u00e1sszentm\u00e1rton \u00e8 un comune dell'Ungheria di 233 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440846", "revid": "767487", "url": "https://it.wikipedia.org/wiki?curid=2440846", "title": "Szorosad", "text": "Szorosad \u00e8 un comune dell'Ungheria di 107 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440848", "revid": "938", "url": "https://it.wikipedia.org/wiki?curid=2440848", "title": "Basse-Normandie", "text": ""}
{"id": "2440849", "revid": "938", "url": "https://it.wikipedia.org/wiki?curid=2440849", "title": "Aquitaine", "text": ""}
{"id": "2440850", "revid": "1305772", "url": "https://it.wikipedia.org/wiki?curid=2440850", "title": "Hypnotize", "text": ""}
{"id": "2440852", "revid": "1305772", "url": "https://it.wikipedia.org/wiki?curid=2440852", "title": "Hypnotize (singolo System of a Down)", "text": "Hypnotize \u00e8 un singolo del gruppo musicale statunitense System of a Down, pubblicato l'11 ottobre 2005 come primo estratto dall'omonimo album.\nDescrizione.\nIl testo esordisce con un riferimento con le proteste di Piazza Tienanmen del 1989. Alcune persone chiedono: e affermano: \nIn questo brano, Serj Tankian viene affiancato alla voce dal chitarrista Daron Malakian, ed eseguono rispettivamente le parti basse ed alte.\nVideo musicale.\nIl videoclip del brano propone immagini del concerto del gruppo alla Van Andel Arena di Grand Rapids (Michigan), del 2005. All'inizio e alla fine del filmato \u00e8 presentato un elicottero che spruzza vernice rossa sulla citt\u00e0. Questo fatto \u00e8 stato interpretato come riferimento alla traccia \"Attack\" dello stesso album."}
{"id": "2440853", "revid": "767487", "url": "https://it.wikipedia.org/wiki?curid=2440853", "title": "Sz\u00f3l\u00e1d", "text": "Sz\u00f3l\u00e1d \u00e8 un comune dell'Ungheria di 615 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440854", "revid": "30445", "url": "https://it.wikipedia.org/wiki?curid=2440854", "title": "Batiergidi", "text": ""}
{"id": "2440855", "revid": "767487", "url": "https://it.wikipedia.org/wiki?curid=2440855", "title": "Sz\u0151kedencs", "text": "Sz\u0151kedencs \u00e8 un comune dell'Ungheria di 341 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440857", "revid": "196390", "url": "https://it.wikipedia.org/wiki?curid=2440857", "title": "R\u00e9gion Centre", "text": ""}
{"id": "2440858", "revid": "183694", "url": "https://it.wikipedia.org/wiki?curid=2440858", "title": "Lago Morello", "text": "Il lago Morello di Villarosa \u00e8 un lago artificiale formato dalla costruzione di uno sbarramento in terra negli anni settanta, sul fiume Morello in provincia di Enna, a met\u00e0 strada tra la cittadina di Villarosa ed Enna.\nSi tratta di un invaso artificiale nato a scopo industriale tra il 1968 e il 1973 a supporto dell'attivit\u00e0 della miniera di Pasquasia nel villarosano. Era infatti necessaria una grande quantit\u00e0 di acqua per il procedimento di flottazione del minerale estratto. La struttura di sbarramento venne costruita in terra utilizzando materiali del posto acconciati allo scopo. La costruzione del lago ha cancellate le tracce della ferrovia mineraria Sikelia che insisteva in buona parte nell'area dell'invaso. Cessato l'uso industriale delle acque oggi queste vengono utilizzate a scopo irriguo.\nFauna e flora.\nIl lago si sta lentamente naturalizzando dopo la chiusura definitiva dell'attivit\u00e0 mineraria nella zona e vengono segnalati spesso tipi di volatili rari di passaggio.\nPesca sportiva.\nNella parte sud-ovest del lago sono state installate delle pedane per la pratica della pesca sportiva. Nel lago sono infatti presenti numerose specie di pesci (pescigatto punteggiati, carassi, carpe, alborelle e triotti)."}
{"id": "2440859", "revid": "767487", "url": "https://it.wikipedia.org/wiki?curid=2440859", "title": "Sz\u0151l\u0151sgy\u00f6r\u00f6k", "text": "Sz\u0151l\u0151sgy\u00f6r\u00f6k \u00e8 un comune dell'Ungheria di 1222 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440860", "revid": "1543377", "url": "https://it.wikipedia.org/wiki?curid=2440860", "title": "Qualificazioni al campionato mondiale di calcio 2002 - CONMEBOL", "text": "Sono elencate di seguito le date e i risultati della zona sudamericana (CONMEBOL) per le qualificazioni al mondiale di calcio del 2002.\nFormula.\n10 membri FIFA: un gruppo di qualificazione per 4,5 posti disponibili per la fase finale.\nLe squadre giocano partite di andata e ritorno: le prime 4 classificate si qualificano alla fase finale, la quinta classificata accede allo spareggio intercontinentale contro la vincente dell'OFC.\nClassifica.\nLegenda:\nNote:\n', ', ' e ' qualificate alla fase finale.\nL' accede allo spareggio intercontinentale contro l', vincente della zona oceanica (OFC).\nStatistiche.\nClassifica marcatori.\n2\n1"}
{"id": "2440862", "revid": "287204", "url": "https://it.wikipedia.org/wiki?curid=2440862", "title": "Szulok", "text": "Szulok \u00e8 un comune dell'Ungheria di 715 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440865", "revid": "767487", "url": "https://it.wikipedia.org/wiki?curid=2440865", "title": "Tapsony", "text": "Tapsony \u00e8 un comune dell'Ungheria di 870 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440867", "revid": "110157", "url": "https://it.wikipedia.org/wiki?curid=2440867", "title": "Tarany", "text": "Tarany \u00e8 un comune dell'Ungheria di 1273 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440868", "revid": "1305772", "url": "https://it.wikipedia.org/wiki?curid=2440868", "title": "Epiphany", "text": ""}
{"id": "2440869", "revid": "287204", "url": "https://it.wikipedia.org/wiki?curid=2440869", "title": "Epiphany (album)", "text": ""}
{"id": "2440870", "revid": "110157", "url": "https://it.wikipedia.org/wiki?curid=2440870", "title": "Tasz\u00e1r", "text": "Tasz\u00e1r \u00e8 un comune dell'Ungheria di 2070 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440871", "revid": "767487", "url": "https://it.wikipedia.org/wiki?curid=2440871", "title": "T\u00e1ska", "text": "T\u00e1ska \u00e8 un comune dell'Ungheria di 488 abitanti (dati 2001) situato nella provincia di Somogy, nell'Ungheria centro-occidentale."}
{"id": "2440872", "revid": "288031", "url": "https://it.wikipedia.org/wiki?curid=2440872", "title": "Peptide pancreatico", "text": ""}
{"id": "2440873", "revid": "79968", "url": "https://it.wikipedia.org/wiki?curid=2440873", "title": "Unicorn", "text": ""}
{"id": "2440877", "revid": "1272592", "url": "https://it.wikipedia.org/wiki?curid=2440877", "title": "Qualificazioni al campionato mondiale di calcio 2002 - CAF", "text": "Sono elencate di seguito le date e i risultati della zona africana (CAF) per le qualificazioni al mondiale del 2002.\nFormula.\n51 membri FIFA si contendono i 5 posti messi a disposizione per la fase finale. Prima che si effettui il sorteggio il si ritira; e non partecipano. La viene esclusa dalle competizioni durante lo svolgimento del secondo turno.\nLe qualificazioni si dividono in due turni:\nPrimo turno.\nGruppo A.\n, , , e qualificati.\nGruppo B.\n, , , e qualificati.\nGruppo C.\n, , , e qualificati.\nGruppo D.\n, , , e qualificati.\nGruppo E.\n, , , e qualificati.\nSecondo turno.\nGruppo 1.\n qualificato.\nGruppo 2.\n qualificata.\nGruppo 3.\n qualificato.\nGruppo 4.\n qualificata.\nGruppo 5.\n qualificato."}
{"id": "2440880", "revid": "834", "url": "https://it.wikipedia.org/wiki?curid=2440880", "title": "T.I. vs. T.I.P.", "text": ""}
{"id": "2440884", "revid": "287204", "url": "https://it.wikipedia.org/wiki?curid=2440884", "title": "3D (album)", "text": ""}
{"id": "2440885", "revid": "43530", "url": "https://it.wikipedia.org/wiki?curid=2440885", "title": "Spergiuro", "text": ""}
{"id": "2440889", "revid": "599013", "url": "https://it.wikipedia.org/wiki?curid=2440889", "title": "Suore della Divina Provvidenza (Saint-Jean-de-Bassel)", "text": "Le Suore della Divina Provvidenza, dette di Saint-Jean-de-Bassel (in francese \"Soeurs de la Divine Providence de Saint Jean-de-Bassel\"), sono un istituto religioso femminile di diritto pontificio: le suore di questa congregazione pospongono al loro nome la sigla C.D.P.\nStoria.\nLa congregazione deriva dalle suore della Provvidenza, fondate nel 1762 da Jean-Martin Moy\u00eb (1730-1793) per l'istruzione delle fanciulle nelle zone rurali della Francia.\nNel 1827 venne aperto un noviziato a Saint-Jean-de-Bassel, presso un edificio gi\u00e0 appartenente ai cavalieri giovanniti, e il 13 dicembre 1838 Charles Forbin-Janson, vescovo di Nancy, costitu\u00ec questo ramo in congregazione autonoma.\nL'istituto, approvato civilmente dal presidente Luigi Napoleone Bonaparte il 12 marzo 1852, ricevette il pontificio decreto di lode il 31 gennaio 1931 e le sue costituzioni vennero approvate definitivamente dalla Santa Sede l'11 gennaio 1943.\nNel 1866, su richiesta di Claude-Marie Dubuis, vescovo di Galveston, le suore di Saint-Jean-de-Bassel a inviarono delle religiose in Texas, che si resero autonome nel 1886 assumendo il nome di Suore della Divina Provvidenza di San Antonio; da un ramo di suore ausiliarie della congregazione di San Antonio, nel 1930 ebbe origine l'istituto delle Missionarie Catechiste della Divina Provvidenza.\nAttivit\u00e0 e diffusione.\nLe Suore della Divina Provvidenza sono dedite all'assistenza e all'educazione della giovent\u00f9 e alla cura degli infermi.\nSono presenti in Europa (Belgio, Francia, Polonia), in Africa (Madagascar, Mali) e in America (Ecuador, Stati Uniti d'America): la sede generalizia \u00e8 a F\u00e9n\u00e9trange.\nAl 31 dicembre 2010 l'istituto contava 562 religiose in 116 case."}
{"id": "2440890", "revid": "599013", "url": "https://it.wikipedia.org/wiki?curid=2440890", "title": "Federico Peluso", "text": "Caratteristiche tecniche.\nTerzino sinistro, pu\u00f2 ricoprire anche il ruolo di difensore centrale.\nCarriera.\nClub.\nGli inizi: Pro Vercelli, Ternana e Albinoleffe.\nCresciuto nella scuola calcio della A.S.D. Petriana di Roma, passa nelle giovanili della Lazio, e nel 2001 viene lasciato libero dalla societ\u00e0 capitolina per trasferirsi poi alla Pro Vercelli, societ\u00e0 di Serie C2, dove disputa tre stagioni. Nella sessione estiva del mercato 2004 viene acquistato dalla , societ\u00e0 di Serie B, dove disputa due stagioni.\nNella sessione estiva del mercato 2006 viene acquistato dall'AlbinoLeffe, societ\u00e0 di Serie B, dove disputa altre due stagioni, mettendosi in evidenza sfiorando di un soffio la promozione in Serie A. Nella stagione successiva, a causa di dissidi di natura economica con la societ\u00e0 seriana, viene inizialmente messo fuori rosa e, nel corso della sessione invernale del mercato, ceduto all'Atalanta in cambio della compropriet\u00e0 di Karamoko Ciss\u00e9. Questo scambio rappresenta il primo storico trasferimento di un calciatore dai seriani alla principale societ\u00e0 bergamasca.\nAtalanta.\nL'8 marzo 2009 debutta in Serie A partendo da titolare nell'incontro Milan-Atalanta 3-0, disputato allo stadio San Siro di Milano. Nel corso della stagione raccoglie otto presenze, offrendo buone prestazioni sia come difensore centrale che come terzino sinistro.\nNella stagione successiva, il 25 ottobre 2009 segna il primo gol nella massima serie nel corso dell'incontro Atalanta-, disputato allo stadio Atleti Azzurri d'Italia di Bergamo, fissando il risultato sul 3-1 finale. Nella partita di campionato valida per fini di salvezza contro il , dopo un'azione degli emiliani, fa autogol a porta vuota dopo la respinta di un tiro da parte di Andrea Consigli. L'autogol fisser\u00e0 il punteggio sull'1-1, e si riveler\u00e0 decisivo per la retrocessione dei lombardi in Serie B.\nLa stagione successiva \u00e8 quella del riscatto, infatti il giocatore sfodera buone prestazioni venendo impiegato costantemente dal neo tecnico orobico Colantuono che lo impiega sia come terzino sinistro che come difensore centrale. Il 2 marzo 2011, nel big-match contro il , realizza il suo secondo gol con la maglia dell'Atalanta (la partita finir\u00e0 2 a 1 per i \"nerazzurri\"). Conclude la stagione con 35 presenze (33 in campionato e 2 in Coppa Italia) e con la vittoria del campionato cadetto. \u00c8 stato inserito nella squadra dei Top 11 del campionato di Serie B 2010-2011. L'anno seguente rimane nella squadra bergamasca in Serie A, disputando 33 partite e segnando anche un gol il 21 dicembre 2011 nella partita vinta per 4-1 contro il Cesena. Nella stagione 2012-2013 scende invece in campo in 13 occasioni, segnando anche il gol del momentaneo 2-0 nella partita vinta per 2-1 contro il Parma.\nJuventus.\nIl 3 gennaio 2013 passa alla Juventus in prestito con diritto di riscatto.\nIl 6 gennaio, alla prima occasione, fa il suo esordio con la maglia bianconera, nella partita casalinga persa per 2-1 contro la Sampdoria.\nIl 22 gennaio 2013 segna la prima rete in bianconero, portando momentaneamente in vantaggio la Juventus nella semifinale di andata di Coppa Italia contro la Lazio, terminata 1-1. Il 12 febbraio successivo fa il suo esordio in Champions League nella trasferta vittoriosa di Glasgow contro il Celtic (0-3), in cui fornisce l'assist per la rete di Alessandro Matri, che apre le marcature.\nIl 5 maggio 2013, grazie alla vittoria interna sul Palermo per 1-0, vince \u2013 con tre giornate d'anticipo \u2013 il primo scudetto in carriera.\nIl 17 giugno successivo viene riscattato interamente dalla Juventus per 4,8 milioni di euro.\nIl 15 dicembre 2013 segna la prima rete in campionato con la maglia bianconera in una partita vinta dalla Juventus per 4-0 contro il Sassuolo, con un colpo di testa all'incrocio dei pali valevole per il momentaneo 2-0. Nella seconda parte della stagione subisce un infortunio che lo tiene lontano dai campi per un po' di tempo. Ritorna a disposizione nella partita di ritorno dei quarti di finale dell'Europa League contro il Lione, senza tuttavia scendere in campo.\nSassuolo.\nIl 3 luglio 2014 la Juventus comunica la cessione al Sassuolo per un importo di 4,5 milioni di euro pagabili in tre anni. Il 31 agosto gioca da titolare la prima partita di campionato pareggiata 1-1 in casa contro il Cagliari di Zeman.\nIl 24 aprile 2016 sigla il primo gol in nero-verde nella trasferta vinta 1-3 ai danni del Torino, tornando a segnare dopo pi\u00f9 di due anni. Pi\u00f9 di un anno dopo, il 30 aprile 2017, segna il suo secondo gol in neroverde, nella vittoria dei neroverdi per 3-1 contro l'Empoli. Segna il suo terzo gol il 19 novembre dello stesso anno, decidendo al 94' l'incontro col vinto per 2-1.\nNazionale.\nNel 2005 ha partecipato ai Giochi del Mediterraneo con la Nazionale Under-23.\nIl 10 agosto 2012 viene convocato per la prima volta in Nazionale maggiore dal ct Cesare Prandelli in occasione dell'amichevole contro l'Inghilterra del 15 agosto a Berna, nella quale fa il suo debutto ufficiale in azzurro. Il 7 settembre dello stesso anno \u00e8 alla seconda presenza in azzurro, subentrando dalla panchina nella partita valida per le qualificazioni ai Mondiali del 2014 e pareggiata per 2-2 contro la Bulgaria. L'11 settembre 2012 segna il suo primo gol in nazionale contro la nazionale maltese, con un colpo di testa nei minuti finali, fissando il risultato sul 2-0.\nStatistiche.\nPresenze e reti nei club.\n\"Statistiche aggiornate al 20 febbraio 2022.\""}
{"id": "2440892", "revid": "1305772", "url": "https://it.wikipedia.org/wiki?curid=2440892", "title": "True Stories", "text": ""}
{"id": "2440895", "revid": "88740", "url": "https://it.wikipedia.org/wiki?curid=2440895", "title": "Stop Making Sense", "text": ""}
{"id": "2440896", "revid": "767487", "url": "https://it.wikipedia.org/wiki?curid=2440896", "title": "James Samuel Coleman", "text": "Si \u00e8 prevalentemente occupato di sociologia dell'educazione e dello studio delle politiche pubbliche. \u00c8 stato, inoltre, uno dei primi utilizzatori del termine capitale sociale, nonch\u00e9 uno dei principali esponenti della teoria della scelta razionale in sociologia.\nBiografia.\nNel 1949 si laurea in ingegneria chimica alla Purdue University; nel 1955 consegue il Ph.D. alla Columbia University sotto l'influenza di Paul Lazarsfeld.\nInsegn\u00f2 alla Stanford University, all'Universit\u00e0 di Chicago e, a partire dal 1959, all'Universit\u00e0 Johns Hopkins.\nDurante questo periodo acquist\u00f2 notoriet\u00e0 in campo accademico grazie ai lavori \"An Introduction to Mathematical Sociology\" (1964) e \"Mathematics of Collective Action\" (1973).\nNel 1973 lasci\u00f2 l'Universit\u00e0 Johns Hopkins per tornare a Chicago, dove diresse la National Opinion Research Center.\nNel 1991 fu eletto presidente dell'Associazione Americana di Sociologia.\nL'idea di capitale sociale.\nJames Coleman ha utilizzato il concetto di capitale sociale nella sua costruzione di una teoria sociale generale imperniata sull'assunto della fondamentale razionalit\u00e0 degli esseri umani, ma che - proprio grazie al capitale sociale - risulta opposta alla tesi individualista tipica dell'economia classica e neoclassica."}
{"id": "2440902", "revid": "73843", "url": "https://it.wikipedia.org/wiki?curid=2440902", "title": "Irina Iordachescu", "text": "Biografia.\nIrina Iordachescu \u00e8 nata in una famiglia di artisti. Il padre, Dan Iordachescu, baritono, si \u00e8 esibito in numerosi teatri lirici del mondo. La madre \u00e8 un'attrice e la sorella, Cristina, un noto mezzosoprano.\nHa conseguito nel 1995 il diploma in Economic High School con il massimo punteggio e nel 2000 si \u00e8 laureata all'Universit\u00e0 di musica di Bucarest, con il massimo dei voti, in teoria musicale, Lied, oratorio ed opera.\nDal 1997 ha partecipa a diversi concorsi nazionali ed internazionali di canto, qualificandosi:al 2\u00b0 al \"Mihail Jora\", al 1\u00b0 al \"Ionel Perlea\" (Romania), 1\u00b0 al \"Giambattista Viotti\" e \"Cesare Bardelli\" (Italia), 3\u00b0 al \"Silvia Geszty\" (Spagna), 3\u00b0 al \"Maria Callas\" (Grecia), 2\u00b0 al \"Vincenzo Bellini\" (Italia), 3\u00b0 al premio \"IVC s'Hertogenbosch\" (Olanda).\nCollabora con la societ\u00e0 rumena radiodiffusione e la televisione nazionale rumena.\nIl repertorio di Irina Iordachescu copre l'arco che si estende dal barocco al verismo."}
{"id": "2440903", "revid": "1305772", "url": "https://it.wikipedia.org/wiki?curid=2440903", "title": "Discografia dei Rage Against the Machine", "text": "La discografia dei Rage Against the Machine, gruppo musicale rap metal statunitense attivo dagli anni novanta, \u00e8 costituita da quattro album in studio, uno dal vivo, una raccolta e oltre dieci singoli e altrettanti video musicali."}
{"id": "2440906", "revid": "486946", "url": "https://it.wikipedia.org/wiki?curid=2440906", "title": "Museo Lateranense", "text": ""}
{"id": "2440908", "revid": "486946", "url": "https://it.wikipedia.org/wiki?curid=2440908", "title": "Museo lateranense", "text": ""}
{"id": "2440911", "revid": "729019", "url": "https://it.wikipedia.org/wiki?curid=2440911", "title": "Sony Ericsson Open 2008 - Doppio maschile", "text": "Il doppio del Sony Ericsson Open 2008 \u00e8 stato un torneo di tennis facente parte dell'ATP Tour.\nBob Bryan e Mike Bryan erano i detentori del titolo e hanno vinto in finale 6\u20132, 6\u20132, contro Mahesh Bhupathi e Mark Knowles."}
{"id": "2440913", "revid": "122470939", "url": "https://it.wikipedia.org/wiki?curid=2440913", "title": "Renato Deh\u00f2", "text": "Carriera.\nMediano cresciuto nelle giovanili dell'Inter, debutt\u00f2 in prima squadra nel Campionato di Serie A 1966-1967, il 13 novembre 1966 nella partita pareggiata a Milano contro la Roma (0-0). Fu la sua unica partita in nerazzurro.\nNella successiva stagione pass\u00f2 al Lecco in Serie B. Nella stagione successiva si trasfer\u00ec al per cinque anni fra i cadetti.\nNell'ultima parte della carrierafu al , con cui, con 8 presenze, vinse il campionato di Serie B 1973-1974, senza essere confermato nella stagione successiva.\nIn carriera ha giocato 176 partite con 2 reti in Serie B."}
{"id": "2440915", "revid": "2017542", "url": "https://it.wikipedia.org/wiki?curid=2440915", "title": "Parco Papa Giovanni Paolo II (Piacenza)", "text": "Il parco Papa Giovanni Paolo II, testimone di pace meglio conosciuto come parco della Galleana \u00e8 il principale parco cittadino di Piacenza. Situato nella periferia sud-ovest della citt\u00e0, \u00e8 chiamato ancora dalla stragrande maggioranza dei piacentini con il suo nome originale, anche in seguito alla ridenominazione del 2006 in onore del papa deceduto. Il parco della Galleana si trova nell'omonimo quartiere. Confina con il quartiere Besurica, dove \u00e8 localizzato invece il parco di Montecucco.\nNei primi anni del Novecento l'area era destinata a deposito delle munizioni e laboratorio di caricamento proiettili, attivi fino alla seconda guerra mondiale. Ebbe anche sede una polveriera devastata da un incendio nel 1943. Di questo trascorso militare si trovano tracce evidenti nelle casematte che, tuttora, fanno capolino tra la vegetazione.\nL'ex area della polveriera \u00e8 stata trasformata in parco nel 1978 ed \u00e8 diventato di propriet\u00e0 del comune di Piacenza nel 1992. \nL'area del parco \u00e8 di 150.000 m2, dei quali 100.000 tirati a prato.\nUtilizzo e frequentazione.\nIl parco, oltre che per i momenti di relax degli abitanti di Piacenza, \u00e8 utilizzato anche per numerosi progetti per l'osservazione delle stelle e di animali, ospita inoltre feste, comizi e manifestazioni varie."}
{"id": "2440921", "revid": "324090", "url": "https://it.wikipedia.org/wiki?curid=2440921", "title": "Figlie della misericordia e della Croce", "text": "Le Figlie della Misericordia e della Croce sono un istituto religioso femminile di diritto pontificio: le suore di questa congregazione pospongono al loro nome la sigla F.M.C.\nStoria.\nLa congregazione venne fondata a Partinico il 14 settembre 1892 da Maria Rosa Zangara (1846-1914) con l'autorizzazione di Domenico Gaspare Lancia di Brolo, arcivescovo di Monreale: venne eretta in istituto i diritto diocesano con decreto del 24 marzo 1897.\nL'istituto ricevette il pontificio decreto di lode il 10 dicembre 1928 e le sue costituzioni vennero approvate definitivamente dalla Santa Sede il 3 agosto 1937.\nAttivit\u00e0 e diffusione.\nLe Figlie della Misericordia e della Croce si dedicano all'assistenza all'infanzia, specialmente a quella abbandonata, e agli infermi.\nOltre che in Italia, sono presenti in Etiopia, Messico e Romania: la sede generalizia \u00e8 a Palermo.\nAl 31 dicembre 2005 l'istituto contava 141 religiose in 27 case."}
{"id": "2440928", "revid": "716642", "url": "https://it.wikipedia.org/wiki?curid=2440928", "title": "Elliott Bennett", "text": ""}
{"id": "2440932", "revid": "599013", "url": "https://it.wikipedia.org/wiki?curid=2440932", "title": "Sheilla de Castro", "text": "Carriera.\nClub.\nLa carriera di Sheilla de Castro inizia nel 1997, tra le file del settore giovanile del , squadra della sua citt\u00e0 natale: nella stagione 2000-01 passa alle concittadine del , con cui esordisce da professionista in Superliga e conquista uno scudetto.\nNella stagione 2004-05 gioca per la prima volta in un campionato estero, ingaggiata dalla nella Serie A1 italiana: resta legata alla formazione marchigiana per quattro annate, nel corso delle quali si aggiudica un campionato, una Supercoppa italiana e due edizioni della Coppa CEV.\nTorna quindi in patria per il campionati 2008-09 tra le file del , con cui disputa due stagioni, prima di approdare nell'annata 2010-11 al , con cui vince nuovamente lo scudetto. Nella stagione 2012-13 viene ingaggiata dall', vincendo due edizioni del Campionato Paulista, la Coppa del Brasile 2014, il campionato sudamericano per club 2012 e il campionato mondiale per club 2012: in entrambe le competizioni internazionali viene premiata come miglior giocatrice.\nNella stagione 2014-15 viene ingaggiata con contratto biennale dal , militante nel massimo campionato turco, con cui vince la Supercoppa turca 2014 e il campionato 2015-16. Dopo tre anni di inattivit\u00e0, durante i quali diventa madre di due gemelle, annuncia il suo ritorno in campo per la stagione 2019-20 disputando la Superliga S\u00e9rie A brasiliana con il , con cui vince il campionato sudamericano per club 2020.\nTorna il campo nel 2021, partecipando alla prima edizione dell'.\nNazionale.\nNel 2002 fa il suo esordio in nazionale, con cui un anno dopo conquista l'oro al campionato sudamericano 2003.\nEntra in pianta stabile in nazionale durante il seguente ciclo olimpico, durante il quale conquista l'oro al World Grand Prix 2005, 2006, di cui viene eletta MVP, e 2008, altri due ori al campionato sudamericano 2005 e 2007, ancora due ori alla Grand Champions Cup 2005, dove riceve il premio come miglior giocatrice e come miglior realizzatrice, a alla Final Four Cup 2008 e, soprattutto, quello ai Giochi della XXIX Olimpiade; tra tutti questi successi, colleziona anche tre argenti, rispettivamente al campionato mondiale 2006, ai XV Giochi panamericani e alla Coppa del Mondo 2007.\nNel seguente quadriennio continua a collezionare medaglie: nel 2009 vince l'oro alla Coppa panamericana e al World Grand Prix, venendo eletta anche MVP, e l'argento alla Grand Champions Cup; nel 2010 vince due medaglie d'argento al World Grand Prix, bissata anche nell'edizione 2011, e al campionato mondiale. Nel 2011 si aggiudica nuovamente la Coppa panamericana, venendo eletta anche miglior giocatrice del torneo, cos\u00ec come accade nel campionato sudamericano, dove si laurea campionessa continentale; nel 2012 vince la medaglia d'argento al World Grand Prix e la medaglia d'oro ai Giochi della XXX Olimpiade di Londra.\nNel 2013 apre il seguente ciclo olimpico vincendo la medaglia d'oro al World Grand Prix, bissata anche nell'edizione successiva, e alla Grand Champions Cup. Dopo il bronzo al campionato mondiale 2014, si aggiudica la settima medaglia d'oro consecutiva al campionato sudamericano 2015 e il settimo oro al World Grand Prix 2016. In seguito all'eliminazione nei quarti di finale ai Giochi della XXXI Olimpiade di Rio, annuncia il suo ritiro dalla nazionale.\nNell'estate 2019, tuttavia, ritorna in campo anche con la nazionale verde-oro, con cui si aggiudica la medaglia d'oro al campionato sudamericano 2019.\nNel 2021 vince la medaglia d'argento alla Volleyball Nations League."}
{"id": "2440933", "revid": "24967282", "url": "https://it.wikipedia.org/wiki?curid=2440933", "title": "Nerone (figlio di Germanico)", "text": ""}
{"id": "2440935", "revid": "767487", "url": "https://it.wikipedia.org/wiki?curid=2440935", "title": "Jason Shackell", "text": "Carriera.\nHa giocato con vari club nella seconda divisione inglese."}
{"id": "2440937", "revid": "1305772", "url": "https://it.wikipedia.org/wiki?curid=2440937", "title": "Marc Ford", "text": "Biografia.\nBurning Tree.\nFord inizi\u00f2 la propria carriera musicale nei tardi anni ottanta, nel gruppo blues-rock dei Burning Tree, un \"power trio\" costituito dallo stesso Ford come voce e chitarra, Mark Dutton al basso elettrico e Doni Gray alla batteria. Il gruppo incise un unico album nel 1990, omonimo per la Epic Records. L'album \"Burning Tree\" ebbe uno scarso successo commerciale ma ricevette buone critiche, e consent\u00ec comunque al trio di esibirsi dal vivo in molte localit\u00e0 fra il 1990 e il 1991.\nThe Black Crowes.\nAlla fine del 1991 Ford si trov\u00f2 spesso a condividere il palco con il gruppo rock gi\u00e0 affermato dei Black Crowes. Il suo ingresso nel gruppo avvenne casualmente, come rimpiazzo di Jeff Cease quando i rapporti fra quest'ultimo e il gruppo si compromisero. Il primo album pubblicato dai Crowes con Ford alla chitarra fu \"The Southern Harmony and Musical Companion\", che fu anche un grandissimo successo per il gruppo, raggiungendo il traguardo del doppio disco di platino. Ford suon\u00f2 con i Crowes anche nei due successivi \"Amorica\" (1994) e \"Three Snakes and One Charm\" (1996) e in due album non pubblicati (\"Tall\" del 1993 e \"Band\" del 1997), che furono in seguito raccolti insieme e pubblicati col titolo \"The Lost Crowes\". In questo periodo, Ford e il cantante Chris Robinson dei Crowes vennero a costituire, secondo alcuni critici, il pi\u00f9 notevole duo rock degli anni novanta.\nFord venne allontanato dai Crowes alla fine del 1997, per volere dei fondatori del gruppo Chris e Rich Robinson, che giustificarono questa scelta sostenendo che Ford faceva uso eccessivo di droghe. Il successivo album della band, \"By Your Side\", fu accolto pi\u00f9 timidamente dei precedenti.\nCarriera solista.\nDopo aver lasciato i Black Crowes Ford intraprese una carriera solista, facendosi accompagnare da diverse formazioni di supporto, e contemporaneamente inizi\u00f2 a collaborare con altre formazioni affermate, come Gov't Mule e Chris Stills Band.\nNel 2000 Ford entr\u00f2 nei Blue Floyd, tribute band dedicata ai Pink Floyd, in cui suonavano anche altri musicisti affermati come Allen Woody e Johnny Neel, e che ebbe in quegli anni un grande successo. L'anno successivo, tuttavia, Ford riprese la propria attivit\u00e0 solista. Occasionalmente torn\u00f2 a suonare insieme a Chris Robison, contribuendo anche compositore a uno dei brani del primo album solista di Robinson, \"New Earth Mud\". Nel 2002 Ford incise il proprio album di debutto come solista, insieme a una formazione di supporto chiamata The Sinners: \"It's About Time\". Il gruppo fu notato dalla cantante country Lucinda Williams, che contribu\u00ec a promuoverlo e finanziarlo. Poco tempo, tuttavia, Ford decise di accompagnare Ben Harper, e abbandon\u00f2 il progetto dei Sinners. Questa collaborazione dur\u00f2 fino al 2004, e port\u00f2 alla partecipazione di Ford a due album di Ben Harper: \"The Blind Boys of Alabama\" e \"There Will Be a Light\".\nReunion dei Black Crowes.\nNel 2005 i fratelli Robinson, che avevano sciolto i Black Crowes tre anni prima, decisero di rifondare il gruppo per un tour di \"reunion\". Ford accett\u00f2 di partecipare al progetto, continuando per\u00f2 a collaborare anche con Harper e contribuendo all'incisione dell'album del 2006 \"Both Sides of the Gun\" e partecipando a numerosi concerti di Harper. Il 5 settembre dello stesso anno Ford annunci\u00f2, attraverso i propri legali, che non aveva pi\u00f9 intenzione di continuare la collaborazione con i Black Crowes.\nRipresa della carriera solista.\nDopo aver lasciato nuovamente i Crowes, Ford riprese a suonare come solista, organizzando tra l'altro tre concerti con la sua prima formazione, i Burning Tree. Nel 2007 incise il suo secondo album solista, \"Weary and Wired\", in cui compare tra l'altro Doni Gray dei Burning Tree. Il tour promozionale dell'album tocc\u00f2 numerose nazioni in tutto il mondo, inclusi Stati Uniti, Spagna, Germania, Russia e altre nazioni europee.\nFra i principali progetti solisti recenti di Ford si segnala in particolare quello con il gruppo di supporto \"Neptune Blues Club\", cominciato nel 2008 con l'album \"Mark Ford and the Neptune Blues Club\". Un secondo album con i Neptune Blues Club risulta in lavorazione.\nAltre attivit\u00e0.\nOltre che musicista, Ford \u00e8 anche produttore discografico; ha prodotto, fra l'altro, gli album del cantante country/rock Ryan Bingham."}
{"id": "2440938", "revid": "550205", "url": "https://it.wikipedia.org/wiki?curid=2440938", "title": "C.S. Esercito", "text": ""}
{"id": "2440943", "revid": "1305772", "url": "https://it.wikipedia.org/wiki?curid=2440943", "title": "Punta Tre Chiosis", "text": "La Punta Tre Chiosis (3.080\u00a0m) \u00e8 una montagna delle Alpi Cozie, che sorge in comune di Pontechianale in alta valle Varaita.\nCaratteristiche.\nSi trova interamente compresa nel territorio comunale di Pontechianale, sulla cresta che divide il vallone di Vallanta ad est dalla valle Varaita di Chianale ad ovest.\nLa cresta si dirama dalla dorsale alpina principale in corrispondenza del monte Losetta. Da qui scende in direzione sud-ovest verso il \"passo della Losetta\", poi risale alla \"punta Seras\" (2993\u00a0m) e continua nella medesima direzione prima scendendo ad una selletta, poi raggiungendo la quota 2963. Qui piega decisamente verso sud, compie un ampio arco con concavit\u00e0 ad ovest e, con direzione generale sud-sud-ovest, raggiunge la vetta della punta Tre Chiosis, a 3.080\u00a0m di quota, punto culminante della dorsale Vallanta-Chianale. Da qui la cresta, che assume il nome di \"cresta Savaresch\", scende con alcune ondulazioni fino alla zona detta \"le Conce\" (2400\u00a0m circa), per proseguire nella stessa direzione con pendenza molto superiore fino alla quota 2198, dove piega a sud-sud-ovest e digrada rapidamente sull'abitato di Castello.\nDalla vetta si diparte una dorsale secondaria, che scende in direzione ovest-sud-ovest ad un colletto e risale ad una vetta secondaria, a quota 3054\u00a0m, posta a circa 500\u00a0m dalla vetta principale. Dalla quota 3054 la dorsale si biforca. Un ramo, noto come \"costa Ciabert\", scende dapprima in direzione ovest-nord-ovest, poi piega a ovest, assumendo il nome di \"costa Sela\", e scende verso il fondovalle poco a monte della frazione di Chianale. L'altro ramo scende in direzione sud-ovest, assumendo i nomi prima di \"costa Tre Chiosis\", poi di \"costa Ciarinosa\", fino a quota 2440, dove piega a sud-sud-ovest e scende col nome di \"costa Crusas\" sulle \"grange Patas\", nel \"vallone di Savaresch\", a nord della frazione Genzana di Pontechianale.\nUn'ulteriore cresta secondaria scende dalla quota 2963 in direzione ovest. Tra questa dorsale e la \"costa Ciabert\" \u00e8 compreso il \"vallone dei Tre Chiosis\"; tra la \"costa Ciabert\" e la \"costa Tre Chiosis\" si trova il \"vallone del Turri\"; tra la \"costa Tre Chiosis\" e la \"costa Savaresch\" si trova il \"vallone Savaresch\". Il nome \"Tre Chiosis\" (nell'occitano locale pi\u00f9 propriamente \"les Tres Chiuzis\") indica proprio questi tre valloni, chiusi ad est dalla mole della montagna.\nLa vetta \u00e8 un ampio rilievo tondeggiante detritico, il cui punto sommitale \u00e8 identificato da una croce metallica posizionata dalla sezione del CAI di Savigliano nel 2014. Dalla cima si gode di una vista ravvicinata e dettagliata del versante occidentale del gruppo del Monviso, con particolare risalto per il Viso di Vallanta, il Visolotto, la punta Gastaldi, e la dorsale che scende dalla vetta del Viso alla punta Caprera.\nLa struttura geologica della montagna \u00e8 nel complesso omogenea. L'intera dorsale Vallanta-Chianale \u00e8 infatti composta dai calcescisti micacei e filladici del Giurassico-Cretaceo appartenenti al \"complesso dei calcescisti ofiolitiferi\".\nAscensione alla vetta.\nLa via normale \u00e8 un percorso escursionistico, che si sviluppa interamente su strade sterrate e sentieri. La partenza \u00e8 dalla frazione Genzana di Pontechianale, ove ci si pu\u00f2 eventualmente appoggiare al rifugio Savigliano. Da qui, seguendo la strada sterrata di servizio che risale il \"vallone di Savaresch\", si raggiunge la stazione di arrivo della seggiovia \"Tre Chiosis\". Da qui si prosegue fino a raggiungere la cresta poco sotto la \"cima delle Conce\" (2429\u00a0m). A questo punto si gira a sinistra e si segue un sentiero che risale in cresta, aggirando alcune asperit\u00e0 sul versante della valle di Chianale; il sentiero percorre tutta la costa Savaresch, per una lunghezza di circa 3 km, offrendo una stupenda visuale sul versante ovest del gruppo del Monviso. Ai piedi del pendio terminale, in corrispondenza dei ruderi di un ricovero militare, il sentiero piega a sinistra e, salendo in diagonale, raggiunge la cresta che separa la vetta dalla quota 3054; da qui si raggiunge in breve la vetta vera e propria. Il percorso ha una difficolt\u00e0 complessiva valutata in E.\nLo stesso tracciato pu\u00f2 essere percorso, pur con qualche difficolt\u00e0, con la mountain bike.\nUn percorso pi\u00f9 diretto prevede di seguire la strada fino al bivio per il \"sentiero Lanzetti\"; da qui si risale direttamente la cresta sud-ovest fino alla quota 3054 e poi alla vetta. Questo percorso si svolge quasi interamente fuori sentiero, ed ha difficolt\u00e0 EE.\nAccesso invernale.\nLa montagna \u00e8 accessibile d'inverno sia con le ciaspole che con gli sci. Con le ciaspole, \u00e8 possibile salire seguendo l'itinerario estivo per la cresta Tre Chiosis; con gli sci si pu\u00f2 seguire questo stesso percorso, oppure salire invece dal \"vallone Tre Chiosis\". In quest'ultimo caso si risale il \"vallone di Soustra\" per poi risalire il \"vallone Tre Chiosis\" puntando diretti alla vetta, oppure alla quota 2963. Potendo salire con mezzi meccanici fino alla stazione di arrivo della seggiovia, \u00e8 interessante anche l'opzione di risalire da l\u00ec alla cresta Savaresch, per poi seguirla fino in cima seguendo il tracciato della normale estiva, e scendendo poi sul fondo del vallone di Savaresch. La risalita del medesimo vallone \u00e8 pure una possibile variante per l'accesso con gli sci."}
{"id": "2440950", "revid": "247222", "url": "https://it.wikipedia.org/wiki?curid=2440950", "title": "Pomeriggio 5", "text": ""}
{"id": "2440959", "revid": "1856513", "url": "https://it.wikipedia.org/wiki?curid=2440959", "title": "Air Tahiti", "text": "La Air Tahiti \u00e8 una compagnia aerea \"regionale\" francese, partecipata anche da Air France (7,5%), con sede a Papeete nell'isola di Tahiti nella Polinesia Francese. Nel 2012 era la dodicesima compagnia aerea francese per traffico passeggeri con 754.136 passeggeri trasportati."}
{"id": "2440960", "revid": "15756", "url": "https://it.wikipedia.org/wiki?curid=2440960", "title": "Analisi delle Operette morali", "text": "Storia del genere umano.\nComposta a Recanati, tra il 19 gennaio e il 7 febbraio 1824.\nLeopardi inizia le sue Operette con una \"favola\" sulla storia dell'umanit\u00e0 e ci narra come tutti gli uomini in origine, \u00abfossero creati per ogni dove e a un medesimo tempo e tutti bambini\u00bb e \u00ab\"nutricati\" da api, capre e colombe\u00bb.\nLa Terra \u00e8 pi\u00f9 piccola, il cielo \u00e8 senza stelle e ci sono meno \"meraviglie di oggi\", ma nonostante tutto cresce negli uomini un'idea d'infinit\u00e0 e di bellezza, che li riempie di numerose aspettative e speranze, giudicando quel \"posto\", con Leibniz, \"il migliore dei mondi possibili\".\nQuando dalla \"fanciullezza\" gli uomini passano alla prima \"adolescenza\", hanno origine i primi dissapori. Le illusioni tardano ad avverarsi, l'abitudine alla vita quotidiana, spinge alcuni a conoscere meglio il mondo, esplorandolo in lungo e in largo. Con sorpresa, i confini non appaiono pi\u00f9 cos\u00ec \"vasti\", il mondo \u00e8 privo di variet\u00e0, salvo poche differenze, tutti gli esseri umani sono simili d'aspetto e di et\u00e0. Cos\u00ec \u00absul declinare degli anni, convertita la saziet\u00e0 in odio\u00bb cominciano a privarsi della vita.\nGli Dei si dolgono di questo fatto; credono che l'infelicit\u00e0 umana sia il segno della loro imperfezione. Il rifiuto della vita, distingue gli esseri umani dagli altri esseri viventi, contravvenendo alle leggi naturali. Per migliorare le condizioni del mondo, i celesti allargano i confini, riempiono il cielo di stelle, creano pi\u00f9 variet\u00e0 di forme; diversificano le et\u00e0 e rendono pi\u00f9 difficili i contatti con altri esseri umani: montagne, colline, fiumi e laghi divideranno le popolazioni. Per aumentare l'idea d'infinito che tanto piace agli uomini, favoriscono l'immaginazione, creando \"il popolo dei sogni\", fabbricatori di quelle immagini \"perplesse\", impossibili da realizzare nel mondo reale.\nQuesta seconda era dura di pi\u00f9 della prima. La tristezza della vecchiaia consolata dalle speranze della giovent\u00f9, ma quando sopraggiunge di nuovo la stanchezza e il tedio della vita, tornano anche le vecchie situazioni. Nasce in questa era il culto dei morti, con feste che celebrano e ricordano l'estinto.\nQuando gli uomini si abbandonano ad ogni sorta di crimine, Giove decide di annegarli tutti, salvando solo i due pi\u00f9 meritevoli, Deucalione e Pirra, col compito di ripopolare la Terra.\nLa terza epoca \u00e8 segnata dalla lotta alla \"passata oziosit\u00e0\". Giove crea nuovi desideri negli uomini e li mette nelle condizioni di \"lavorare per ottenerli\". In ogni luogo stabilisce delle particolarit\u00e0, comanda Mercurio di creare le citt\u00e0 e li distingue in popoli e nazioni. Fatto questo d\u00e0 all'esistenza degli uomini dei problemi \"veri\" e dei mali veri. Chi prima non aveva patito alcuna malattia ora \u00e8 tormentato da ogni sorta di morbo, dal clima avverso, dalle tempeste e dai terremoti ecc. \"sapendo che i timori e i presenti pericoli riconcilierebbero con la vita\".\nPer contro diffonde le \"arti\" e dei \"fantasmi\" (Gloria, Virt\u00f9, Amore, Coraggio ecc.) col compito di tirar fuori il meglio dall'uomo nelle situazioni difficili. I poeti cominceranno a narrare di vite sacrificate in nome di imprese belle e gloriose. L'umanit\u00e0 \u00e8 portata a credere che l'esistenza, sebbene mediocre, sia almeno tollerabile.\nIl mondo cos\u00ec concepito dura pi\u00f9 lungo di tutti gli altri ma l'eterna abitudine alla vita riporta anche l'abbandono e la noia. Per la prima volta fa la sua comparsa un fantasma chiamato \"Sapienza\", dalle qualit\u00e0 neutre. Ha facolt\u00e0 di creare una certa aspettativa negli uomini e cio\u00e8 il conseguimento della verit\u00e0, condizione che li avrebbe resi simili agli Dei.\nTuttavia, mentre nei signori dell'Olimpo la sapienza celebra e sancisce la loro grandezza, negli uomini realizza la consapevolezza della loro miseria. \u00c8 l'inizio della quarta era: gli uomini arrivano a bestemmiare gli Dei, custodi gelosi di un sommo bene e rei di considerare l'umanit\u00e0 non degna di tale dono. Pressato dalle insistenze del genere umano, Giove delibera di far scendere, non occasionalmente, la verit\u00e0 nel mondo, dandole perpetua dimora tra gli uomini, contro la preoccupazione manifesta della altre divinit\u00e0. Sar\u00e0 lo stesso Giove a tranquillizzare i fratelli, anticipando quali saranno le conseguenze.\nLa verit\u00e0 render\u00e0 ancora pi\u00f9 amara la vita degli uomini, che vedranno vana qualsiasi speranza consolatoria. L'arido vero non risparmier\u00e0 nulla, neanche quei positivi fantasmi, da alcuni tenuti in gran rispetto e considerazione. Venendo meno tutti i valori, l'uomo avr\u00e0 rispetto solo per s\u00e9 stesso, rinunciando in modo vile a privarsi della vita.\nVerificata questa terribile condizione, Giove, mosso da piet\u00e0 e in accordo con gli altri Dei, invia sulla Terra Cupido, un Amore diverso \"per natura e opere\" dal precedente, in grado di accendere la \"passione tra due individui\", unico rimedio passeggero all'infelicit\u00e0, capace di far tornare l'uomo al tempo della fanciullezza: \"rinverdisce l'infinita speranza, le belle e care immagini degli anni teneri\".\nNell'edizione fiorentina Piatti del 1834, \u00e8 apparsa la seguente nota, per esigenze di censura:\nTra le citazioni classiche di rilievo troviamo la citt\u00e0 di Atlantide e la dottrina dell'amore sviluppata da Platone nel \"Convito\".\nDialogo d'Ercole e di Atlante.\nComposto a Recanati, tra il 10 e il 13 febbraio, 1824, ha subito dei cambiamenti nelle varie edizioni.\nCon sequenze di parlato di stampo toscano, l'operetta riporta un dialogo tra Atlante, che sorregge l'asse del mondo, ed Ercole, che \u00e8 venuto a sostituirlo. Dopo aver ricordato il precedente incontro, Ercole scopre che, a differenza dell'altra volta, la Terra si \u00e8 fatta cos\u00ec \"leggera\" e silenziosa, di un sonno simile alla morte, che il Titano se la potrebbe attaccare come ciondolo e andare per le sue faccende, se Giove non l'obbligasse a rispettare i suoi voleri.\nErcole non sente pi\u00f9 alcun rumore o movimento tanto che dubita sia ancora viva. Propone ad Atlante di colpirla con la sua clava per vedere cosa succede, ma temono che la crosta terrestre possa rompersi \"come un uovo\" o che il colpo possa schiacciare e uccidere tutti gli uomini all'istante. Per \"svegliarla\", si decide di giocare a \"palla\" e tra una battuta e l'altra i contendenti confrontano le rispettive abilit\u00e0. La caduta della \"sfera\" pone termine al gioco e al dialogo con Atlante, il quale invita Ercole a scusarsi con Giove per il breve momento ludico a cui si sono abbandonati, trascurando le proprie responsabilit\u00e0.\nPrimo esempio di dialogo dallo stile medio, ricco di espressioni vernacolari, rapido e tagliente come i lavori lucianei. Molto curate le citazioni classiche che alludono a miti strettamente connessi con la \"salute della Terra\": dal mito di Fetonte (cielo e terra in fiamme) a quello di Apollo e Dafne (con la Terra trasformata in essere esclusivamente vegetale), mentre si muovono, tra favola e storia, i riferimenti antropomorfi alla calma mortale che la segna: il lunghissimo sonno di Epimenide di Creta e la trasmigrazione dell'anima di Ermotino.\nIl dialogo \u00e8 anche la prima operetta in cui Leopardi usa una terminologia volutamente caricaturale per descrivere la Terra nel tentativo di \"spostarla\" dal centro dell'universo non solo in senso fisico ma anche culturale. Questo proposito corre parallelo alla \"visione scientifica\" della natura e del mondo, come emerge da altre operette (vedi Natura e Islandese, Colombo e Gutierrez, Il Frammento, Il Copernico, gli Uccelli ecc.)\nLe immagini sono tutte dissacranti: ciondolo attaccato ad un pelo della barba; forma di pagnotta; orologio dalle molle rotte; \"sferuzza\"; fragile uovo; palla sgonfia, neanche tanto buona per giocarci! Emblematica la battuta finale di Ercole quando la \"palla\" \"cade\":\nDialogo della Moda e della Morte.\nComposto a Recanati tra il 15 e il 18 febbraio, 1824.\nDialogo che cita e celebra Francesco Petrarca e i suoi Trionfi.\nLa Moda, dopo essersi presentata come sua sorella, in quanto figlie della \"Caducit\u00e0\", spiega ad una frettolosa ed impegnatissima Morte in cosa \u00e8 del tutto simile a lei.\nLa Moda fornisce un elenco di usanze che in suo nome gli esseri umani di ogni epoca compiono, realizzando nello stesso tempo le aspettative della Morte. Si parte dalle indicibili sofferenze per rispettare consuetudini sociali, fino agli esercizi per mantenere in salute il corpo e l'anima perch\u00e9 ormai decaduti quei valori antichi di sobriet\u00e0 ed equilibrio (tutte cose che in definitiva accorciano la vita ecc.); tanto che ormai l'immortalit\u00e0 cercata dagli uomini, in memoria dell'eroe defunto, \u00e8 tenuta in bassissima considerazione e per amor suo \u00e8 spento ogni desiderio di gloria. A \"trionfare\" quindi, poich\u00e9 tutto \u00e8 passeggero e incostante sulla terra, sar\u00e0 sempre lei, sua sorella maggiore, la triste \"Mietitrice\".\nRiconosciuta la parentela, grazie a queste credenziali, Moda e Morte s'accordano per meglio operare e consultarsi sulle migliori soluzioni da adottare per trarre entrambe \"miglior partito\" da ogni situazione.\nDialogo cinico come il \"Dialogo della Natura e di un'Anima\" e il \"Dialogo della Natura e di un Islandese\". Oltre a Petrarca si cita Ippocrate in un passo che parla delle usanze dei popoli barbari nel trasfigurare le teste dei neonati.\nSebbene la Morte sia rappresentata nei modi dell'iconografia classica, evinta dalla battuta sull'impossibilit\u00e0 di portare gli occhiali (\u00e8 l'immagine del teschio classico), il personaggio pi\u00f9 originale \u00e8 la Moda, figura non molto diversa nell'agire dalla sorella, ma sicuramente pi\u00f9 \"elegante\" nel sostenere l'ipocrisia umana.\nProposta di premi fatta dall'Accademia dei Sillografi.\nComposto a Recanati, tra il 22 e il 25 febbraio, 1824, ha subito qualche modifica tra le varie edizioni.\nSatira pungente contro il progresso della civilt\u00e0 meccanica a danno del progresso spirituale e morale. L'operetta gioca molto sui fitti collegamenti intertestuali. I Sillografi erano chiamati dai Greci gli autori di silloi, composizioni poetiche burlesche e satiriche. Tutto il testo \u00e8 pregno di questi toni.\nUna fantomatica Accademia propone che, \"in questa era delle macchine\", siano proprio gli automi ad accollarsi le miserie e le fatiche degli uomini, magra consolazione, vista l'impossibilit\u00e0 di porvi altro rimedio. Propone pertanto \"tre premi\" per chi sapr\u00e0 costruire altrettante macchine automatiche utili all'umanit\u00e0.\nLa prima deve essere un robot che rappresenti l'amico perfetto: seguono delle avvertenze circa il comportamento esemplare da tenere nei confronti dell'amico - domina su tutto il \"non infastidire la persona\" - e una serie di citazioni classiche a rafforzamento del progetto; la seconda \u00e8 un uomo a vapore \"atto a fare cose grandiose e magnanime\"; la terza \u00e8 la donna ideale, conosciuta da Baldassarre Castiglione ne \"\".\nDissacrante la postilla finale sui contributi dell'Accademia per concorrere alle spese, derivanti da opere e personaggi di fantasia.\nNotevole il numero di citazioni, classiche e moderne, e l'intento satirico sopra ogni riga, quasi a voler muovere forzatamente il \"riso\".\nDialogo di un Folletto e di uno Gnomo.\nComposto a Recanati, tra il 2 e il 6 marzo, 1824. Ha subito dei cambiamenti dopo la prima edizione.\nIn un mondo ormai deserto, uno Gnomo, abitante nelle profondit\u00e0 della Terra, \u00e8 inviato alla ricerca di indizi sulle cause della scomparsa del genere umano. Arrivato in superficie incontra un Folletto, spirito dell'aria, col quale intrattiene un breve discorso su cosa \u00e8 accaduto e come continuer\u00e0 l'esistenza.\nLo Gnomo \u00e8 preoccupato per la sorte degli uomini, da molto tempo non scavano pi\u00f9 per cercare \"tesori\" nascosti nelle profondit\u00e0 della terra, la loro scomparsa fa temere radicali cambiamenti di vita, come per esempio l'impossibilit\u00e0 di misurare il tempo. Il Folletto, dopo aver ricordato che la vita segue dei ritmi indipendenti da ogni misurazione, racconta come si sono estinti:\nEntrambi concordano sul fatto che l'uomo non sia il centro dell'universo e che \u00ab\"la terra non sente che le manchi nulla\"\u00bb, cos\u00ec la natura perpetua il suo ciclo inesorabilmente: \u00ab\"i fiumi non sono stanchi di correre\"\u00bb, dice il Folletto e \u00ab\"i pianeti non mancano di nascere e di tramontare\"\u00bb, prosegue lo Gnomo.\nL'operetta sembra riprendere dove si era interrotto il Dialogo d'Ercole e di Atlante, fornendo una spiegazione razionale all'immagine di una \"terra tristemente silenziosa\". Il favoloso dialogo, che nel finale vedr\u00e0 le posizioni dei due interlocutori sullo stesso piano, tanto da potersi leggere come un unico discorso, \u00e8 condito da riferimenti classici pi\u00f9 o meno espliciti: si va dalle leggi di Licurgo, alla tragedia burlesca del Valaresso, alla morte di Cesare.\nDialogo di Malambruno e di Farfarello.\nComposto a Recanati, tra il 1\u00ba e il 3 aprile, 1824.\nIl mago Malambruno per esaudire un suo desiderio, invoca alcuni demoni dell'Inferno. Al suo servizio si presenta Farfarello pronto a manifestare tutta la forza del suo padrone Beelzebub.\nPonendosi al servizio del mago, il diavolo pu\u00f2 farlo ricco, potente e pieno di donne se solo lo desidera, ma l'uomo chiede di poter essere \"felice per un momento\". La risposta del servitore \u00e8 categorica: non si pu\u00f2 fare! Ma il mago insiste e pretende di essere almeno liberato dall'infelicit\u00e0. Anche in questo caso la risposta del diavolo \u00e8 negativa: i due desideri sono impossibili da realizzare perch\u00e9 strettamente connessi con la realt\u00e0 della natura umana.\nIl concetto svolto nel testo \u00e8 racchiuso in quest'affermazione di Farfarello:\nLa natura stessa dell'esistenza nega all'uomo la felicit\u00e0. Il suo conseguimento rester\u00e0 sempre frustrato, nessun \"diletto\" lo appagher\u00e0, perch\u00e9 non potr\u00e0 mai colmare il suo infinito desiderio. Il \"sentire\" \u00e8 soprattutto \"patire\" perch\u00e9 l'essere umano, attraverso i propri sentimenti, sperimenta il divario esistente tra ci\u00f2 che si desidera e ci\u00f2 che la realt\u00e0 concede.\nL'unico rimedio, oltre al sonno senza sogni - perch\u00e9 anche sognare \u00e8 comunque un minimo sentire e quindi patire - \u00e8 la morte: \u00ab\"Il non vivere \u00e8 sempre meglio del vivere\"\u00bb, afferma Malambruno, dal momento che, continua Farfarello, \u00ab\"la privazione dell'infelicit\u00e0 \u00e8 sempre meglio dell'infelicit\u00e0\".\u00bb\nIl dialogo appartiene alla schiera dei \"brevi\" ed \u00e8 fortemente legato col successivo, che approfondir\u00e0 questioni inerenti proprio i \"magnanimi\", coloro in grado di \"sentire fortemente la vita\". Come gi\u00e0 accaduto in precedenza, nella sua parte conclusiva, il dialogo si configura come un monologo che svolge un concetto caro all'autore. Nelle battute finali, compare il primo accenno di \"giustificazione del suicidio secondo ragione\".\nDialogo della Natura e di un'Anima.\nComposto a Recanati, tra il 9 e il 14 aprile, 1824.\nIn un luogo impossibile da definire, assistiamo all'incontro tra un'anima, destinata a grandi cose, e una Madre Natura, orgogliosa di dare i natali ad una figliuola tanto illustre.\nPrima della nascita, la Natura predice all'anima \"l'infelicit\u00e0\", che sar\u00e0 direttamente proporzionale alla sua grandezza: oggetto di lodi e di invidia presso gli uomini, vivr\u00e0 una \"memoria imperitura\".\nDopo una serie di esempi storici e considerazioni sulla vita degli uomini, l'Anima rinuncia alle sue qualit\u00e0 rare e chiede, in cambio dell'immortalit\u00e0, di essere \"alluogata\" nell'essere pi\u00f9 umile e semplice e di essere, quanto prima, raggiunta dalla morte.\nLo scopo di ogni anima \u00e8 la felicit\u00e0, la beatitudine.\nL'essere umano eccellente pi\u00f9 cerca questa condizione pi\u00f9 s'accorge di quanto sia impossibile raggiungerla e le avversit\u00e0 che costellano il suo cammino portano ineluttabilmente al dolore e alla sofferenza.\nL'infelicit\u00e0 quindi \u00e8 propria di tutti gli uomini, ma \u00e8 maggiore in quelli grandi, nei magnanimi, coloro che sentono fortemente la vita in ogni sua manifestazione, nelle anime pi\u00f9 sensibili.\nAltro dialogo cardine del pensiero Leopardiano, che torner\u00e0 prepotentemente nei dialoghi e novelle sulla vanit\u00e0 della \"gloria\" e sul meccanicismo naturale. Due i poeti illustri citati (Cam\u00f5es e Milton), presi ad esempio di gloria postuma e sofferenza in vita. Torna il taglio ironico, mentre il riferimento al suicidio si fa pi\u00f9 esplicito.\nDialogo della Terra e della Luna.\nComposto a Recanati, tra il 24 e il 28 aprile, 1824.\nNello spazio silenzioso una Terra \u00ab\"che scoppia di noia\"\u00bb perch\u00e9 i suoi \u00ab\"negozi sono ridotti a poca cosa\"\u00bb comincia un dialogo con la Luna, da sempre \u00ab\"sua compagna di viaggio\"\u00bb e \u00ab\"amica del silenzio\"\u00bb. L'inizio del dialogo, che rimanda al commovente e ininterrotto colloquio del poeta col nostro satellite, ricorda la felice apertura dell'idillio del 1819.\nLa Terra, dopo aver ricordato la sua natura armonica, divina e genitrice, in ossequio alla tradizione classica dei pi\u00f9 antichi poeti greci, domanda alla Luna che tipo di abitanti la popolano, e di che natura \u00e8 la societ\u00e0 radicatasi sulle sue lande. La sua umile \u00ab\"suddita\"\u00bb risponde di non essere in nulla conforme alla sua \u00ab\"Signora\"\u00bb, e che \u00e8 in errore se crede che tutto, nell'universo, Madre Natura, abbia creato simile a lei e all'umanit\u00e0.\nLa Terra di \u00ab\"pasta grossa e cervello tondo\"\u00bb, da sempre impegnata ad \u00ab\"allungare le sue corna che gli uomini chiamano monti e picchi\"\u00bb per vedere cosa accade su quelle terre vicine, non si capacita di quello che si sente rispondere, non comprendendo una \u00ab\"verit\u00e0 naturale\"\u00bb.\nNessuna delle cose perdute dagli uomini si trova nascosta su i suoi lidi, come l'amor patrio, la virt\u00f9, la gloria o la \"rettitudine\". Altre cose, invece, sono presenti come sulla Terra, sono i mali: vizi, misfatti, infortuni, dolori, vecchiezza.\n\u00ab [...] il male \u00e8 cosa comune a tutti i pianeti dell'universo\u00bb, nessuna eccezione. La radicalit\u00e0 della tesi assunta \u00e8 il primo segnale di quel dolore cosmico che sar\u00e0 sviscerato nei dialoghi successivi riguardanti la Natura.\nLa Luna non cambierebbe il suo stato con l'abitante pi\u00f9 fortunato delle sue lande e dubita che ci sia speranza per loro. Anche la Terra riconosce che l'unico conforto che sembrano avere gli uomini sia il sonno che ora avvolge una parte di essi, l'emisfero non illuminato. I pianeti si salutano con una battuta ironica a suggellare l'amarezza del tono complessivo del dialogo.\nCuratissimo il lavoro di citazione che va da illustri fisici e astronomi, alle battute sulla mitologia classica fino ad un accenno alla tradizione religiosa islamica. Immancabile la fonte letteraria che celebra l'Ariosto, il poeta italiano autore dei passi pi\u00f9 fantasiosi legati alla parte nascosta del nostro satellite.\nLa scommessa di Prometeo.\nComposta a Recanati, tra il 30 aprile e l'8 maggio, 1824.\nSecondo dialogo in cui si finge un improbabile concorso bandito allo scopo di premiare, con un rametto di alloro in questo caso, la pi\u00f9 \"utile\" invenzione del mondo. Invitate a partecipare tutte le divinit\u00e0 pi\u00f9 importanti che abitano nell'Ipern\u00e9felo, a contendersi in finale il \"ramuscello\" saranno Bacco, per l'invenzione del vino, Minerva, per l'olio nel suo doppio utilizzo, culinario ed estetico (specialmente per massaggiare e profumare i corpi degli dei), e Vulcano, per l'invenzione della prima pentola da cucina. Per vari motivi i vincitori a turno rinunceranno al titolo, adducendo le pi\u00f9 curiose scuse per non fregiarsi del premio.\nIl succo dell'operetta prende l'avvio dalla delusione di Prometeo, escluso dal concorso per aver presentato lo stampo con cui aveva forgiato il primo essere umano. Il titano \u00e8 convinto che l'uomo sia la migliore invenzione del mondo e convince Momo, divinit\u00e0 \"oscura\", ad accettare una scommessa e seguirlo sulla terra, dove prover\u00e0 la sua tesi. I celesti avranno tre incontri, tutti terribili: un selvaggio che divora il proprio figlio per sfamarsi \u00ab\"che per questo solo uso io l'ho messo al mondo, e preso cura di nutrirlo.\"\u00bb; una vedova arsa viva in memoria del defunto marito; un uomo per bene e di condizione agiata che uccide s\u00e9 stesso e la propria famiglia per \"noia\" della vita. Prima di aver toccato tutt'e cinque i continenti del globo, Prometeo rinuncer\u00e0 alla scommessa, pagando il pegno.\nSul finale dell'operetta il dialogo si sposta sulle circostanze che hanno portato gli esseri umani alla civilt\u00e0. Frutto di \"fortuiti casi\", l'evoluzione umana si \u00e8 costruita in equilibrio tra perfezione e imperfezione. Momo accetter\u00e0 la tesi che il mondo sia \"ottimo e perfetto\" se Prometeo ammetter\u00e0 che contenga anche tutti i \"mali possibili\".\nDialogo di un fisico e di un metafisico.\nComposto a Recanati, tra il 14 e il 19 maggio, 1824.\nPrimo \"dialogo\" in cui compaiono gli stereotipi di due personaggi reali non appartenenti al mondo del mito, della natura o della fantasia popolare. Ad interrogarsi sulle questioni fondamentali della vita sono stavolta un fisico, \"scopritore e sostenitore dell'arte di vivere lungamente\" e un metafisico, che reputa quella scoperta pericolosa per il genere umano se non affiancata \"dall'arte di vivere felicemente\".\nIl fisico si fa portavoce della prima teoria macrobiotica che poggia sulla tesi dell'umanit\u00e0, per natura, desiderosa di vivere in eterno. In realt\u00e0, ci\u00f2 che distingue gli uomini da tutte le altre creature, obietta il metafisico, \u00e8 il loro desiderio di felicit\u00e0: sempre pi\u00f9 spesso, quando viene meno, li spinge al suicidio.\nPer rendere giustizia alle sue tesi, il metafisico ricorre alla saggezza degli antichi, espressa sotto forma di mito, proponendo esempi di personaggi che ricevettero come sommo bene la morte invece della vita. Dopo aver accostato la brevit\u00e0 dell'esistenza di alcune popolazioni a quella del ciclo vitale di alcuni insetti, il dialogo svolge il concetto che la vita degli uomini \u00e8 tanto meno infelice, quanto pi\u00f9 fortemente agitata e occupata, quindi libera dal tedio.\nIl divario tra i due si fa pi\u00f9 grande nel finale quando il metafisico dichiara di preferire solo i giorni felici che la natura concede all'uomo (anche se pochi), mentre il fisico vorrebbe aggiungere (conformemente alla sua scoperta) altri giorni, anche infelici, perch\u00e9 ci\u00f2 che conta \u00e8 vivere di pi\u00f9.\nIl dialogo si conclude sulle parole del metafisico:\nAnche in questa operetta sono molto curate le citazioni dotte. In particolare, troviamo un riferimento alla terra degli Iperborei: essi incarnano la prospettiva di noia della vita eterna; se ne privano volontariamente una volta che questa non ha pi\u00f9 nulla da offrire. Dopo aver citato il Cagliostro, altri due miti ironizzano sul desiderio di immortalit\u00e0, il massimo dono che gli dei possono concedere agli uomini.\nBen pi\u00f9 visibile \u00e8 l'ironia che riveste le citazioni riguardanti alcuni scienziati moderni. Il Leeuwenhoek attribuiva ad alcuni pesci \"una vita lunghissima\". Il Maupertuis sosteneva di \"ritardare o interrompere la vegetazione del nostro corpo\" per allungare la vita degli uomini.\n\u00c8 citato indirettamente anche il naturalista Georges-Louis Leclerc de Buffon il quale racconta degli uomini che vivono in Guinea o in Decan una vita pari alla met\u00e0 di quella europea, ma pi\u00f9 intensa e \"concentrata\".\nDialogo di Torquato Tasso e del suo Genio familiare.\nComposto a Recanati, tra l'1 e il 10 giugno, 1824. Ha subito delle modifiche nelle edizioni successive.\nAccorato dialogo in cui l'autore rinnova la sua incondizionata reverenza nei confronti del \"suo\" poeta preferito, sentito vicino, nel dramma della vita privata, alla sua condizione personale di infelicit\u00e0. Il tono pacato, i ragionamenti pazienti e dimessi riproducono l'immagine del sogno condizione principe che mette l'essere umano nelle condizioni di rivivere sentimenti profondi e vicini all'assoluto. L'immagine della donna amata \u00e8 sublimata nel ricordo, nelle visioni vaghe e incerte della memoria, a differenza del mondo reale in cui vive l'oggetto del desiderio e della passione. Solo la speranza di rivedere un giorno l'amata sono per Tasso l'unico piacere concessogli dal suo stato di prigionia. Il fantasma, come un caro vecchio amico, lo consola:\nLa struttura tripartita del Dialogo \u00e8 simmetricamente scandita da tre domande specifiche che sul piano filosofico individuano tre concetti importanti del pensiero leopardiano: 1)\u00ab\"Che cosa \u00e8 il vero?\"\u00bb 2) \u00ab\"Che cos'\u00e8 il piacere?\"\u00bb 3) \u00ab\"Che cos'\u00e8 la noia?\"\u00bb\nLa riflessione sul ricordo/sogno risponde alla prima domanda in favore dell'immaginazione che supera comunque e sempre l'arido vero.\n\u00ab\"Il sogno \u00e8 incomparabilmente pi\u00f9 bello e pi\u00f9 emozionante\"\u00bb. Tasso stesso lo testimonia quando racconta che la sua donna sembra una dea e non una semplice bella donna quando dorme e la sogna.\nIl \"piacere\" non \u00e8 una cosa reale ma solo oggetto di speculazione; \u00e8 un desiderio e non un fatto, perch\u00e9 impossibile da conseguire in vita; \u00e8 un pensiero che l'uomo concepisce ma non prova. Ritornano le pagine dello Zibaldone con tante immagini sull'oggetto del piacere reale e del piacere immaginato.\nLa \"noia\" non \u00e8 altro che il desiderio puro della felicit\u00e0 che occupa tutti gli intervalli di tempo tra il piacere (fievolissimo, provato soltanto rare volte in sogno) e il dispiacere (la totalit\u00e0 del tempo) e quindi il \"dolore\", rimedio alla noia.\nLe considerazioni finali riguardano l'assuefazione alla prigionia che rendono l'uomo pi\u00f9 forte per affrontare la societ\u00e0.\nDialogo della Natura e di un Islandese.\nComposto a Recanati, tra il 21 e il 30 maggio, 1824.\n\u00c8 la pi\u00f9 famosa delle operette morali, nonch\u00e9 la pi\u00f9 antologizzata. Il clima di \"riso amaro\" e di facile, ma improbabile, identificazione del personaggio Islandese con l'autore, segna la progressione narrativa del dialogo, fino al geniale culmine teatrale della sequenza finale, con l'immagine della materializzazione di un destino ineluttabile.\nUn Islandese, viaggiatore per il mondo alla ricerca di tranquillit\u00e0, giunto nell'Africa equatoriale, si imbatte nella Natura, gigantesca figura di donna, bellissima e austera.\nLo sventurato spiega in modo umile le ragioni delle sue disgrazie e racconta le peripezie che lo hanno portato ad una vita peregrina. Celebri i passaggi sui disagi causati alla specie umana dagli agenti atmosferici e il paragone, probabilmente la pi\u00f9 riuscita sequenza di allegorie delle operette, dell'ospite e del padrone di casa.\nTornano i temi legati alla durata della vita e ai pericoli che la segnano come il continuo patire senza consolazione alcuna, e il costante peregrinare che ha portato l'islandese alla convinzione che l'uomo non potr\u00e0 mai vivere senza dolore, e che il patimento sia inevitabile quanto la pace irraggiungibile.\nLa Natura opera seguendo un ciclo perpetuo di produzione e distruzione dell'universo; l'esistenza del mondo stesso poggia su una legge universale: non v'\u00e8 \u00ab\"in lui cosa alcuna libera da patimento.\"\u00bb\nLa domanda finale, il \"possibile epitaffio\" posto sul \"mausoleo\" dell'islandese, \u00e8 pregna di quell'inquietudine esistenziale tipicamente romantica, assente nelle conclusioni, scientifiche o pseudo tali, pi\u00f9 legate al \"meccanicismo\" dell'universo, di altre Operette:\nIl Parini, ovvero Della Gloria.\nComposta a Recanati tra il 6 luglio e il 13 agosto, 1824.\nL'Operetta, incentrata sulla figura di Giuseppe Parini, \u00e8 la composizione pi\u00f9 lunga del corpus: divisa in dodici capitoli, riguardanti la vanit\u00e0 della gloria, mette in guardia un promettente allievo dagli ostacoli che incontrer\u00e0 per ottenere la fama nelle lettere o nella filosofia.\nCapitolo primo\nDopo una breve introduzione sulle qualit\u00e0 umane e artistiche del Parini, si narra la passione che il letterato aveva nell'insegnare l'eloquenza e la poesia ai suoi discepoli. Inizia il tema della gloria, e delle difficolt\u00e0 per conseguirla. Nell'antichit\u00e0 era legata alla \"pratica\", e non si poteva ottenere con gli studi e le lettere: l'uomo era votato all'azione per fare il bene della repubblica e dei suoi cittadini. Oggi avviene il contrario, poich\u00e9 i nostri tempi sono \"tranquilli\" e non votati ad imprese magnanime. Vittorio Alfieri \u00e8 l'esempio di letterato per indole predisposto alla gloria, ma vissuto in un'epoca lontana dalle grandi imprese e costretto a riviverle nei suoi scritti: i moderni sono comunemente esclusi dal cammino di celebrit\u00e0.\nCapitolo secondo\nLe invidie, la calunnie i maneggi segreti, oscurano o screditano la fama di un autore, portando alla ribalta opere insulse che obliano le pregevoli. Baldassarre Castiglione, poeta \u00ab\"assueto a scrivere\"\u00bb, \u00e8 un esempio di stile da tramandare: un testo infatti non \u00e8 lodevole solo per le proprie sentenze e i propri contenuti ma anche per la ricchezza della forma in cui si presenta al lettore. Apprendere lo stile significa anche capire meglio i \"grandi\". Virgilio introduce il tema della fama \"casuale\": la maggior parte dei lettori esprime un giudizio \"grossolano\", che spesso poggia sulla \"tradizione\" che accompagna i sommi, una \"[...] consuetudine ciecamente abbracciata.\"\nCapitolo terzo\nLa valutazione di un'opera \u00e8 fortemente legata alla prima impressione, derivante, nella maggior parte dei casi, da considerazioni personali che possono alterare i valori intrinseci: stati d'animo diversi, momenti della vita (et\u00e0, maturit\u00e0), condizioni sociali e cultura.\nCapitolo quarto\nLa capacit\u00e0 di gustare letteratura (eloquenza) scema con l'avanzare dell'et\u00e0, come prescrive madre natura. Gli anziani sono meno predisposti dei giovani, che a loro volta, mossi da impeto, soffrono la poca esperienza, dando nel giudizio pi\u00f9 spazio ad aspetti frivoli, e a cose vane. L'uomo maturo conosce il vero e la vanit\u00e0 di tutte le cose, il giovane crede nelle \"favole\". Parte un'analisi dell'arte nelle citt\u00e0, sprecata nelle grandi perch\u00e9 non \u00e8 pi\u00f9 in grado di muovere grandi sentimenti: per abitudine, per troppe occupazioni dei cittadini per leggerezza, ecc. meglio nelle piccole e mediocri. Gli antichi scrivevano per distrarsi dal \"negotium\", mentre oggi si scrive tra un \"otium\" e l'altro. La citt\u00e0 ha una duplice natura: favorisce la completa realizzazione dell'arte ma nello stesso tempo perde il suo valore intimo e spirituale; impossibilit\u00e0 per l'uomo di fruirne a pieno spirito.\nCapitolo quinto\nDopo la parentesi del capitolo precedente si torna al tema principale. Le opere vicine alla \"perfezione\" risultano pi\u00f9 piacevoli e meritorie dopo una seconda lettura, mentre non sempre se ne colgono i frutti alla prima. Avviene il contrario con gli scritti \"mediocri\" (che pur possono contenere qualcosa di pregio) che rubano la scena e pregiudicano le \"riletture\". Anticamente non era cos\u00ec perch\u00e9 circolavano pochi testi. Viene toccato il tema del \"primo giudizio\" che difficilmente si muta quindi in vantaggio sempre i libri mediocri: \u00ab[...] lo scrivere perfettamente \u00e8 quasi inutile alla fama\u00bb. Due, fondamentalmente, i motivi che pregiudicano la prima lettura: i libri perfetti non sono letti con la stessa accuratezza dei \"classici\" e anche quelli importanti si studiano bene molti anni dopo, quando matura una certa \"fama\"; la fama stessa che si deposita sui crea una sorta di velo di pregio che amplifica valori spesso gratuiti, \u00ab[...] la maggior parte del diletto nasce dalla stessa fama\u00bb. Il valore di un poema non potrebbe essere giudicato nemmeno dal miglior studioso di versi del suo tempo perch\u00e9 nel caso dell'Iliade mancherebbero ben 27 secoli di tradizione letteraria all'appello.\nCapitolo sesto\nQualsiasi azione, inclusa la lettura, se aiutata dalla speranza risulta pi\u00f9 utile e fruttuosa, mentre mancando causa fastidio e noia. Chi abbraccia solo il \"presente\" \u00e8 mosso da piaceri rapidi e insipidi e salta da libro a libro. Poich\u00e9 la maggior parte dei lettori \u00e8 di questa \"pasta\" non conviene scrivere perfettamente, gli stessi studiosi col tempo avranno a noia quei testi che prima gli recavano giovamento.\nCapitolo settimo\nCambio argomento: dalle lettere amene alla filosofia, non c'\u00e8 differenza, non c'\u00e8 differenza con la poesia in termini di profondit\u00e0 di pensiero e sottigliezza nel ragionare. Anche in questo settore solo un filosofo \"sa leggere\" un libro filosofico e cogliere le verit\u00e0 di pensiero che le persone normali comprenderebbero solo \"letteralmente\". La profondit\u00e0 d'animo favorisce la lettura poetica, la profondit\u00e0 di pensiero quella filosofica. L'uomo impoetico non riesce a seguire ragionamenti sottili per giungere alla verit\u00e0 contenuta negli scritti. Questo genera una diversit\u00e0 di opinioni tanto che molti testi sono spesso accusati di \"oscurit\u00e0\" per colpevole incomprensione dovuta alla scarsa qualit\u00e0 dei lettori.\nCapitolo ottavo\nSe in vita il discepolo, per meriti personali, dovesse riuscire a formulare, dopo grandi fatiche, grandi verit\u00e0, non otterr\u00e0 facilmente la \"gloria\" perch\u00e9 dovr\u00e0 essere passato al vaglio dal \"pensiero corrente\". La comunit\u00e0 scientifica e tutti gli uomini dovranno abituarsi all'idea prima di poterla accettare. parte un parallelo con la geometria e si cita Cartesio: le verit\u00e0 geometriche sono accettate per \"assuefazione\" e non per certezze di verit\u00e0 concepite nell'animo. Il progresso del sapere umano non \u00e8 compreso dai contemporanei, il sommo pensatore \u00e8 \"deriso e umiliato\". Solo nella generazione successiva, attraverso sforzi di ricerca individuali, si potr\u00e0 verificare ed accettare la verit\u00e0 di quel genio e riconoscergli \u00ab\"quanto precorrese il genere umano\"\u00bb, con lodi che leveranno \u00ab\"poco romore\"\u00bb. Pertanto n\u00e9 in vita n\u00e9 dopo la morte sar\u00e0 riconosciuta la gloria al sommo.\nCapitolo nono\nNell'ipotesi in cui si ottenesse in vita la gloria, essa sar\u00e0 trattata diversamente da citt\u00e0 piccola a citt\u00e0 grande. Le citt\u00e0 piccole mancando di tutto, anche di cultura, non sono tengono in considerazione \"la fama, la sapienza e la dottrina\" di quel sommo, tanto che se abitatore di quei luoghi, si trover\u00e0 in forte disagio perch\u00e9 non compreso, deriso e umiliato. Nelle citt\u00e0 grandi, gli occhi e gli animi degli uomini sono \u00ab\"distratti e rapiti, parte dalla potenza, parte dalla ricchezza, in ultimo dalle arti che servono all'intrattenimento e alla giocondit\u00e0 della vita inutile\"\u00bb; al \"genio\" non resta che accontentarsi della gloria che si riesce ad ottenere in un ristretto numero di amicizie.\nCapitolo decimo\nPoich\u00e9 \u00e8 impossibile ottenere la gloria al presente, l'uomo impara a rivolgerla nel proprio animo, compiacendosene nella propria solitudine; unica consolazione l'immaginazione che proietter\u00e0 nel futuro, alla posterit\u00e0, l'onore della gloria.\nCapitolo undecimo\nCredere nella posterit\u00e0: chi ci dice che il futuro sar\u00e0 migliore del presente? che ci saranno uomini in grado di valutare la letteratura \"amena\", la filosofia ecc.? Riconoscere menti e dare gloria? (invecchiando il ricordo peggiora). Probabilmente il progresso culturale e scientifico permetter\u00e0 di superare in termini di \"verita\" l'et\u00e0 presente e scrittori come Galilei, Bacone, Malebranche, Locke oggi sono reputati meno brillanti che in passato perch\u00e9 superati, ormai titolari di un sapere inferiore.\nCapitolo duodecimo\nLe qualit\u00e0 che distinguono un letterato filosofo scienziato sono viste come un male una malattia un infortunio e danneggiano l'esistenza costringendo ad una vita misera chi ne \u00e8 portatore. Il paragone \u00e8 con l'infermo che privo di un arto cerca in qualche modo di sfruttare al massimo la sua deficienza per muovere la misericordia dell'uomo liberale. I \"gloriosi magnanimi\", esclusi dal consorzio umano \u00ab\"hanno per destino di condurre una vita simile alla morte, e vivere se pur l'ottengono (la fama), dopo sepolti\"\u00bb.\nDialogo di Federico Ruysch e delle sue mummie.\nComposto a Recanati, tra il 16 e il 23 agosto, 1824.\nFrederik Ruysch all'apice del suo successo internazionale come archeologo e scienziato, una sera dopo mezzanotte, \u00e8 sorpreso e spaventato da uno strano fenomeno che si sta verificando all'interno del suo laboratorio dove si trovano una serie di mummie, oggetto dei suoi esperimenti.\nLe mummie stanno declamando dei in coro sul destino che accomuna la sorte dei vivi e quella dei morti.\nAccostatosi alla soglia e vinte le paure in nome della curiosit\u00e0, il Ruysch irrompe nella stanza e le interroga su \"questo strano caso\".\nL'archeologo scopre che tutti i morti dell'universo, recitano i versi appena ascoltati, ogni volta che si compie un \"anno grande e matematico\" e che hanno facolt\u00e0 di continuare a parlare per un quarto d'ora se interrogati dai vivi. Sempre pi\u00f9 stupito il Ruysch, rammaricandosi di non poter ascoltare un dialogo solamente tra persone morte, porge una serie di domande alle mummie circa la consapevolezza della loro condizione di defunti e in special modo la scoperta del suo inizio e le emozioni ad essa associate. Con profonda sorpresa, contravvenendo all'opinione comune, il morire \u00e8 simile alle fasi del sonno, mentre la morte di per s\u00e9 non \u00e8 dolorosa anzi lenisce tutti i mali.\nL'ultima domanda sulla scoperta della condizione di defunti rimane senza risposta perch\u00e9 il tempo a disposizione \u00e8 ormai scaduto.\nDal punto di vista stilistico \u00e8 un dialogo in cui \u00e8 presente un raffinato lavoro intertestuale: molto studiato \u00e8 il coro dei morti che segner\u00e0 la produzione degli anni successivi la \"crisi poetica\". Insieme con la poesia ' e ad alcuni ', \u00e8 la prima testimonianza della rottura da parte di Leopardi con la struttura metrica della canzone tradizionale.\nL'atto unico riprende progetti di tragedia giovanile e un mai sopito rapporto con il dramma pastorale (vedi \"Aminta\" del Tasso).\nNel dialogo, secondo tradizioni diffusissime nel XVIII secolo, si fa accenno ai vampiri come esempio di morti dannati che succhiano il sangue delle loro vittime. L'accostamento nasce dalla sostanza che il Ruysch iniettava nelle vene delle sue mummie, simile al sangue.\nDetti memorabili di Filippo Ottonieri.\nComposta a Recanati, tra il 29 agosto e il 26 settembre 1824 e pubblicata nel 1827.\nCapitolo primo\nSeconda operetta divisa in capitoli dopo il Parini, che narra in stile biografico la vita di Filippo Ottonieri, filosofo che in vita non ha mai offeso o recato danno a nessuno, ma \u00e8 stato sempre tenuto in scarsa considerazione dai suoi \"amici\" per il poco amore mostrato verso le consuetudini della vita incivilita.\nDopo una serie di ritratti di filosofi del passato famosi anche per la loro misantropia, apprendiamo che l'Ottonieri si professava epicureo nella vita, probabilmente per gioco, mentre nella filosofia diceva di seguire l'esempio di Socrate, colui che ha \"fatto scendere la filosofia dal cielo\", secondo Cicerone, esempio di massima coerenza nei costumi e nel pensiero. Del maestro di Platone apprezza il parlare \"ironico e dissimulato\" e i particolari della sua vita: nato per amare, \"dal cuore delicato e fervido\", fu dalla natura condannato per la forma del corpo e vissuto in un ambiente deditissimo a motteggiare. Il primo capitolo si trasforma in un'apologia di Socrate e si conclude con una felice metafora sui libri e la lettura, che spiega perch\u00e9 il filosofo non affid\u00f2 mai il suo pensiero alle \"carte\":\nCapitolo secondo\nCon un andamento sempre pi\u00f9 aforistico, vicino allo stile dello Zibaldone, il capitolo si apre con un incitamento all'azione che allontana la noia e un'interessante allegoria del \"carciofo\" per spiegare il sentimento del piacere, ritenuto dal filosofo il peggior momento della vita umana. La speranza e la rimembranza dei piaceri sono infatti cose migliori e pi\u00f9 dolci degli stessi diletti. Tra questi, ritiene che i ricordi scaturiti dall'odorato sono i migliori, perch\u00e9 le cose gustate piacciono meno che a odorale. Usava spesso definire la vita come un \"letto duro\" dove si corica il malcapitato che tenta invano di addormentarsi per tutta la notte; ma quando \u00e8 sul punto di farlo, senza essersi mai riposato, giunge l'ora di alzarsi.\nNessuno \u00e8 contento della propria condizione; tutti sperano sempre in un miglioramento, in un avanzamento del proprio stato: l'uomo pi\u00f9 \"felice\" della terra, che non possa avanzare in nessun modo la sua condizione, \u00e8 il pi\u00f9 misero di tutti!\nLa volont\u00e0 umana non \u00e8 libera e l'uomo non \u00e8, come credono alcuni filosofi, padrone del suo destino. I beni e i mali non sono nella potest\u00e0 dell'essere umano, che liberamente decide come \"evitarli, mantenerli o liberarsene\". Mente e corpo, inscindibili, sono soggetti al decadimento; si spengono lentamente, colpiti da \"innumerevoli morbi e infiniti accidenti\"; la felicit\u00e0 e la beatitudine non dipendono dalle nostre scelte:\nCapitolo terzo\nIl capitolo si apre con una rapida analisi sul dolore della perdita della persona amata. Meglio una malattia breve e rapida che una morte per \"infermit\u00e0\" lunga e travagliata. La lenta agonia trasforma non solo l'anima e il corpo della persona amata ma anche il ricordo della sua figura, tanto che non sopravvive neanche nell'immaginazione, non portando pi\u00f9 alcuna consolazione ma solo tristezza.\nIl cuore del capitolo tratta dei rapporti sociali tra esseri umani.\nNegli scambievoli rapporti si solidariet\u00e0 umana, sia il tempo del dolore sia il tempo dell'allegria sono ostacoli alla vera compassione per il prossimo, perch\u00e9 entrambe le passioni riempiono l'uomo del \"pensiero di se medesimo\" e non lasciano spazio alle preoccupazioni altrui.\n Le migliori occasioni di vedere gli uomini disposti alla compassione e all'azione lodevole e disinteressata si presentano quando la gioia nasce da pensieri vaghi e da oggetti indeterminati, provocando una \"tranquilla agitazione dello spirito\" che predispone volentieri a gratificare gli altri.\nNon \u00e8 vero che l'infelice trova maggiore comprensione presso suoi simili, anzi, pi\u00f9 spesso, invece di partecipare al dolore, gli sventurati spostano l'attenzione sulla loro condizione, cercando di convincere che i propri malanni siano \"pi\u00f9 gravi\". Quando Priamo supplica Achille per la restituzione del corpo dell'amato figlio Ettore, l'eroe inizia a piangere non per compassione dell'anziano genitore ma per il ricordo di suo padre e dell'amico morto in battaglia, Patroclo.\nLa crudelt\u00e0 e la malvagit\u00e0, invece, nascono spesso dalla negligenza e dalla leggerezza delle nostre azioni, piuttosto che dalla \"pessima qualit\u00e0 morale\" degli uomini. Spesso per\u00f2, nella piccola economia dei rapporti umani, \u00e8 meno grave ricevere un'offesa (per maleducazione o per malvagit\u00e0) per una \"buona\" azione compiuta, che un \"piccolo\" riconoscimento; perch\u00e9, in questo secondo caso, da un lato si priva il benefattore della \"nuda e infruttuosa gratitudine dell'animo\" (il fare qualcosa per la gloria, ecc.); dall'altro gli impedisce di lamentarsi per non aver ricevuto alcun elogio. Allo stesso modo, siamo portati a non riconoscere le buone qualit\u00e0 negli altri quando non sono a \"nostro vantaggio\".\nCapitolo quarto\nHa per argomento i \"generi\" di persone.\nGli \"indecisi\" sono sempre quelli pi\u00f9 determinati nel perseguire i loro propositi perch\u00e9 temono, a causa dell'ansia e dell'incertezza in cui vivono quotidianamente, di tornare in quella condizione di \"perplessit\u00e0 e sospensione d'animo\" che alimenta le loro esistenze: la vera sfida non \u00e8 l'oggetto dell'impresa, ma vincere s\u00e9 stessi. Negli uomini, sia antichi che moderni, la \"grandezza\" \u00e8 frutto dell'eccesso di una loro particolare \"qualit\u00e0\", tanto che la \"straordinariet\u00e0\" non si acquisisce se le qualit\u00e0 di un uomo importante siano \"bilanciate\" tra loro.\nNelle nazioni civili esistono tre generi di persone:\nIn conclusione, si riceve tanta stima e attenzione pi\u00f9 ci si allontana dall'essere \"naturale\": \"Volgo\" e \"Sommi\" sono tenuti in scarsissima o nessuna considerazione, mentre il \"maneggio e la podest\u00e0\" delle cose sono in mano ai \"mediocri\".\nEsistono poi tre tipi di \"vecchiezza\":\nCapitolo quinto\nIl capitolo \u00e8 dedicato interamente all'egoismo.\nOggi lodare qualcuno significa misurare la soddisfazione \u201cnel bene o nel male\u201d che si ha di lui. Non si pu\u00f2 amare senza un rivale: chiedere un piacere a qualcuno produce l'odio di una terza persona; alla fine i nostri desideri non saranno esauditi per timore dell'ira e dell'odio degli altri uomini. Oggi se servi qualcuno nella speranza di essere ricompensato non otterrai nessun risultato: le persone sono facili a ricevere e difficili a rendere.\nAlcuni pensieri sono rivolti alla moda, che ha un potere grandissimo, capace di far cambiare idea e costumi alle persone pi\u00f9 radicali, tanto da convincerle ad abbandonare le loro precedenti convinzioni; e al \"riso\": nel mondo odierno si ride di tutto tranne delle cose veramente ridicole.\nCiascuna generazione crede la precedente migliore della successiva: eppure si crede che i popoli migliorino pi\u00f9 ci si allontana da una condizione \"primitiva\" e che fare un passo indietro significherebbe peggiorare.\nIl \"Vero\" non \u00e8 bello. Ma quando manca, il \"Bello\" \u00e8 da preferire a ogni altra cosa. Le citt\u00e0 grandi sono luoghi di infelicit\u00e0 e miseria, dove si respira solo falsit\u00e0 perch\u00e9 ogni cosa \u00e8 finta e vana. Per gli spiriti \"delicati\" sono il posto peggiore del mondo. \"Occupare\" la vita \u00e8 un bisogno maggiore del vivere stesso: il vivere per s\u00e9 stesso non \u00e8 \"bisogno\" perch\u00e9 separato dalla felicit\u00e0 non \u00e8 \"Bene\".\nSul finale un riferimento all'innesto del vaiolo, una pratica che aveva migliorato quell'usanza, tanto \"cara\" al genere umano, di vendere e comprare uomini; e una battuta sulla retorica: l'Ottonieri, fatta promessa di non lodare nessuno, torna su i suoi passi per non dimenticare l'arte del \"ben parlare\".\nCapitolo sesto\nIl finale dell'operetta \u00e8 dominato dagli aforismi. In questo capitolo sono proposti quelli di autori famosi, spesso commentati dal filosofo, mentre nel successivo sono riportati esclusivamente motti dell'Ottonieri.\nIl sesto capitolo si divide in due parti:\nI parte. Motti antichi.\nL'ignoranza produce \"speranza\"; la conoscenza produce l'oblio: la prima \u00e8 un \"bene\" la seconda un \"male\". Secondo gli Egesiaci il vero piacere deriva dall'assenza di ogni dolore e quindi nella morte.\nDi conseguenza gli uomini che cercano la felicit\u00e0 sono quelli pi\u00f9 tormentati: i pi\u00f9 fortunati traggono piacere da gioie minime che appena trascorse possono essere rivissute attraverso il ricordo (la rimembranza).\nPerch\u00e9 ci lamentiamo della NATURA che ci nasconde il VERO con vane apparenze, belle e dilettevoli, ma che ci lasciano nello stesso tempo LIETI?\nL'unico cammino di lode e di gloria tra i giovani \u00e8 quello che passa per il piacere (o volutt\u00e0). Magnificarsi e pavoneggiarsi con infinite novelle su grandi imprese, spesso ritoccate o interamente false, davanti agli amici con lo scopo di ottenere effimeri lodi o riconoscimenti, \u00e8 l'unico modo per ottenere la fama.\nII parte. Il valore di un bravo scrittore.\nGli scrittori pi\u00f9 eloquenti e pi\u00f9 coinvolgenti sono quelli che parlano di s\u00e9 stessi perch\u00e9 pi\u00f9 \"sinceri\":\nE i lettori lo apprezzano perch\u00e9 non esiste modo migliore per trattate con maggior \"verit\u00e0\" ed \"efficacia\" le cose altrui che \"favellando\" delle proprie; perch\u00e9 tutti gli uomini si assomigliano tra loro, sia nelle gioie che negli accidenti, quindi non esiste espediente tecnico migliore che trattarli come \"fatti\" propri. Segue un elenco di esempi tratti da famosi oratori che, ad un certo punto della loro arringa hanno animato l'auditorio parlando di s\u00e9 stessi come Demostene o Cicerone nel Pro milione; Bousset per le sue orazioni funebri, e Giuliano imperatore, per le argute ironie contro i suoi detrattori; tra gli italiani, Lorenzino dei Medici e la sua \"apologia di un omidicio\", e le \"lettere familiari\" del Tasso.\nCapitolo settimo\nSi conclude in chiave ironica la seconda prosa in capitoli in cui si riportano le migliori sentenze e le risposte argute dell'Ottonieri. La battuta sulla \"signora attempata\" che \"non intende certe voci antiche\", presenti in alcune poesie giovanili del filosofo, \u00e8 ripresa integralmente dalla prima pagina dello Zibaldone; quella sul gruppo di \"antiquari\" \u00e8 probabile riferimento all'esperienza negativa del soggiorno romano in casa di parenti, durante le frequentazioni dei vari circoli culturali. Leopardi se ne lamentava in diverse lettere indirizzate al fratello Carlo. Nei salotti romani dell'epoca un \"letterato\" era l'equivalente dell'Antiquario o Archeologo.\nDialogo di Cristoforo Colombo e di Pietro Gutierrez.\nComposto a Recanati, tra il 19 e il 25 ottobre, 1824.\nDurante la traversata dell'Atlantico, stanchi della lunga navigazione e preoccupati per la sorte avversa, Colombo e Gutierrez si confidano speranze e convinzioni. Il capitano non \u00e8 pi\u00f9 certo del viaggio ma l'occupazione della navigazione lo distoglie dal pensiero dell'inutilit\u00e0 della vita. In un clima di esaltazione dell\"'attivismo\" come mezzo per scacciare la noia e il dolore, il dialogo pone al centro il concetto di quanto l'uomo abbia cara la vita, quando, incorrendo nei pericoli, teme per essa.\nIl semplice fatto di non possedere qualcosa come la terra ferma, per i naviganti \u00e8 motivo sufficiente per essere straordinariamente felici quando la \"avvistano da lungi\".\nPresente anche una dotta citazione classica che ricorda Annone (V secolo a.C.), navigatore cartaginese, che esplor\u00f2 le coste occidentali dell'Africa fino alla Guinea, lasciandoci una descrizione dei suoi viaggi (Periplo).\nElogio degli uccelli.\nComposto a Recanati, tra 29 ottobre e il 5 novembre, 1824.Leopardi proietta il proprio pensiero nelle parole di Amelio (\u201cprivo di preoccupazioni\u201d), personaggio fittizio e non riconducibile al filosofo Gentiliano (soprannominato proprio \"Amelio\") per gli evidenti anacronismi che questa sovrapposizione porrebbe (un filosofo greco infatti non potrebbe citare Dante e Tasso). questi \u00e8 intento in una bella giornata a scrivere un elogio alle creature pi\u00f9 sorridenti del creato. Gli uccelli appunto. Gli Uccelli cinguettano di continuo, segno di felicit\u00e0 e sorriso, cosa che agli uomini \u00e8 circoscritta solo a determinate occasioni. Ma siccome solo uccelli e uomini possono ridere allora forse l'uomo non andrebbe categorizzato come animale intellettivo ma come animale \u201crisibile\u201d. Gli uccelli sono migliori in quanto durante la tempesta l'uomo la subisce e l'uccello se ne scappa, nell'alto dei cieli, sopra la bufera. Gli uccelli a differenza degli uomini si tengono in forma, non stanno mai fermi e hanno una corporatura tonica ed allenata, gli uccelli non sono sottoposti alla noia; l'uomo e tutti gli altri animali se non per procacciarsi il cibo non fanno che oziare, gli uccelli invece non stanno mai fermi e usano il volare come sollazzo, di conseguenza sono di animo forte e puro. Gli uccelli sono quindi le creature pi\u00f9 perfette, tendono al moto piuttosto che alla quiete (e il moto \u00e8 pi\u00f9 vivo della quiete), hanno l'udito e la vista (i sensi pi\u00f9 nobili) pi\u00f9 sviluppati e se ci\u00f2 non bastasse a dichiararli le creature perfette si consideri, come gi\u00e0 detto prima a proposito della tempesta, che sono abituati a cambiare clima molto in fretta (dal caldo vicino alla terra al freddo vicino al cielo), abilit\u00e0 molto utile e nobile per conseguire felicit\u00e0 (come nel caso dell'islandese sopracitato). In conclusione, come Anacreonte voleva tramutarsi in specchio per essere ammirato, Amelio vorrebbe essere tramutato in uccello in modo da poter provare anche solo per un momento quelle contentezza e letizia che provano tali creature.\nCantico del gallo silvestre.\nComposto a Recanati, tra il 10 e il 16 novembre, 1824.\nIl Cantico \u00e8 l'ultima operetta morale scritta nel 1824 da Giacomo Leopardi, e ha il carattere di una conclusione della raccolta. Ne esprime infatti i temi centrali: l'\u00ab\"arcano mirabile e spaventoso dell'esistenza universale\"\u00bb; il senso angoscioso della vita come privazione e come nulla; la fatale infelicit\u00e0 dell'uomo. \u00c8 giustamente considerata il cantico della morte, intesa come unica possibile conclusione dell'esistenza dolorosa e assurda dell'uomo e di tutte le cose.\nL'incipit dotto, pieno di preoccupazioni didascaliche, esempio di divertita erudizione, celebra l'intenzione dell'autore di provocare nel lettore un senso di straniamento e sorpresa, predisponendo l'animo ad accogliere verit\u00e0 antiche.\nIl gallo silvestre ridesta tutti gli uomini alla coscienza di un appassire ineluttabile, di un lento e desolato morire ora per ora. Le singole conclusioni si snodano come una vasta sinfonia di dolore, in cui palpita tutta l'angoscia del mondo, raccolta a tratti in immagini grandiose, come quelle che accennano alla futura fine dell'universo, al \"silenzio nudo\" e alla \"quiete altissima\" che \"empiranno lo spazio immenso\". Di qui viene al \"Cantico\" il suo carattere di poesia in prosa, il suo tono fondamentalmente lirico.\n\u00c8 lontana dal tessuto di questa operetta ogni forma d'argomentazione filosofica, esplicitamente dichiarata dall'autore con una nota posta in calce al testo, che anticipa i contenuti dell'operetta successiva: con il cantico andr\u00e0 a formare un vero e proprio dittico escatologico, in cui Leopardi avr\u00e0 modo, attraverso la tecnica della citazione, dell'apocrifo, del lavoro filologico, di sperimentare anche una conclusione \"filosofica\".\nFrammento apocrifo di Stratone da Lampsaco.\nComposto probabilmente nell'autunno 1825 a Bologna.\nPreambolo\nIl testo racconta del ritrovamento, da parte dei monaci del monte Athos, di un \"frammento\" greco, tradotto in volgare e attribuito probabilmente a Stratone da Lampsaco, e invita gli \"eruditi lettori\" a giudicare la paternit\u00e0 del contenuto.\nDella origine del mondo\nTutte le cose materiali hanno un principio e una fine, ma questa \"caducit\u00e0\" non si riscontra nella materia universale che \u00e8 infinita, senza una causa dentro o fuori di s\u00e9. Il mondo particolare, animato da piante e creature, \u00e8 agitato continuamente da pi\u00f9 forze esterne, tutte per\u00f2 riconducibili ad una sola che \u00e8 \"l'amor proprio\". Queste forze o questa sola forza agita e trasforma la materia in numerose forme e creature, tenute insieme da ordini e relazioni chiamate \"mondo o mondi\", perch\u00e9 infinite sono le trasformazioni e le relazioni. In questo cambiamento la materia resta intatta, \u00ab[..]le mancano solo quei modi di essere\u00bb.\nDella fine del mondo\nAnche se gli ordini che regolano il mondo sono creduti immutabili, in realt\u00e0 \"cambiano\". Inizia un discorso tecnico su come finir\u00e0 il mondo. La teoria, dimostrata ormai errata, era piuttosto in voga in quel tempo. La Terra, a causa del moto perpetuo sul proprio asse, vede \"fuggire dal centro\" la materia posta all'equatore, schiacciandosi col tempo verso i poli, fino a diventare un disco piatto. \u00abQuesta \"ruota\" [...], a lungo andare, fuggendo dal centro tutte le sue parti, riuscir\u00e0 traforata nel mezzo\u00bb. Il foro si allargher\u00e0 fino a diventare un anello per poi andare in pezzi e distruggersi. I frammenti usciti dall'orbita della Terra, perduto il movimento circolare, precipiteranno sul Sole o finiranno su qualche altro pianeta. Ad esempio \u00e8 portato Saturno col suo anello: la singolare bellezza dell'astro rappresenta un \"momento\" della vita di tutti i pianeti dell'universo, che finiranno in pezzi precipitando sulle stelle attorno a cui ruotano.\nMa anche le stelle ruotano sui propri assi e, come i pianeti, verranno in \"dissoluzione\" e le loro fiamme si disperdennano nello spazio: il moto circolare, principio e fonte di conservazione di questo universo, sar\u00e0 anche causa della sua distruzione; solo la materia con le sue immutabili leggi torner\u00e0 a trasformarsi per dar vita a nuovi ordini e nuovi mondi che possiamo solo immaginare.\nDialogo di Timandro e di Eleandro.\nComposto a Recanati, tra il 14 e il 24 giugno, 1824.\nLo \"scrittore\" Eleandro \u00e8 incalzato in una discussione dal \"critico\" Timandro, che lo riprende per i suoi scritti poco edificanti: \"non si giova coi libri che mordono continuamente l'uomo in generale\". Conformemente alla moda, lo invita a mutare animo e a \"procurar di giovare alla [sua] specie\".\nEleandro che non ama e non odia gli uomini, non sente la necessit\u00e0 di procurar loro alcun elogio, ritenendo unico rimedio al comune destino di infelicit\u00e0, il \"riso\" lenitivo. Anche se i suoi scritti affrontano \"verit\u00e0 dure e triste\", non smettono di incitare gli uomini ad \"azioni nobili e virtuose\", al culto \"delle immaginazioni\" e degli errori antichi, mentre deplorano il misero e freddo vero della filosofia e della civilt\u00e0 moderna.\nIl dialogo sviluppa le sue argomentazioni su due percorsi, uno strettamente morale, l'altro metafisico.\nEvocando in felici battute pensieri gi\u00e0 ampiamente affrontati in molti passi dello \"Zibaldone\", l'operetta affronta diversi argomenti cari al Nostro. Torna la questione dei \"libri\" e dei \"lettori\", gi\u00e0 nell'\"Ottonieri\" e soprattutto nel \"Parini\": l'importanza della scrittura \u00e8 vista oggi come un passatempo e i sentimenti che animano lo spirito, dopo una lettura, non portano l'uomo a compiere grandi azioni. Questa tendenza non deve far dimenticare il valore di un testo, che pu\u00f2 restare significativo anche se non \"persuasivo\".\n La mancanza di \"stima\" nei confronti dell'umanit\u00e0 poggia, per Eleandro, su un \"progresso\" irreversibile dello spirito e del pensiero umano.\nNei suoi scritti egli non \" morde la sua specie\" ma si duole del fato, a cui si pu\u00f2 opporre come rimedio solo il \"riso\".\nIn parallelo il testo pone all'attenzione del lettore anche risposte \"mordaci\" sul piano speculativo: la perfezione dell'uomo, immagine simbolo della filosofia del secolo moderno, consiste nella conoscenza del vero, mentre tutti i suoi mali provengono dalle opinioni false e dall'ignoranza.\nEleandro sostiene che nei fatti queste \"verit\u00e0\" devono essere dimenticate ed estirpate da tutti gli uomini, perch\u00e9, sapute, non possono altro che nuocere: la filosofia, infatti, non solo \u00e8 inutile alla felicit\u00e0 dell'uomo ma \u00e8 \"dannosissima\".\nNei suoi scritti ha sempre esaltato gli errori degli antichi perch\u00e9 giovano alle nazioni moderne, tuttavia, dove un tempo simili opinioni nascevano dall'umile ignoranza, oggi provengono dalla ragione e dal sapere: il piacere generato \u00e8 pi\u00f9 efficace nello spirito che nel corpo, nelle opere letterarie pi\u00f9 che nelle \"azioni\", e risulta un sentimento pi\u00f9 \"riposto\" ed \"intrinseco\" rispetto al passato.\nPosto a conclusione delle Operette nell'edizione Stella del 1827, il dialogo, nelle intenzioni dell'autore, doveva essere \u00ab\"nel tempo stesso una specie di prefazione, ed un'apologia dell'opera contro i filosofi moderni\"\u00bb,\nI nomi \"Timandro\" ed \"Eleandro\" (nel primo abbozzo \"Fil\u00e9nore\" e \"Mis\u00e9nore\") indicano etimologicamente \u00ab\"colui che stima l'uomo\"\u00bb e \u00ab\"colui che ne ha compassione\"\u00bb.\nAncora una volta curate le citazioni classiche con due personaggi di rilievo, Timone e Alcibiade: Leopardi aveva in mente anche un altro testo simile nei contenuti, il \"Dialogo di Timone e di Socrate\", ma non lo scrisse mai.\nIl Copernico.\nIn questa Operetta, composta nel 1827, torna il concetto della nullit\u00e0 del genere umano: l'ironico testo attacca la filosofia che mette l'uomo al centro dell'universo.\nLeopardi la voleva nell'edizione Starita che fu interrotta e nella progettata e mai realizzata edizione parigina.\nScena primaLa scena \u00e8 ambientata probabilmente nel mitico \"palazzo\" del dio Sole, da dove, con il suo \"carro\", trainato da quattro cavalli, partiva percorrendo la volta celeste, per segnare le ore del giorno. Il nostro Astro, stufo, per pigrizia di questa vita, decide di fermarsi e lasciare che sia la Terra, da sempre sovrana dell'Universo, ad occuparsene. Confortato dalle moderne teorie filosofiche, comunica la sua irrevocabile decisione al suo seguito, le Ore, e incarica una di esse di avvisare uno scienziato che avr\u00e0 il compito di divulgarla al mondo intero. La prima scena ironizza sulla centralit\u00e0 dell'uomo nell'Universo con alcuni passi che ricordano la terribile Natura dell'Islandese; il clima ironico \u00e8 segnato da passi in cui le ancelle del Sole sollevano problematiche tecnico/pratiche su come gli uomini dovranno regolare il corso della loro vita dopo quei cambiamenti:\nI poeti sono stati i primi a \"spingere\" le antiche divinit\u00e0 a quegli \"uffici\", in tempi remoti in cui \"le buone canzoni\", portavano a magnanime azioni, ma ora, al tempo dei filosofi e delle verit\u00e0 scientifiche, tutta questa fatica \u00e8 vana:\nScena secondaLa pi\u00f9 corta delle quattro, ci presenta Copernico intento all'osservazione del cielo dalla terrazza della sua abitazione. Lo scienziato non comprende il motivo della continua oscurit\u00e0, quando il tempo segnala che \u00e8 giunta da un bel pezzo l'alba. Un battito di ali lo distoglie da i suoi pensieri pieni di riferimenti dotti e prepara la scena successiva.\nScena terzaL'Ora ultima giunge sulla terra per comunicare a Copernico la decisione del Sole e invita lo scienziato a lasciarsi condurre dal suo padrone per ascoltare nel dettaglio i cambiamenti che segneranno il nuovo corso dell'universo.\nScena quartaCopernico non accetta di buon grado le decisione del Sole e osserva che le conseguenze saranno importanti:\nIn questo modo la \"maest\u00e0 terrestre\" dovr\u00e0 abbandonare il trono e l'impero, e gli uomini resteranno soli con i loro stracci e con le loro miserie.\nLe conseguenze non saranno semplicemente materiali,\nAnche considerando il solo stravolgimento celeste, con tutti gli altri astri immobili rispetto ai loro pianeti, il nostro Sole non indietreggia di un passo, anzi si dichiara disposto a non essere pi\u00f9 \"unico\" nel suo genere e che \"diversamente da Cicerone\", ha \"riguardo pi\u00f9 all'ozio che alla dignit\u00e0\".\nAd un Copernico, infine, preoccupato delle conseguenze, l'astro consiglia di dedicare la scoperta al papa.\nDialogo di Plotino e di Porfirio.\nComposto, probabilmente a Firenze, nel 1827, il Dialogo propone il tema del suicidio, che gi\u00e0 aveva ispirato le poesie \"Ultimo canto di Saffo\" e \"Bruto minore\", affrontandolo per\u00f2 in una prospettiva diversa. Mentre nelle poesie il suicidio \u00e8 la scelta legittima di un'anima nobile che rifiuta la bassezza della vita e della societ\u00e0, nel Dialogo Leopardi conclude che le ragioni per respingere il suicidio sono di carattere umanitario.\nIl dialogo si svolge fra due filosofi neoplatonici: Porfirio, il pi\u00f9 giovane, \u00e8 intenzionato ad uccidersi e difende con argomenti razionali la validit\u00e0 di tale decisione, affermando che tutti i sentimenti sono vani. Solo la noia \u00e8 un sentimento vero, al quale tutti gli altri, che sono illusioni, si riducono: tutto ci\u00f2 ci fa capire quanto la vita abbia di sostanziale. Il suo maestro Plotino non tenta di confutare le argomentazioni di Porfirio, ma sostiene che il suicidio deve essere evitato per non rendere pi\u00f9 gravi, con tale gesto, le sofferenze delle persone care. Gli uomini, infatti, devono comprendere che lasciare la vita non \u00e8 da sapiente, ma da barbaro: egli cerca di far ragionare Porfirio riprendendo le argomentazioni di Platone secondo cui il suicidio \u00e8 contro natura.\nLa conclusione \u00e8 un invito a sopportare ci\u00f2 che il destino impone all'umanit\u00e0, aiutandosi l'un l'altro \"per compiere nel miglior modo questa fatica della vita\": il suicida sarebbe un egoista, che pensa solo a se stesso. La vita, in ogni caso, sar\u00e0 breve e al suo termine ci si potr\u00e0 consolare pensando che gli amici conserveranno con affetto il ricordo.\nDialogo di un venditore d'almanacchi e di un passeggere.\nComposto a Roma o a Firenze, nel 1832.\nUn \"passeggere\" incontra casualmente \"un venditore d'almanacchi e lunari\": la scena si \"svolge\" probabilmente lungo una strada o un crocevia nel centro di una comune citt\u00e0. \u00c8 il pensatore a colloquio con l'uomo incolto. Pur trattandosi in definitiva di un monologo del passeggere, presenta uno scambio di battute su argomenti cardine del pensiero leopardiano. Il dialogo si concentra sull'illusione della speranza umana che tende a proiettare nel futuro tutte le proprie aspirazioni di felicit\u00e0: il passeggere si riconosce nell'immagine di sofferta esistenza del venditore d'almanacchi, perch\u00e9 la vita di entrambi \u00e8 stata molto dolorosa; e si augura un anno nuovo sereno e migliore di quello passato.\nIl concetto del dialogo \u00e8 contenuto in questo passo dello \"Zibaldone\":\nInsieme con \"Dialogo della Natura e di un islandese\", \u00e8 uno dei testi preferiti dalle antologie della letteratura italiana per introdurre il pensiero leopardiano.\nDialogo di Tristano e di un amico.\nScritto nel 1832, non prima di maggio, a Firenze, \u00e8 l'ultima delle Operette morali.\nInserita nell'edizione del 1834 a conclusione del libro, l'operetta rappresenta la difesa finale del pensiero leopardiano, consumatasi nella rottura definitiva col gruppo fiorentino dell\"'Antologia\" di Giovan Pietro Vieusseux e Niccol\u00f2 Tommaseo.\nTristano, autore di un libro sull'infelicit\u00e0 e la miseria umana, rivela ad un amico, in modo ironico, di essersi sbagliato e che le sue teorie erano solo pazzie: la vita \u00e8 felice,\nL'occasione del testo offre uno spunto per riprendere alcune riflessioni sulla natura dell'infelicit\u00e0 umana. In primo luogo l'et\u00e0: questi ragionamenti sulla miseria umana sono nuovi quanto\nIn secondo luogo il suo legame con la condizione fisica degli antichi: la salute del corpo, il vigore delle membra permettevano ai nostri avi di sperimentare una felicit\u00e0 \"piena\" e in \"armonia\" con lo spirito. \u00c8 la celebrazione del culto della virilit\u00e0 antica:\nLe citazioni classiche fanno sempre da dotto contrappunto all'ironia del testo: Tristano crede nel secolo XIX, e nel progresso dell'umanit\u00e0 in ogni campo del sapere, tuttavia, stanco di vedere esaurita \"da ogni parte la favola della vita\", \u00e8 spinto a disiderare \"solo la morte\".\nTornano riflessioni gi\u00e0 affrontate in altre testi e pi\u00f9 compiutamente in . La morte come fine delle sofferenze rimanda ad una conclusione cercata fuori dalla finzione narrativa ed \u00e8 un effetto di costante sospensione per un finale che non arriva mai, incontrato spesso lungo tutta la lettura delle operette.\n\"Un mio amico\", chiamato a testimoniare la \"mediocrit\u00e0 diffusa\" del nostro secolo, \u00e8 Gino Capponi."}
{"id": "2440962", "revid": "1906976", "url": "https://it.wikipedia.org/wiki?curid=2440962", "title": "Benetton B186", "text": "La Benetton B186 \u00e8 stata la prima monoposto costruita dal team Benetton Formula per prendere parte al campionato mondiale di Formula 1.\nImpiegata nella stagione 1986, conquist\u00f2 due pole-position, 3 giri veloci in gara e la vittoria al Gran Premio del Messico con Gerhard Berger.\nProgetto.\nLa B186 venne progettata da Rory Byrne, gi\u00e0 l'anno prima alla guida del reparto tecnico della Toleman (squadra da cui era nata la Benetton), il quale part\u00ec dai principi ispiratori dell'antesignana TG185 per disegnare una vettura di fatto completamente rinnovata.\nLa scocca, in fibra di carbonio, venne realizzata seguendo il concetto del telaio nudo, dunque non separato dalla carrozzeria (come invece facevano gli altri costruttori), secondo la prassi introdotta da Gustav Brunner sulla ATS del 1983, che Byrne aveva gi\u00e0 ripreso sulla Toleman TG185. Essa consentiva di mantenere il telaio molto pi\u00f9 rigido rispetto a quelli tradizionali, e la Benetton l'avrebbe poi stabilmente implementata su tutti i suoi modelli negli anni a venire.\nTale scelta fu indotta anche dal cambio di fornitura dei motori: il team manager Peter Collins aveva infatti deciso di investire i fondi a sua disposizione per cercare propulsori pi\u00f9 prestanti degli Hart utilizzati dalla Toleman, optando infine per il potente BMW M12/13, capace di erogare anche 1200-1300 cavalli in configurazione da qualifica. Tale motore era inoltre particolarmente compatibile con il progetto di Byrne (avendo quattro cilindri come l'antesignano Hart) e richiese semplicemente una ridefinizione dei valori di rigidezza torsionale e flessionale del telaio, al fine di sopportarne la maggior potenza e coppia motrice sviluppate.\nParticolari difficolt\u00e0 si ebbero nel disegno dell'abitacolo, che doveva adattarsi a due piloti fisicamente molto diversi: Teo Fabi era infatti abbastanza minuto, mentre Gerhard Berger era decisamente pi\u00f9 alto. Il posto di guida dovette quindi essere disegnato soprattutto su misura dell'austriaco, riducendo inevitabilmente l'efficienza aerodinamica della vettura.\nLivrea e sponsorizzazioni.\nLa carrozzeria venne pellicolata in livrea bianco-verde, colori propri del gruppo Benetton, analogamente alle soluzioni implementate negli anni addietro su Tyrrell e Alfa Romeo allorch\u00e9 sponsorizzate dal brand italiano. Rispetto ad esse, la B186 si distingueva per la presenza di \"pennellate\" multicolori che andavano a vivacizzare lo schema cromatico di base. Le superfici alari mantennero invece il colore nero. I marchi correlati alla holding di Ponzano Veneto occuparono buona parte del corpo vettura.\nPer quanto concerne le forniture tecniche, la Benetton si accord\u00f2 con Wintershall per olio e carburante e con Pirelli per gli pneumatici (questi ultimi in alcuni casi vennero forniti con spalle \"personalizzate\" in colori vivaci).\nCarriera agonistica.\nLa B186 si rivel\u00f2 competitiva, riuscendo ad inserirsi con buona regolarit\u00e0 nelle posizioni di vertice sia in qualifica che in gara. Il tallone d'Achille consistette nella scarsa affidabilit\u00e0 del motore BMW, che pi\u00f9 volte (soprattutto a met\u00e0 stagione) arriv\u00f2 alla rottura e costrinse i piloti al ritiro.\nLa Benetton risult\u00f2 comunque la squadra pi\u00f9 performante tra quelle motorizzate dalla casa tedesca, distaccando ampiamente anche la Brabham, che pure aveva un rapporto privilegiato col costruttore bavarese e disponeva di un'unit\u00e0 motrice costruita \"ad hoc\". Tuttavia la vettura disegnata da Gordon Murray pagava il prezzo di un design troppo estremo, nel quale il motore era installato in posizione inclinata, compromettendone ulteriormente l'affidabilit\u00e0. Le scelte pi\u00f9 convenzionali della ex Toleman si rivelarono quindi maggiormente remunerative.\nRisultati completi.\nLegenda: (I risultati in grassetto indicano la Pole Position; quelli in \"corsivo\" indicano i giri pi\u00f9 veloci in gara.)"}
{"id": "2440964", "revid": "1935652", "url": "https://it.wikipedia.org/wiki?curid=2440964", "title": "Cappella musicale del Duomo di Milano", "text": "La cappella musicale del Duomo di Milano\u00a0\u00e8 il coro, formato da cantori adulti e bambini (\"pueri cantores\"), dotato di un patrimonio musicale proprio che accompagna musicalmente le celebrazioni nella\u00a0cattedrale\u00a0di\u00a0Milano.\nStoria.\nLa fondazione della Cappella Musicale risale al 3 settembre 1402, quando la\u00a0Veneranda Fabbrica del Duomo\u00a0nomin\u00f2\u00a0Matteo da Perugia\"\u00a0biscantor\" e maestro di canto. Fu introdotta in questo modo la polifonia, canto a due o pi\u00f9 melodie, affidato a quattro o cinque musici professionisti, mentre il coro o\u00a0\"schola\"\u00a0eseguiva le parti a una voce. I compiti \u00a0affidati al musico erano quindi di accompagnare le funzioni unitamente ai chierici e al capitolo e di istruire\u00a0tre fanciulli nell'arte della musica, per rinnovare il coro della voci bianche.\u00a0Gi\u00e0 nel secondo decennio del Quattrocento la Cappella era completamente strutturata nel suo organico: maestro, organista, vicemaestro, cantori adulti e fanciulli.\nIn seguito all'allontanamento di Matteo da Perugia, le sorti della cappella furono rette da Ambrosino da Pessano (1416-1425), fino alla nomina dell'avignonese\u00a0Bertrand Feragut. La presenza di musici stranieri attesta la fama che la Cappella Musicale aveva acquistato, ma ne caus\u00f2 anche una certa instabilit\u00e0. Nel 1462, infatti, la Veneranda Fabbrica del Duomo fu costretta a licenziare tutti i cantori e a ricomporre completamente l'organico. In seguito a questo fatto \u00a0fu redatto il primo regolamento della cappelle con la\u00a0definizione\u00a0dei canti da eseguire. \nTra le file dei musici stranieri, la cui presenza era caldeggiata dal\u00a0Galeazzo Maria Sforza, vi fu anche il fiammingo\u00a0Josquin des Prez, tra i pi\u00f9 apprezzati musici del Quattrocento. Nel 1484 fu assunto il prete lodigiano\u00a0Franchino Gaffurio, cui la Cappella del Duomo deve un nuovo e \u00a0proficuo periodo. Oltre a comporre musica, primo italiano, dopo una lunga successione di fiamminghi, il Gaffurio coltiv\u00f2 gli studi musicali che pubblic\u00f2 in vari trattati dedicati a\u00a0Ludovico il Moro. A Franchino va anche riconosciuto il merito di aver dato una nuova organizzazione alla scuola, introducendo per i fanciulli cantori anche un'istruzione di base oltre che quella musicale, riconoscimenti in denaro per i cantori meritevoli e di aver salvato un patrimonio musicale di altissimo valore nel\u00a0\"Liber Capelle Franchini Gafori\".\u00a0\nLa successione dei maestri dopo Franchino Gaffurio non fu semplice. La Cappella ritrov\u00f2 nuovo slancio con Vincenzo Ruffo, nominato Maestro, probabilmente su consiglio di\u00a0Carlo Borromeo. la Cappella risent\u00ec positivamente delle intenzioni del vescovo: il decoro del culto, la partecipazione ad esso, la disciplina dei cantori, la formazione umana e cristiana dei fanciulli, come risulta dai regolamenti del 1572. Nel 1572 venne nominato maestro di Cappella\u00a0Cesare Gabussi, grazie al quale furono introdotti in cattedrale nuovi stili compositivi (lo stile a pi\u00f9 cori e lo stile concertato).\nFigura di spicco nel XVII secolo fu Ignazio Donati, che riprese la raccolta sistematica del repertorio musicale, che purtroppo manca delle partiture cinquecentesche. La cappella ha quasi sostituito completamente il coro dei canonici, si assiste al trionfo del canto policorale (fino a quattro cori e venti voci) e anche in Duomo si consolida la presenza dei cantori castrati, preferiti ai falsettisti. Aument\u00f2 cos\u00ec nel corso di questo secolo, l'organico gaffuriano, con un numero crescente di cantori per le parti acute. Tra i molti che si avvicendarono al ruolo di Mastro, ricordiamo Michelangelo Grancini, che fu anche organista,\u00a0e Giovanni Antonio Grossi, la cui produzione di musica sacra ammonta a centinaia di manoscritti. \u00a0 \u00a0\u00a0\nNel corso del Settecento,\u00a0l'osservanza\u00a0allo stile antico limit\u00f2 la creativit\u00e0 dei maestri, dal momento che in altre chiese erano in voga componimenti influenzati da atteggiamenti\u00a0concertistiche da melodramma. Dopo la lunga\u00a0direzione\u00a0di\u00a0Carlo Baliani, fu la volta di Gianandrea Fioroni, che ebbe il merito di coltivare esclusivamente il genere sacro,\nevitando altre contaminazioni. Fioroni ebbe come organista Johann Christian Bach.\nSuccessivamente,fu assunto un altro\u00a0illustre\u00a0musicista, Giuseppe Sarti, noto soprattutto come\u00a0compositore\u00a0d'opera, ma che nella sua produzione per la cappella , compose musica in assoluta coerenza con l'austerit\u00e0 dei riti. Il secolo si chiude con Carlo Monza, gi\u00e0 organista ducale, la cui musica abbandon\u00f2 il rigore \u00a0della musica sacra, influenzato dalla da quella profana.\nNel XIX secolo, l'avvento \u00a0della dominazione austriaca aveva comportato una riduzione dell'autonomia gestione della Veneranda Fabbrica sulla Cappella musicale. Il Regio governo aveva avocato a s\u00e9 la nomina del maestro di cappella, cos\u00ec nel 1824 venne nominato\u00a0Benedetto Neri, cui successe\u00a0Raimondo Bucheron.\nAnche il \u00a0Regno d'Italia, mantenne le prerogative del governo austriaco e furono eletti in successione Guglielmo Quarenghi, Pietro Platania, Giuseppe Gallignani, autore tra gli altri della\u00a0riforma ceciliana. Con la direzione di\u00a0Salvatore Gallotti, si diede nuova importanza all'educazione umana e musicale dei fanciulli, alla scuola di canto ambrosiano, al recupero della polifonia classica e all'esecuzione di musiche trascritte dalle partiture conservate nell'Archivio.\nNel 1938, operazione di rilievo sia per il Duomo che per la Cappella, \u00a0fu attuata la riforma e il potenziamento del corpus organario e la costruzione della nuova Cantoria, secondo quanto gi\u00e0 ideato e sperimentato dal Gallotti. Il dopoguerra vede nominato Maestro di cappella Pietro Dentella, gi\u00e0 vicedirettore dal 1924, e nel 1957 don Luciano Migliavacca, cui si deve una \"seconda fondazione\" della Cappella e un'epoca di originale creativit\u00e0. La scuola dei fanciulli fu portata a quaranta cantori, per la quale la Fabbrica progett\u00f2 una nuova sede attrezzata.\nNotevole fu il rinnovato impegno nel recupero del Fondo musicale dell'Archivio e la sua produzione in lingua italiana che, dopo il Concilio Vaticano II, ebbe ampia diffusione.\nNel 1998 Claudio Riva, vice organista e assistente di Migliavacca, fu nominato maestro reggente. Dal 2007 al 2021, la Cappella \u00e8 retta da don Claudio Burgio. Dal 14 settembre 2021 il maestro direttore \u00e8 mons. Massimo Palombella.\nDirettori.\nIl primo maestro di canto \u00e8 stato nominato il 3 settembre 1402 dai deputati della Veneranda Fabbrica del Duomo di Milano, fu Matteo da Perugia. In vista di un allontanamento provvisorio il suo posto fu preso da sacerdoti, mentre Matteo dopo essere ritornato rimase sino al 1416.\nI suoi successori furono:\nLa scuola.\nIl Duomo \u00e8 il luogo del servizio liturgico della cappella, mentre la formazione e la preparazione musicale avviene nella sede della Scuola \u00abFranchino Gaffurio\u00bb, edificio costruito tra il 1958 e il 1960, che si affaccia sulla Darsena di Porta Ticinese, nell'area un tempo occupata dal cantiere marmisti. Nel fabbricato hanno sede le aule per la scuola primaria e secondaria di primo grado, per l'educazione musicale e le prove di coro, l'apprendimento dell'organo, pianoforte, la cappella, la palestra, oltre agli uffici e ai locali adibiti a mensa, cucina e servizi.\nI ragazzi frequentano la scuola dal quarto anno della scuola primaria, che impegna gli alunni sommando al normale monte ore il tempo da dedicare all'istruzione musicale, fino al terzo anno della scuola secondaria.\nLa Cappella Musicale \u00e8 presente in Duomo tutte le domeniche e le festivit\u00e0 religiose infrasettimanali e sovente anche nei vespri pomeridiani. Ogni presenza della cappella comporta l'impegno pari a quello per la preparazione di un concerto: trascrizione delle partiture, prove e esecuzioni. La cappella, oltre ad attingere al vasto patrimonio musicale della Fabbrica, aggiorna continuamente il repertorio con le composizione dei maestri di cappella.\nAttivit\u00e0.\nLa Cappella accompagna la funzione domenicale delle 11.00 in Duomo e le celebrazioni delle principali festivit\u00e0; si esibisce inoltre in numerosi concerti e si dedica alla registrazione discografica.\nBibliografia.\n\"Sei secoli di musica nel Duomo di Milano\", a c. di G. De Florentiis, G. N. Vessia, Milano, 1986."}
{"id": "2440968", "revid": "599013", "url": "https://it.wikipedia.org/wiki?curid=2440968", "title": "Sex=Love", "text": ""}
{"id": "2440973", "revid": "1318658", "url": "https://it.wikipedia.org/wiki?curid=2440973", "title": "Monte di Portofino", "text": "Il monte di Portofino \u00e8 il monte pi\u00f9 elevato del promontorio di Portofino, e fa parte dell'Appennino Ligure. \nSulla vetta vi \u00e8 il centro trasmittente della Rai inaugurato il 20 settembre del 1953.\nGeografia.\nIl monte di Portofino \u00e8 alto 610\u00a0m ed \u00e8 interamente compreso nel Parco naturale regionale di Portofino. Si trova al confine tra i comuni di Camogli e Santa Margherita Ligure. \nAmbiente.\nLa flora del monte \u00e8 tipica della macchia mediterranea, fra le specie presenti vi \u00e8 la felce aquilina, il rovo comune e salsapariglia nostrana; la fauna \u00e8 costituita da faina, volpe, ghiro, donnola, riccio, scoiattolo, talpa, pipistrello, e fra gli uccelli il picchio verde, l'usignolo, il gheppio, il barbagianni e la civetta.\nIl 29 novembre 2009 \u00e8 stata richiesta l'inclusione del monte di Portofino tra i Patrimoni dell'Umanit\u00e0 dell'UNESCO."}
{"id": "2440974", "revid": "767487", "url": "https://it.wikipedia.org/wiki?curid=2440974", "title": "Red Mihalik", "text": "\u00c8 membro del Naismith Memorial Basketball Hall of Fame dal 1986, come arbitro."}
{"id": "2440975", "revid": "326822", "url": "https://it.wikipedia.org/wiki?curid=2440975", "title": "Mega Playboy", "text": ""}
{"id": "2440979", "revid": "4175", "url": "https://it.wikipedia.org/wiki?curid=2440979", "title": "Commissione permanente", "text": ""}
{"id": "2440984", "revid": "287204", "url": "https://it.wikipedia.org/wiki?curid=2440984", "title": "Cleveland Rebels 1946-1947", "text": "La stagione 1946-47 dei Cleveland Rebels fu la 1\u00aa e unica nella BAA per la franchigia.\nI Cleveland Rebels arrivarono terzi nella \"Western Division\" con un record di 30-30. Nei play-off persero al primo turno contro i New York Knicks (2-1)."}
{"id": "2440986", "revid": "38120", "url": "https://it.wikipedia.org/wiki?curid=2440986", "title": "Rete a bilancia", "text": "La rete a bilancia, detta anche \"bilancia\", \"bilancella\", \"bilancino\" o \"bilancetta\" \u00e8 una rete da pesca di uso soprattutto dilettantistico.Le tipologie pi\u00f9 grandi, utilizzate per la pesca professionale sono dette comunemente \"bilancioni\" o \"padelloni\".\nDescrizione.\nLa bilancia \u00e8 formata da una pezza di rete unica di forma in genere quadrata portante agli angoli quattro asole che vengono fissate agli estremi di due aste metalliche incrociate. Nel punto di incrocio delle aste \u00e8 fissato un cavo che consente di estrarre l'attrezzo dall'acqua. Questo cavo pu\u00f2 essere fissato ad un palo, che viene alzato per issare la rete, oppure passare attraverso una carrucola, posta all'estremit\u00e0 del palo. In tal caso l'attrezzo viene salpato semplicemente ritirando la corda.\nNei bilancioni la rete \u00e8 invece inserita su cavi che vengono ritirati da un motore elettrico.\nAzione di pesca.\nLa bilancia pu\u00f2 essere fissata a terra o su di una natante; il palo viene legato con due corde fissate a picchetti o altri punti fissi.\nLa pesca pu\u00f2 avvenire a vista, quando le acque sono molto chiare, o alla cieca, molto pi\u00f9 comunemente; consiste nell'alzare pi\u00f9 velocemente possibile la rete sperando che le prede non facciano in tempo a sfuggire. Per attrarre i pesci si pu\u00f2 pasturare la zona di pesca.\nLuoghi di pesca.\nLa pesca con la bilancia pu\u00f2 venire effettuata sia nelle acque dolci di fiumi con corrente lenta, canali o laghi che in mare, nelle lagune e nelle foci; caratteristica fondamentale \u00e8 che l'acqua sia poco profonda e a basse velocit\u00e0. Questa tecnica di pesca \u00e8 tipica del territorio emiliano-romagnolo; proprio a Ravenna, infatti, esiste la pi\u00f9 antica corporazione di pescatori al mondo: la Casa Matha. La Corporazione ha rappresentato iconograficamente la tecnica di pesca a bilancia nel proprio stemma che si trova sul mercato coperto della citt\u00e0.\nPrede.\nIn acqua dolce con la bilancia si possono fare ricchezza pescate di ciprinidi, anguille, persici sole, pesci gatto e talvolta lucci o persici, molto pi\u00f9 difficile \u00e8 catturare i salmonidi. In mare e acque salmastre lo scotto pi\u00f9 alto viene pagato dai cefali, dagli sparidi, dai pesci piatti e dalle spigole. In caso di mare mosso ed acqua torba si possono catturare anche gronghi e raramente in foce delle ombrine.\nLeggi.\nNelle acque interne italiane non sono consentite le reti con maglia inferiore a 10\u00a0mm e di lato superiore a 150\u00a0cm.\nin toscana il regolamento regionale 54r/2005 art 2 comma 5 e 6 ammette uso di bilancia con lato non superiore a 5 metri in acque di zone di foce o salmastre, specchi lacustri naturali o artificiali di rilevante superficie."}
{"id": "2440988", "revid": "1543377", "url": "https://it.wikipedia.org/wiki?curid=2440988", "title": "Appendice alle Operette morali", "text": "Questa Appendice, messa insieme per la prima volta in un'edizione critica, da Francesco Moroncini, raccoglie testi di provenienza diversa ma riconducibili al disegno programmatico dell'autore, in particolar modo il nucleo primordiale delle \"Operette\", costituito dalla famose \"Prosette satiriche\". Qui di seguito daremo conto, in modo dettagliato, dei testi di cui Leopardi effettivamente lasci\u00f2 testimonianza tra le sue carte recanatesi.\nNotizia intorno a queste Operette.\nLa \"Notizia\" \u00e8 stata Premessa al II volume delle Opere (Napoli, Starita, 1835) e riprodotta dal Flora sulla base dell'esemplare corretto. Le poche righe del testo riportano informazioni di carattere editoriale sui testi pubblicati come la storia delle edizioni milanesi e fiorentine, le aggiunte di nuovi dialoghi (Dialogo di un venditore d'almanacchi e di un passeggere, Dialogo di Tristano e di un amico); correzioni e testi accresciuti (Frammento apocrifo di Stratone da Lampsaco, Il Copernico, Dialogo di Plotino e di Porfirio); e le soppressioni (Dialogo di un lettore di umanit\u00e0 e di Sallustio).\nNovella: Senofonte e Niccol\u00f2 Machiavello.\nIl testo \u00e8 datato 1822 dal primo editore, ma \u00e8 probabilmente del 1820, secondo una proposta dello Scarpa, che la mette in rapporto con i pensieri politici dello Zibaldone di quell'anno.\n\u00c8 un abbozzo di novella che parte con un mito e finisce per studiare il rapporto tra morale, buon governo e, in generale, il comportamento da tenere in societ\u00e0.\nAd un \"principe degli inferi\", figlio di Plutone e Proserpina, dopo aver stabilito la sua dimora sulla terra, sono assegnati due precettori, Senofonte e Machiavelli. La novella confronter\u00e0 le due posizioni, scandite da altrettanti discorsi: solo quello di Machiavelli \u00e8 presente in vari aspetti, mentre il pensiero di Senofonte \u00e8 solo accennato.\nPer la novella Senofonte e Machiavello\nAutografo apparso fra le carte napoletane, datato 13 giugno 1822.\n\u00c8 l'appunto per il discorso di Machiavelli che, come in altri passi delle Operette, propone dei consigli per \"un buon governo\" lontani dalla morale comune.\nAlla novella Senofonte e Machiavello\nAutografo apparso fra le carte napoletane,\n\u00e8 il secondo appunto trovato sul testo che riporta alcune integrazioni relative al mito luciferino che fa da introduzione alla novella.\nDialogo: ...filosofo greco, Murco senatore romano, popolo romano, congiurati.\nIspirato ai moti carbonari napoletani dello stesso anno.\nAssegnato al '22 dal primo editore, fu datato agosto 1820 dallo Scarpa in rapporto alla lettera al Giordani del 4 settembre 1820: \u00ab In questi giorni, quasi per vendicarmi del mondo, e quasi anche della virt\u00f9, ho immaginato e abbozzato certe prosette satiriche \u00bb.\nDialogo di un cavallo e un bue.\nAmara satira contro l'antropocentrismo, primo nucleo delle \"prosette satiriche\" e diretta conseguenza dei moti napoletani del '20-'21: Dialogo tra due bestie p. e. un cavallo e un toro. Dialogo di un cavallo e un bue. Al dialogo del cavallo e del bue.\nSono stati composti presumibilmente, secondo un'ipotesi dello Scarpa, nell'agosto del 1820 in quanto farebbero parte delle \u00ab prosette satiriche \u00bb di cui Leopardi scrisse al Giordani il 4 settembre 1820.\nLa prima edizione \u00e8 in \"Scritti vari inediti\", con l'aggiunta di due foglietti ed una schedina dei manoscritti napoletani, omessi dal primo editore, secondo l'edizione del Flora.\nFrammento sul suicidio.\nQuesto \"Frammento\", per struttura e contenuto diversissimo da quello canonico usato nel testo, il cui titolo \u00e8 frutto dei primi editori che non seppero collocarlo, \u00e8 datato dubitativamente al 1832. Una datazione pi\u00f9 precisa la si deve allo Scarpa che lo pubblic\u00f2 con un diverso titolo, \"Frammento di un trattato filosofico\", e lo fece risalire al 1820.\nApparve in \"Scritti vari inediti\" secondo l'edizione del Flora.\nDialogo: Galantuomo e Mondo.\nQuesto dialogo svolge il concetto che, nella vita, la virt\u00f9 \u00e8 inefficace, mentre conta la prepotenza, la bassezza d'animo, l'adulazione e il denaro.\nI primi editori lo assegnarono al periodo '22-'24, mentre il Levi stabil\u00ec la data del dialogo al giugno 1821.\nApparve per la prima volta negli \"Scritti vari inediti\", secondo l'edizione del Flora.\nComparazione delle sentenze di Bruto minore e di Teofrasto vicini a morte.\nFu composta a Recanati, in otto giorni, nel marzo 1822. La prima edizione \u00e8 stata \"premessa\" al Bruto minore, nelle dieci canzoni pubblicate a Bologna 1824; la seconda, con varianti, \u00e8 apparsa solo postuma nell'edizione Le Monnier del '45.\nDialogo di un lettore di umanit\u00e0 e di Sallustio.\nComposto a Recanati, tra il 26 e il 27 febbraio 1824. Occupava il quinto posto delle Operette sia nell'edizione milanese che fiorentina, ma fu escluso da quella del '35 \u00abper volont\u00e0 dell'autore\u00bb.\nScrive il Mestica che l'esclusione probabilmente \u00e8 da attribuire ad una precisa scelta stilistica:\nAppunti per le Operette.\nIl primo appunto, si riferisce al Dialogo della Terra e della Luna e fu pubblicato dal Moroncini in una nota dell'edizione critica delle Operette morali (II, pp.\u00a0737); il secondo, sempre sullo stesso foglio delle carte napoletane, dal Flora (I, p.\u00a01085 con il titolo \"Stralci per le Operette\")."}
{"id": "2440990", "revid": "281901", "url": "https://it.wikipedia.org/wiki?curid=2440990", "title": "Bilancella", "text": ""}
{"id": "2440991", "revid": "287204", "url": "https://it.wikipedia.org/wiki?curid=2440991", "title": "Toronto Huskies 1946-1947", "text": "La stagione 1946-47 dei Toronto Huskies fu l'unica per la franchigia.\nI Toronto Huskies arrivarono quinti nella \"Eastern Division\" con un record di 22-38, non qualificandosi per i play-off."}
{"id": "2440994", "revid": "729019", "url": "https://it.wikipedia.org/wiki?curid=2440994", "title": "Generazione X (programma televisivo)", "text": "Generazione X \u00e8 stato un programma televisivo italiano di genere talk show, andato in onda su Italia 1 nella stagione 1995-1996.\nLa trasmissione, a cura di Fatma Ruffini, andava in onda dal luned\u00ec al venerd\u00ec alle 15, a partire dal 2 ottobre 1995 (anche se inizialmente era stata comunicata la data del 25 settembre) fino al 19 luglio 1996, ed era condotta da una giovanissima Ambra Angiolini, alla sua prima esperienza subito dopo il programma che la rese celebre, \"Non \u00e8 la Rai\", trasmissione che \"Generazione X\" andava proprio a sostituire nella fascia d'oraria della seconda rete Mediaset.\nNel cast della trasmissione vi erano Icio De Romedis, Giorgio Vanni e la sua band.\nIl programma inizialmente doveva intitolarsi \"Metropolis\" ma a seguito di una protesta di Videomusic - che aveva gi\u00e0 trasmesso uno show dallo stesso titolo - fu cambiato in \"Generazione X\".\nAnche su questo nuovo titolo scoppi\u00f2 una polemica, da parte di Telemontecarlo, che durante la stessa stagione mandava in onda un omonimo programma, sempre incentrato sul mondo giovanile, condotto da Pierluigi Diaco. Tuttavia questa volta il titolo non fu cambiato poich\u00e9, afferm\u00f2 l'ideatrice Fatma Ruffini, esso era ispirato all'omonimo libro di Douglas Coupland e all'uso che sociologi e psicologi fanno dell'espressione per indicare il mondo giovanile dell'epoca, sul quale era incentrato il programma stesso.\nLe registrazioni dello show furono effettuate nello Studio 4 di Cologno Monzese ed iniziarono intorno alla met\u00e0 del settembre 1995. La scenografia appariva molto moderna, ma essenziale: prevalsero le impalcature, le pareti erano nude ed era presente un maxischermo in cui venivano proiettati i contributi video.\nIl programma.\nIl programma era un talk show in cui Ambra Angiolini - appena diciottenne - si confrontava con un pubblico composto da 200 suoi coetanei (in questo caso anche maschi e non pi\u00f9 solo femmine come a \"Non \u00e8 la Rai\") sugli argomenti pi\u00f9 disparati come le mode, l'attualit\u00e0, ma anche temi pi\u00f9 concreti quali la famiglia, la droga (ad una puntata partecip\u00f2 come ospite il leader del Partito Radicale Marco Pannella), ed il sesso. La trasmissione veniva arricchita da interviste fatte per strada sull'argomento da Icio De Romedis e un dibattito in studio in un momento intitolato \"The Speaker's Corner\" in cui i ragazzi potevano esprimere la loro opinione sui vari argomenti trattati. Scopo della puntata era raccogliere i risultati di un sondaggio inerente all'argomento della giornata al quale i ragazzi dovevano rispondere utilizzando un apposito telecomando che permetteva di scegliere tra le quattro opzioni possibili.\nIl programma si avvaleva anche di filmati riguardanti video musicali del momento o video di eventi di interesse giovanile e della presenza di ospiti speciali come cantanti o personaggi particolari, tra cui spicca la presenza del sessuologo Maurizio Bossi, al quale i ragazzi potevano rivolgersi per porre questioni di carattere sessuale. Durante questo programma, inoltre, Ambra pubblicizz\u00f2 il suo secondo album, \"Angiolini\", uscito nel gennaio del 1996, che conteneva la canzone \"Tu sei\", utilizzata come sigla dello show. \"Generazione X\", per la prima parte della stagione trasmesso in diretta e solo successivamente registrato, veniva realizzato presso lo studio 4 del Centro di Produzione Mediaset di Cologno Monzese; nella settimana concomitante alla messa in onda del 46\u00ba Festival di Sanremo and\u00f2 invece in onda dal cinema Orfeo della citt\u00e0 ligure, che normalmente ospitava proiezioni a luci rosse, in quanto Ambra era stata chiamata da Pippo Baudo alla conduzione del \"Dopofestival\" di quell'anno.\nIn occasione del capodanno 1995-1996 venne realizzata una puntata speciale dello show per permettere al pubblico di celebrare insieme ad Ambra l'inizio dell'anno nuovo.\nLa showgirl torner\u00e0 a condurre un programma simile nella stagione televisiva 2001-2002, intitolato \"L'assemblea\", in onda solo il sabato, sempre su Italia 1.\nAscolti e critica.\nIl programma \u00e8 stato al centro delle cronache poich\u00e9 si trattava della prima esperienza di Ambra, appena terminata l'avventura di \"Non \u00e8 la Rai\", senza l'aiuto del regista/pigmalione Gianni Boncompagni, con il quale si and\u00f2 a scontrare con questo nuovo programma nella stessa fascia oraria; Boncompagni era infatti a capo della regia di \"Casa Castagna\", programma condotto da Alberto Castagna in onda su Canale 5 nello stesso orario. La prima puntata di \"Generazione X\" fu seguita da quasi un milione e cinquecentomila spettatori, che per\u00f2 calarono notevolmente nelle puntate seguenti per poi risalire dopo qualche settimana; per cercare di aumentarne l'audience, a partire dal 5 febbraio 1996 la popolare trasmissione \"Colpo di fulmine\" condotta da Alessia Marcuzzi, che viaggiava intorno al 20% di share, venne spostata alle 14.30, poco prima di \"Generazione\" X (che invece si fermava all'11%), per farle da \"traino\".\nLa nuova immagine e apparentemente la nuova \"identit\u00e0\" della conduttrice - che aveva adottato una pettinatura corta e un look dark da showgirl in carriera - non pass\u00f2 inosservata, tanto da non essere esente da critiche. Uno degli attacchi pi\u00f9 duri fu quello lanciato da Roberto D'Agostino che, avendo notato un aumento di peso della presentatrice, scrisse un articolo satirico nei suoi confronti intitolato \"Generazione XXL\"; la Angiolini spieg\u00f2 successivamente che in quel periodo stava soffrendo di bulimia. Il cambio radicale del personaggio di Ambra si not\u00f2 fin dall'inizio della prima puntata quando, subito dopo la sigla, Ambra si present\u00f2 alle telecamere in accappatoio e propose al pubblico il primo sondaggio: \u00abCosa devo indossare per condurre il programma?\u00bb. Il 93% dei presenti rispose \"niente\" e subito dopo part\u00ec il coro da stadio \"nuda, nuda, nuda\".\nDa segnalare anche la chiusura di puntata del 4 aprile 1996, giorno in cui, nel palinsesto di Italia 1, era prevista in prima serata la messa in onda del film TV \"Favola\", con protagonista Ambra: la stessa Angiolini, durante la puntata di \"Generazione X\" trasmessa quel giorno, dichiar\u00f2 che si trattava di una brutta fiction e ne sconsigli\u00f2 la visione."}
{"id": "2440995", "revid": "281901", "url": "https://it.wikipedia.org/wiki?curid=2440995", "title": "Bilancetta", "text": ""}
{"id": "2440996", "revid": "599013", "url": "https://it.wikipedia.org/wiki?curid=2440996", "title": "Frank Fucarino", "text": ""}
{"id": "2440997", "revid": "281901", "url": "https://it.wikipedia.org/wiki?curid=2440997", "title": "Bilancione", "text": ""}
{"id": "2441001", "revid": "281901", "url": "https://it.wikipedia.org/wiki?curid=2441001", "title": "Pesca con la bilancia", "text": ""}
{"id": "2441004", "revid": "124758533", "url": "https://it.wikipedia.org/wiki?curid=2441004", "title": "O mio babbino caro", "text": "O mio babbino caro \u00e8 un'aria dell'opera \"Gianni Schicchi\" (1918) di Giacomo Puccini, su libretto di Giovacchino Forzano. La canta il personaggio di Lauretta, rivolgendosi al padre Gianni Schicchi, quando lo scontro tra quest'ultimo e la famiglia Donati giunge a un punto tale da mettere a rischio la sua storia d'amore con Rinuccio Donati.\nIl primo soprano a cantarla \u00e8 stato Florence Easton.\nL'opera appare nel film \"Mr. Bean's Holiday\" quando Mr. Bean, insieme a Stepan, inscena una recita mimica. \nLa canzone viene usata in GTA 3, sia in una stazione radio, sia nei trailer.\nLibretto.\n&lt;poem&gt;\nO mio babbino caro,\nMi piace \u00e8 bello, bello;\nVo' andare in Porta Rossa\na comperar l'anello!\nS\u00ec, s\u00ec, ci voglio andare!\nE se l'amassi indarno,\nandrei sul Ponte Vecchio,\nma per buttarmi in Arno!\nMi struggo e mi tormento!\nO Dio, vorrei morir!\nBabbo, piet\u00e0, piet\u00e0!...\nBabbo, piet\u00e0, piet\u00e0!\n&lt;/poem&gt;"}
{"id": "2441006", "revid": "767487", "url": "https://it.wikipedia.org/wiki?curid=2441006", "title": "Santi Girolamo e Giovanni Battista", "text": "I Santi Girolamo e Giovanni Battista \u00e8 il titolo di un pannello attribuito a Masaccio, facente parte della smembrata Pala Colonna, dipinta assieme a Masolino da Panicale. Si tratta di una tecnica mista (tempera e olio) su tavola (114x55 cm), di datazione incerta, oscillante, a seconda degli studiosi, tra il 1423 e il 1428. \u00c8 conservata nella National Gallery di Londra assieme al pannello che si trovava sulla faccia opposta, i \"Santi Gregorio Magno e Mattia\" di Masolino.\nStoria.\nIl polittico era destinato originariamente all'altare maggiore della basilica di Santa Maria Maggiore di Roma. L'ipotesi pi\u00f9 accreditata \u00e8 quella che si tratti di un'opera dipinta direttamente a Roma dai due artisti, l'ultima di Masaccio prima della scomparsa, quindi databile ai primi mesi del 1428; altri (come Spike) la legano, a causa dell'iconografia, al giubileo di Papa Martino V del 1423, ponendola quindi come prima opera della collaborazione tra i due artisti, prima della cappella Brancacci e della \"Sant'Anna Metterza\". Secondo alcuni fu commissionata a Masolino, che poi ne deleg\u00f2 una parte al suo assistente Masaccio; secondo altri fu commissionata a Masaccio, il quale disegn\u00f2 il complesso, per poi venire completata in larga parte da Masolino dopo la sua morte.\nIl cardinale Oddone Colonna, eletto nel 1417 come papa Martino V, ponendo fine allo scisma d'Occidente, tra il 1419 e il 1420 si trovava a Firenze, in attesa che Roma fosse sufficientemente sicura a riceverlo. Nella citt\u00e0 toscana probabilmente venne in contatto con gli artisti l\u00ec attivi: Gentile da Fabriano, Arcangelo di Cola, Lorenzo Ghiberti e probabilmente Masolino. Appena messo piede a Roma Martino V si dedic\u00f2 subito al compito di riportare la citt\u00e0 al suo antico splendore ed indisse un giubileo per il 1423, cui sembrano alludere alcuni particolari iconografici della pala.\nLa pala venne vista verso la met\u00e0 del XVI secolo da Giorgio Vasari e Michelangelo Buonarroti, che la trovarono ormai spostata in una piccola cappella vicino alla sacrestia (\"cappella Colonna\"). Essi, che videro solo una faccia essendo probabilmente addossata a una parete, la ritennero interamente opera di Masaccio, ignorando Masolino.\nNel 1653 la pala Colonna si trovava ormai a palazzo Farnese, con i pannelli segati nello spessore in modo da separare le facce ed avere sei dipinti separati, che in un inventario sono elencati come opere di Beato Angelico. In seguito vennero dispersi e, ricomparsi in momenti diversi sul mercato antiquario, vennero riconosciuti quando ormai erano sparsi in pi\u00f9 musei.\nI \"Santi Girolamo e Giovanni Battista\" passarono nella collezione del cardinale Joseph Fesch tra Parigi e Roma, per poi venire venduti all'asta nel 1845 come opera dell'Angelico. Entrati nella collezione Adair (Flexton Hall, Gran Bretagna), furono acquistati dalla National Gallery nel 1950 ed esposti dal 1951.\nKenneth Clark identific\u00f2 subito il pannello come opera di Masaccio, ma inspiegabilmente Davies, nel catalogo della galleria del 1961 scrisse che l'opera era pure di Masolino, come riport\u00f2 di conseguenza il cartellino accanto al quadro per quasi un decennio. Fu solo con l'opera di Roberto Longhi che vennero di nuovo messe in luce le inequivocabili componenti stilistiche legate alla mano di Masaccio, ripristinando l'attribuzione originaria.\nDescrizione e stile.\nI due santi sono raffigurati come in un serrato dialogo, interagendo con sguardi e gesti. Giovanni Battista, a destra, arriva anche ad indicare la pala centrale con la mano destra. Girolamo invece guarda verso il basso, verso la scena culminante nel pannello che le era accanto, la nevicata miracolosa che precedette la fondazione della basilica di Santa Maria Maggiore, della quale fu dopotutto testimone oculare nel 358.\nSan Girolamo \u00e8 rappresentato con il vestito cardinalizio, con in mano un libro (la sua \"Vulgata\", aperta sulla \"Genesi\") e un modellino di chiesa (egli \u00e8 infatti un \"padre della Chiesa\"), mentre ai suoi piedi si trova, molto piccolo, il leone a cui avrebbe tolto la spina dalla zampa. San Giovanni Battista \u00e8 pure raffigurato con alcuni attributi tipici, come la veste di pelliccia, il bastone con la croce e il cartiglio con la scritta \"Ecce Agnus Dei\". Il bastone, a un'osservazione attenta, si mostra come una esile colonna corinzia: l'emblema dei Colonna, di cui faceva parte Martino V.\nEntrambe le figure hanno una fisionomia molto espressiva, lontana dalla tradizione \"dolce\" del gotico internazionale, con poche concessioni al \"grazioso\": Girolamo appare altres\u00ec severo e arcigno, mentre Giovanni ha un aspetto trasandato e un po' triste, come un qualsiasi popolano. Proprio la ricchezza di osservazioni prese dal quotidiano \u00e8 un chiaro indizio del pennello di Masaccio, come l'ossuto piede di Giovanni, cos\u00ec saldamente appoggiato al suolo e scorciato alla perfezione. Queste attenzioni lo accomunavano a Donatello, ed \u00e8 facile confrontare il volto del Crocifisso \"contadino\" di Santa Croce con il volto del Battista in questa pala. Vasari non manc\u00f2 di segnalare, pensando forse proprio a questa opera, come Masaccio mise fine all'abitudine \"barbara\" del gotico di porre le figure come in punta di piedi. Lo stesso Masolino, che utilizzava tali espedienti ad esempio nel \"San Giuliano\" del Trittico Carnesecchi (1423-1425), cerc\u00f2 di abbandonare quest'uso nei santi degli altri pannelli della Pala Colonna.\nLe due figure di Masaccio non hanno per\u00f2 quella monumentalit\u00e0 \"eroica e poderosa\" dei personaggi della Cappella Brancacci, il che ha fatto pensare a un'opera anteriore. Vi sono alcuni errori, come il braccio troppo corto, o comunque malamente scorciato di Girolamo.\nNotevoli sono gli studi sulla luce realistica, che colpisce le figure dall'angolo sinistro in alto. I raggi si posano sulla spalla del Battista, amplificando, per contrasto cromatico, la distanza tra lui e Girolamo che gli sta davanti; lasciano in ombra met\u00e0 del viso di Girolamo, per effetto del vistoso cappello; illuminano la parte della gamba del Battista non coperta dal manto; disegnano le ombre sul tappeto di fiorellini selvatici. La rotondit\u00e0 scultorea degli arti del Battista raggiunge un vertice fino ad allora sconosciuto in pittura"}
{"id": "2441010", "revid": "36426", "url": "https://it.wikipedia.org/wiki?curid=2441010", "title": "Ritratto del sultano Mehmet II (Gentile Bellini)", "text": ""}
{"id": "2441011", "revid": "599013", "url": "https://it.wikipedia.org/wiki?curid=2441011", "title": "Harry Miller", "text": ""}
{"id": "2441012", "revid": "300067", "url": "https://it.wikipedia.org/wiki?curid=2441012", "title": "Moose Miller", "text": ""}
{"id": "2441015", "revid": "436907", "url": "https://it.wikipedia.org/wiki?curid=2441015", "title": "Jerico (cantautore)", "text": "Biografia.\nPolitb\u00fcro: La band.\nI Politburo sono un gruppo alternative - rock italiano originario di Livorno. \nNel 1990 Jerico (Emiliano Cecere) fonda il gruppo Politb\u00fcro, di cui \u00e8 anima e voce, assieme a Graziano Ragni (batteria), Stefano Bellissima (chitarra) e Fabio Cecere (tastiere). Il gruppo, grazie ad una miscela di pop rock ed atmosfere etniche, acquista subito una propria identit\u00e0 musicale che matura nell'attivit\u00e0 live e porta gi\u00e0 nel 1993 a un secondo posto al Festival di Castrocaro e ad un contratto triennale con la Fonit Cetra.\nNel 1994 esce il primo omonimo album \"Politb\u00fcro\", che porta il gruppo all'attenzione di pubblico, media e critica. Con il singolo \"Jerico\" partecipano a manifestazioni popolari come Un disco per l'estate e Sanremo Giovani.\nNel 1996 \u00e8 la volta di \"Prigioniero\", album partorito in un ex fabbrica di Milano prodotto dalla AR 13 e distribuito da Polygram, che vende oltre 6000 copie. La critica giornalistica li nota per la loro originalit\u00e0 musicale e per la sincerit\u00e0 rabbiosa nei testi di Emiliano contro l'imposizione culturale e commerciale del sistema informativo globale, temi che diventeranno d'attualit\u00e0 di l\u00ec a poco con le manifestazioni no-global a Seattle.\nNel 1997, dopo un'intensa attivit\u00e0 live che li porta ad esibirsi anche alla Manifestazione per l'ambiente del WWF di San Giovanni Laterano, al \"Tavagnasco Rock\" ed al Premio Rino Gaetano, la band livornese si prende un periodo di pausa dove ognuno segue progetti indipendenti.\nSar\u00e0 il batterista Graziano Ragni, nel 1999, a recuperare le sorti dei Politb\u00fcro, inventandosi produttore e indirizzando il gruppo verso una nuova fase artistica. \"Fase\" \u00e8 il titolo dell'album distribuito da Sony Music che segna la rinascita dei nuovi Politb\u00fcro, pi\u00f9 maturi e dolci. La rabbia degli anni precedenti lascia il posto all'intimit\u00e0, alla liricit\u00e0 e a un rock pi\u00f9 psichedelico, che regala loro una nuova immagine.\nDal 2001 Jerico inizia a collaborare come autore con vari artisti ed interpreti.\nNel giugno del 2011, dopo dieci anni, i Politburo stanno registrando nuovi brani da inserire nel nuovo album \"Super-io\" (titolo provvisorio).\nCollaborazioni esterne in sala di registrazione.\nL'autore.\nL'eclettismo e l'incessante creativit\u00e0 porta Emiliano a sdoppiarsi anche nell'attivit\u00e0 di cantautore con il nome della sua prima canzone: Jerico.\nNel 2006 debutta con il singolo \"Penthotal\", che trae spunto dall'anestetico, atto ad annullare l'autocontrollo della persona, per spronare all'autoanalisi. Nello stesso anno avviene l'avvicinamento artistico con Mietta, che trova in Jerico un nuovo punto di partentenza per una rinnovata maturit\u00e0 artistica. Il primo brano scritto per l'intensa voce dell'interprete pugliese \u00e8 \"Il fiore\", scelto dalla stessa come singolo di lancio di \"74100\".\nNel 2008 scrive la nostalgica \"Parole fatte a pezzi\" con Marco Ciappelli e le liriche di \"Direzioni opposte\" con Eric Buffat per il nuovo disco di Mietta: \"Con il sole nelle mani\".\nNel 2009 si dedica ai dischi di debutto di giovani promesse che si impongono attraverso popolari Talent show. Per Alessandra Amoroso (vincitrice di \"Amici 8\") scrive \"Da qui\", \"Splendida follia\" (con Federica Camba, Diego Calvetti e Daniele Coro) e \"Bellissimo\", per Noemi (vincitrice morale di \"X Factor 2\") scrive con Ciappelli e Calvetti \"Comunque ti penso\", e infine per Pago (vincitore di \"Music Farm 3\") \"Ti ricordi\" e \"il viaggiatore\", scritte con Ciappelli.\nNel 2010 \u00e8 la volta di \"Indissolubile\" scritta con Saverio Grandi per Valerio Scanu (secondo classificato ad \"Amici 8\").\nNel 2011 scrive \"Averti qui per me\" per Patty Pravo e con Calvetti \"L'arcobaleno\" per Anna Tatangelo. Ritorna inoltre a collaborare con Mietta per il ritorno sulle scene con \"Due soli...\", album contenente ben sei brani scritti per lei.\nNel 2012 scrive per Irene Fornaciari e tre esordienti: Giulia Anania (con la quale ha scritto insieme a Dardust \"La mail che non ti ho scritto\"), Bianca Atzei e Ottavio De Stefano (secondo classificato ad \"Amici 11\" e interprete di \"Solo un'ora\", canzone scritta con Faini). Nello stesso anno firma, con Calvetti, il singolo di lancio del nuovo album di Loredana Errore (seconda classificata ad \"Amici 9\"), dal titolo \"Una pioggia di comete\".\nNel 2013 scrive ancora con Saverio Grandi \"Solo insieme saremo felici\", canzone di Gianni Morandi che, oltre a dare il titolo all'album, d\u00e0 il nome allo stesso spettacolo dell'artista svolto all'Arena di Verona, mentre nello stesso anno scrive con Fabio Campedelli, Andrea Amati e lo stesso Faini \"Ed \u00e8 ancora settembre\", canzone di Annalisa inserita nell'album \"Non so ballare\". Sempre nel 2013 esce il brano Nuda, pura, vera, cantato da Antonella Lo Coco che oltre ad essere primo singolo dell'album Geisha \u00e8 parte della colonna sonora del film Ci vuole un gran fisico di Sophie Chiarello con Angela Finocchiario, Giovanni Storti e la stessa Antonella Lo Coco.\nNel 2016 esce un suo brano cantato da Bianca Atzei che scritto con Calvetti e Oscar Angiuli si intitola \"La strada per la felicit\u00e0\" e diventa quinto singolo estratto dall'album Bianco e nero dell'omonima artista. Nello stesso anno l'autore vede una nuova collaborazione con Annalisa che insieme a Saverio Grandi porta alla scrittura del brano Quello che non sai di me (dall'album Se avessi un cuore), una collaborazione con Lorenzo Fragola che porta alla scrittura insieme ad Oscar Angiuli al brano \"Dire di no\" (Zero Gravity), ed ancora una nuova collaborazione con Francesco Renga e Diego Calvetti con la scrittura del brano \"13 Maggio\" che fa parte dell'album Scriver\u00f2 il tuo nome. Esce inoltre come primo singolo estratto dall'album \"Luce Infinita\", \"Nuovi giorni da vivere\", un brano interpretato da Loredana Errore e scritto insieme a Pacifico Settembre, Amara, Calvetti e Ciappelli. \nNel 2014 \u00e8 autore con Calvetti di una canzone interpretata da Francesco Renga intitolata \"Ora vieni a vedere\" (Tempo reale). Sempre nel 2014 \u00e8 autore con Saverio Grandi di \"Io ci sono\", singolo di lancio della raccolta di hit di Gianni Morandi\nNel 2015 firma assieme a Saverio Grandi e Raf \"Come una favola\", brano con cui Raf torna a gareggiare al Festival di Sanremo 2015. Una nuova collaborazione con Annalisa e Fabio Campedelli porta alla scrittura dei brani \"Se potessi\", \"Niente tranne noi\" e \"Vincer\u00f2\" (quarto singolo dall'album \"Splende\"). Sempre nello stesso anno scrive per Chiara Galiazzo il brano \"Siamo adesso\", nuovo singolo estratto dall'album \"Un giorno di sole straordinario\".\nNel 2016 esce un suo brano cantato da Bianca Atzei che scritto con Calvetti e Oscar Angiuli si intitola \"La strada per la felicit\u00e0\" e diventa quinto singolo estratto dall'album Bianco e nero dell'omonima artista. Nello stesso anno l'autore vede una nuova collaborazione con Annalisa che insieme a Saverio Grandi porta alla scrittura del brano Quello che non sai di me (dall'album Se avessi un cuore), una collaborazione con Lorenzo Fragola che porta alla scrittura insieme ad Oscar Angiuli al brano \"Dire di no\" (Zero Gravity), ed ancora una nuova collaborazione con Francesco Renga e Diego Calvetti con la scrittura del brano \"13 Maggio\" che fa parte dell'album Scriver\u00f2 il tuo nome. Esce inoltre come primo singolo estratto dall'album \"Luce Infinita\", \"Nuovi giorni da vivere\", un brano interpretato da Loredana Errore e scritto insieme a Pacifico Settembre, Amara, Calvetti e Ciappelli.\nSempre nel 2016 l'autore Emiliano Cecere incontra una nuova collaborazione cinematografica con il regista Nicola Barnaba per il film \"Ciao brother\", con Pablo e Pedro, Benedicta Boccoli e Mietta, la quale lo vede scrivere e produrre due brani della colonna sonora, interpretati da lei e intitolati \"Non sei solo\" e \"Another dream\".\nNel 2017 scrive, assieme a Diego Calvetti, il brano \"Ci siamo fatti tanti sogni\" per Paola Turci. Nello stesso anno ha composto \"La mia strada verso il sole\" di Elodie."}
{"id": "2441016", "revid": "810736", "url": "https://it.wikipedia.org/wiki?curid=2441016", "title": "La bellezza e l'inferno", "text": "La bellezza e l'inferno, sottotitolato Scritti 2004-2009 \u00e8 il terzo libro di Roberto Saviano, pubblicato da Arnoldo Mondadori Editore.\nRichiamandosi al pensiero di Albert Camus, Saviano racconta la sua evoluzione personale e letteraria, raccogliendo alcuni suoi scritti realizzati nell'arco di cinque anni. In questo periodo lo scrittore napoletano si afferma come icona della lotta alla camorra, grazie alla sua opera prima, \"Gomorra\".\nProprio questo suo impegno antimafia gli fa vivere le numerose esperienze che lo ispirano in questo suo libro, in cui si richiama fra l'altro a personaggi che egli ritiene importanti per la loro determinazione, come ad esempio Michel Petrucciani, Anna Politkovskaja, Lionel Messi, Clemente Russo, Joe Pistone o Miriam Makeba.\nI testi contenuti nell'opera di Saviano, a parte gli inediti \"Ossa di cristallo\" e l'introduzione \"Il pericolo di leggere\", sono rielaborazione di scritti gi\u00e0 editi su quotidiani, periodici, siti internet o come introduzione a libri.\nTesti raccolti.\nIl saggio contiene i seguenti testi, raccolti in quattro capitoli, \"Sud\", \"Uomini\", \"Business\", \"Guerra\" e \"Nord\"."}
{"id": "2441017", "revid": "83003", "url": "https://it.wikipedia.org/wiki?curid=2441017", "title": "M-209", "text": ""}
{"id": "2441023", "revid": "79968", "url": "https://it.wikipedia.org/wiki?curid=2441023", "title": "Pantaloni (abbigliamento)", "text": ""}
{"id": "2441025", "revid": "123910878", "url": "https://it.wikipedia.org/wiki?curid=2441025", "title": "Hank Biasatti", "text": ""}
{"id": "2441029", "revid": "585241", "url": "https://it.wikipedia.org/wiki?curid=2441029", "title": "Monte Nudo", "text": "Il Monte Nudo (\"Biota\" in lombardo occidentale) \u00e8 una montagna delle Alpi, facente parte delle Prealpi Luganesi. \u00c8 interamente compresa nel territorio della Provincia di Varese, in Lombardia.\nDescrizione.\nDomina il paesaggio del territorio della Valtravaglia e della Valcuvia, e coi suoi 1.235\u00a0m s.l.m. rappresenta la maggiore vetta della zona.\nToponimo.\nIl nome attuale, traduzione italiana dal lombardo \"biota\" (nuda, spoglia), \u00e8 dovuto al fatto che fino agli anni settanta la cima del monte era completamente priva di vegetazione arborea."}
{"id": "2441031", "revid": "380654", "url": "https://it.wikipedia.org/wiki?curid=2441031", "title": "Torrie", "text": ""}
{"id": "2441034", "revid": "122904774", "url": "https://it.wikipedia.org/wiki?curid=2441034", "title": "Autovetture Mercedes-Benz a motore posteriore", "text": "Durante gli anni trenta, la Casa automobilistica tedesca Mercedes-Benz si \u00e8 cimentata anche nella produzione di autovetture a motore posteriore.\nContesto storico.\nTale genere di autovetture hanno una storia che affonda le radici all'epoca in cui Ferdinand Porsche ancora lavorava alla Daimler-Benz come capo ufficio tecnico. Questa storia si intreccia inoltre con tutti quegli avvenimenti storici che hanno portato alla nascita della Volkswagen Maggiolino, come l'ascesa al potere di Adolf Hitler e l'invasione della Cecoslovacchia nel 1938. &lt;br&gt;\nDurante il suo periodo alla Daimler-Benz, Ferdinand Porsche ha dato i natali a numerose vetture di lusso presso la Casa tedesca, ma il suo sogno \u00e8 sempre stato quello di progettare una vettura che fosse per tutti o quasi. Tale idea venne per\u00f2 scartata dai vertici Daimler-Benz. Di l\u00ec a poco Ferdinand Porsche rassegn\u00f2 le sue dimissioni per approdare alla Steyr-Werke e per poi aprire il suo studio ingegneristico. &lt;br&gt;\nMa nel 1929 si verific\u00f2 un altro evento assai significativo, ossia il crollo della Borsa di New York e l'avvento della Grande depressione. Le Case automobilistiche che ancora avevano le risorse economiche, presero ad investire maggiormente in autovetture di fascia inferiore rispetto alla loro consueta produzione. La Mercedes-Benz fu tra queste e dopo aver lanciato la Typ 170, prese ispirazione dai primi prototipi Tatra con carrozzeria aerodinamica e a motore posteriore, assai innovative per l'epoca. In particolare, ad ispirare la Mercedes-Benz fu il prototipo \"Tatra V570\" (vedi foto) del 1931. Esso fu la vera fonte di ispirazione della Mercedes-Benz per le sue future vetture a motore posteriore. In questo modo, data la profonda crisi economica in atto, la Daimler-Benz fu costretta a tornare sui suoi passi e a rivalutare la vecchia idea di Ferdinand Porsche.&lt;br&gt;\nTutti questi fattori avranno una notevole ripercussione sullo sviluppo produttivo delle Mercedes-Benz a motore posteriore, anche negli anni successivi, a causa dell'intento di Herr Porsche di realizzare la sua agognata \"vettura del popolo\", obiettivo raggiunto grazie all'appoggio del Reichsf\u00fchrer Adolf Hitler e ad alcune manovre tutt'altro che ortodosse. Infatti, la realizzazione del Maggiolino si \u00e8 protratta per quasi tutti gli anni '30 ed ha richiesto la partecipazione di alcune case automobilistiche, tra cui la stessa Daimler-Benz, la quale sperimentando prototipi della futura \"auto del popolo\", ha immesso via via sul mercato alcune evoluzioni di quelli che erano i primi modelli di serie a motore posteriore. Come si vedr\u00e0 in seguito, la 170H, ultima Mercedes-Benz di serie a motore posteriore, somigliava in modo impressionante al futuro Maggiolino, sia per l'impostazione tecnica che per la forma della carrozzeria.\nPrimi prototipi.\nIl primissimo prototipo Mercedes-Benz, ispirato fortemente alla Tatra \"V570\" del 1931, vide la luce gi\u00e0 in quello stesso anno: il suo codice di progetto era W17, mentre la denominazione ufficiale era 120H (). Era una vettura caratterizzata da una coda assai profilata, che montava un motore boxer da 1.2 litri e 25 CV, in grado di spingere l'auto ad 88 km/h di velocit\u00e0 massima.&lt;br&gt;\nUn secondo prototipo, tecnicamente molto pi\u00f9 interessante, venne ultimato nel 1933. Tale prototipo recava la sigla di progetto W25D ed era denominato 175D. La lettera \"D\" stava ad indicare la presenza di un tricilindrico diesel sotto il cofano posteriore. Tale motore, della cilindrata di 1.8 litri, era identificato con la sigla \"OM134\" ed era in grado di erogare 30 CV di potenza massima. La velocit\u00e0 massima era di 96 km/h.\nTyp 130 (W23).\nLa prima Mercedes-Benz a motore posteriore prodotta in serie fu la 130 (sigla di progetto W23). Spesso tale modello viene indicato anche come \"130H\", dove la lettera \"H\" sta per \"Heck\", che in tedesco sta per \"posteriore\". Ma in realt\u00e0 la denominazione ufficiale era semplicemente \"130\" e la lettera \"H\", peraltro usata spesso anche per la 150, trovava riscontro ufficiale solo per il modello 170H. &lt;br&gt;\nLa \"130\" fu presentata al Salone dell'automobile di Berlino nel febbraio 1934. Caratterizzata da forme tondeggianti, la \"130\" era stata proposta con carrozzeria berlina a due porte, trasformabile (berlina con tetto completamente apribile), cabriolet o k\u00fcbelwagen (allestita per utilizzo militare). &lt;br&gt;\nLa vettura montava il quadricilindrico Mercedes-Benz M23 da 1.3 litri, in grado di erogare fino a 26 CV di potenza massima. &lt;br&gt;\nIl telaio a trave tubolare centrale della \"130H\" proponeva soluzioni decisamente moderne per l'epoca, come le sospensioni a ruote indipendenti con avantreno a doppia balestra trasversale e retrotreno a semiassi oscillanti e molle elicoidali.&lt;br&gt;\nIl cambio era a 3 marce pi\u00f9 overdrive ed era montato immediatamente davanti all'asse posteriore. L'impianto frenante era di tipo idraulico con 4 tamburi.&lt;br&gt;\nLa \"130\" raggiungeva una velocit\u00e0 massima di 92 km/h, ma la distribuzione dei pesi non ottimale ne rendeva difficoltoso il controllo. La \"130\" non ottenne molto successo e venne tolta di produzione nel 1936 dopo essere stata prodotta in 4298 esemplari.\nTyp 150 (W30).\nIntrodotta nel 1935, la \"150\" venne offerta unicamente con carrozzeria roadster. Era derivata da una coup\u00e9 assai profilata, realizzata sulla base della \"130\". Tale coup\u00e9, che era denominata come \"sport-limousine\", era stata utilizzata nel 1934 per una gara tenutasi in quell'anno in Germania. Tale modello da gara montava una versione elaborata del 1.3 utilizzato su strada e portato ad 1.5 litri, con in pi\u00f9 l'aggiunta della distribuzione a valvole in testa con asse a camme laterale, aste e bilancieri. Tale motore, denominato M23, erogava 55 CV di potenza massima e venne montato anche sulla \"150\" roadster di serie, la quale riusc\u00ec a raggiungere una velocit\u00e0 massima di 125 km/h.&lt;br&gt;\nIn realt\u00e0, nonostante l'aspetto accattivante e le ottime prestazioni (per l'epoca), la \"150\" si dimostr\u00f2 poco pratica, perch\u00e9 se il motore era sistemato posteriormente, il serbatoio venne spostato davanti, rubando quindi moltissimo spazio altrimenti destinato ai bagagli. Inoltre, la vettura era troppo costosa per la fascia di mercato cui era destinata.&lt;br&gt;\nPerci\u00f2, anche in questo caso, la vettura riscosse uno scarso successo di vendite. In circa un anno ne furono prodotti unicamente 20 esemplari pi\u00f9 6 roadster da gara.&lt;br&gt;\nAnche la \"150\", come la \"130\" non recava ufficialmente la lettera \"H\" finale, nonostante molte fonti la indichino come \"150H\". Ma in questo caso \u00e8 esistita anche una \"150V\", dotata dello stesso motore ma posto anteriormente, prodotta in piccola serie ed anch'essa priva di successo. Considerata poco pi\u00f9 che un prototipo, la \"150V\" non \u00e8 mai stata inclusa nella lista dei modelli Mercedes-Benz ufficialmente posti in commercio, quanto piuttosto in quelli sperimentali. Per questo motivo, quella che spesso viene chiamata \"150H\" \u00e8 in realt\u00e0 denominata \"150\".\nTyp 170H (W28).\nNel 1936 venne introdotta la \"170H\", unica Mercedes-Benz a motore posteriore a recare ufficialmente la lettera \"H\" nella sua denominazione. Ci\u00f2 era dovuto alla contemporanea presenza in listino della 170V, dotata dello stesso motore della \"170H\", ma sistemato anteriormente (\"V\" stava per \"vorn\", che in tedesco significa \"anteriore\"). La \"170H\" montava quindi la stessa unit\u00e0 motrice M136 da 1.7 litri della \"170V\". Tale motore, nuovamente a valvole laterali, erogava fino a 38 CV e spingeva la vettura ad una velocit\u00e0 massima di 110 km/h. Il resto della meccanica ricalcava quanto gi\u00e0 visto negli altri due modelli. Anche le carrozzerie erano le stesse gi\u00e0 proposte con la \"130\". Della \"170H\" non risultano per\u00f2 modelli proposti in versione \"k\u00fcbelwagen\". Anche in questo caso, le vendite non furono eccezionali: dal 1936 al 1939 furono prodotti solo 1507 esemplari di \"170H\", a causa del prezzo sempre troppo elevato e della condotta su strada, poco gestibile per via del pessimo bilanciamento delle masse tra avantreno e retrotreno."}
{"id": "2441035", "revid": "85994", "url": "https://it.wikipedia.org/wiki?curid=2441035", "title": "Tengo famiglia", "text": "Tengo famiglia \u00e8 un'espressione icastica che ricorre in numerosi contesti comunicativi, incluso quello del giornalismo politico e di costume, o in ambiti sociologici e saggistici.\nSi tratta di un'espressione d'autore attribuita a Leo Longanesi, divenuta proverbiale per indicare una categoria sociologica dell'ethos italiano: \u00e8 infatti utilizzata, anche come \"frase a effetto\", per indicare la giustificazione in base alla quale l'ethos di un individuo, di un'intera societ\u00e0, o di un suo sottoinsieme, \u00e8 un alibi in grado di neutralizzare, giustificare o accettare alcuni comportamenti (azioni, ma anche omissioni) che sarebbero altrimenti moralmente disdicevoli, o ignobili, o perfino fortemente devianti. La frase considerata emblematica di una sorta di \"vizio morale\" che prospera in Italia (ma anche altrove) che comporta lo scendere a patti con la propria coscienza, l'indulgere al fatalismo della \"compromissione\" morale (e non di un altrimenti legittimo \"compromesso\"), in ossequio a \"ipotetiche istanze superiori\".\nTecniche di neutralizzazione.\nDinamiche di neutralizzazione intervengono in situazioni in cui ci si trova a fronteggiare e risolvere quello che la sociologia della devianza definisce una dissonanza cognitiva, vale a dire la ricomposizione della coerenza di un sistema di valori, messa alla prova da quello che il teologo cattolico Gianfranco Ravasi chiama un \"conflitto di valori\". In tali casi, \u00e8 naturale, oltre che legittimo, che, per risolvere il conflitto, la coscienza individuale cerchi un \"compromesso\", inteso come accordo, un bilanciamento dei valori in gioco. Diviene patologico, invece, quando dalla elaborazione del compromesso si passa all'affidarsi alla \"compromissione\" morale, giustificando la scelta con l'obbedienza a imperativi morali superiori definiti in via del tutto ipotetica\nNel caso specifico della strategia cognitiva del \"tengo famiglia\", la giustificazione morale di comportamenti normalmente considerati esecrabili fa appello alla necessit\u00e0 di rendere compatibili le proprie scelte con l'esigenza di salvaguardare l'integrit\u00e0 o la sussistenza, fisica o economica, della cellula familiare di chi le mette in atto, anche solo per garantirne la persistenza di uno \"status\" sociale o del livello raggiunto nel tenore di vita (perfino in presenza di alti livelli di benessere materiale, come accade, in molti casi, nei fenomeni della corruzione politica e dell'evasione e della frode fiscale). La funzione consolatoria agisce anche in condizioni pi\u00f9 affievolite, quando le azioni poco commendevoli siano ispirate dalla volont\u00e0 di tener immune la propria famiglia da generiche ricadute negative. Questo atteggiamento rientra in una retorica dell'attaccamento alla famiglia (di cui il \u00abtengo famiglia!\u00bb \u00e8 l'espressione caricaturale) con cui \u00e8 possibile giustificare, di fatto, ogni \"rifiuto ad assumere impegni con estranei\" e permette sempre di sottrarsi a responsabilit\u00e0 rischiose o gravose con pretesti legate alla sfera delle responsabilit\u00e0 familiari.\n\u00abTengo famiglia\u00bb: risvolti antisociali dei vincoli familiari.\nLa tematica sottesa al \"tengo famiglia\" \u00e8 correntemente associata a fenomeni sociali come il nepotismo, il familismo a-morale e, in generale, a quelle considerazioni critiche sulla famiglia che individuano nella cellula familiare un catalizzatore di fenomeni \u00abregressivi e antisociali\u00bb, con effetti addirittura \u00abdirompenti\u00bb rispetto agli interessi del vivere comune e della societ\u00e0 civile, a dispetto di visioni acriticamente positive della famiglia quale elemento promotore dell'organizzazione sociale.\nPaternit\u00e0 dell'espressione.\nLa responsabilit\u00e0 di aver elevato l'espressione linguistica a dignit\u00e0 di \"t\u00f2pos\" letterario e di categoria sociologica, viene normalmente associata alla penna feconda dell'aforista Leo Longanesi, l'acutezza del cui intuito, in tema di costume italiano, lo indusse a considerare la frase come una compiuta sintesi dell'abito morale e civile dell'intero popolo italiano, o addirittura, pi\u00f9 in generale, \u00abdi un certo spirito latino\u00bb, tanto da spingerlo a proporre, con intenti ironici e provocatori, l'adozione della frase quale degno motto da imprimere idealmente sulla bandiera tricolore d'Italia.\n\u00c8 da segnalare, comunque, come, nel sentire comune, tale proposta sia spesso attribuita alla penna dello scrittore Ennio Flaiano (autore di altri corrosivi e fortunati aforismi).\nAmbiti di validit\u00e0.\nIl mezzo giustificativo sotteso a questa locuzione non si riflette sulle azioni tendenti a una tutela dell'istituzione familiare considerata in s\u00e9, n\u00e9 alla protezione di nuclei familiari altrui, ma dispiega i propri effetti 'unicamente' sui comportamenti connessi alla tutela della 'propria' sfera familiare: una tale attenuazione del giudizio morale entra in gioco non solo quando i comportamenti messi in atto siano lesivi dell'interesse collettivo, ma perfino quando a essere lesa \u00e8 l'integrit\u00e0 della sfera familiare altrui.\nIl ricorso alla circostanza del \"tener famiglia\" diviene, in questo modo, una tecnica di neutralizzazione, in grado di annullare, o almeno attenuare o neutralizzare, la responsabilit\u00e0 morale di chi, ad esempio, essendo venuto a conoscenza di fatti criminali, e temendo azioni di ritorsione, si trincera dietro comportamenti omissivi, omertosi o reticenti, astenendosi dal segnalare quei fatti all'Autorit\u00e0 giudiziaria oppure negando o falsificando la propria testimonianza su di essi. Alla stessa fonte giustificativa vengono annesse le condotte deboli di alcuni funzionari dello stato nel fronteggiare fenomeni di tipo criminale o mafioso, in antitesi al comportamento di altre figure, il cui 'eroismo' ha avuto l'effetto di una condanna a morte.\nLa giustificazione \"familistica\" viene invocata ogni qualvolta vi siano deviazioni da comportamenti improntati a doti di civismo: ad esempio, astenendosi dal soccorrere una persona aggredita o in difficolt\u00e0, al fine di salvaguardare non solo la propria integrit\u00e0 fisica, ma il peso, anche economico, che la propria integrit\u00e0 assume nel contesto della propria famiglia.\nLa stessa giustificazione \u00e8 stata chiamata in causa con riferimento ai meccanismi psicologici sottostanti a comportamenti devianti messi in atto da figure investite di responsabilit\u00e0 politiche o amministrative del bene comune, venuti a galla nel corso di inchieste sulla corruzione, come quelle della stagione di Mani pulite.\nFamilismo amorale.\nLa locuzione \"tengo famiglia\" \u00e8 riconducibile a una variet\u00e0 linguistica semicolta, o a un registro espressivo dell'italiano popolare e vernacolare, come sottolineato dalla sostituzione del verbo \"avere\" con \"tenere\", secondo un uso che rimanda soprattutto ad aree linguistiche del Sud Italia.\nInfatti, la tendenza a giustificare comportamenti \"amorali\", sulla base di responsabilit\u00e0 derivanti dai vincoli familiari, \u00e8 stata indagata in diversi studi sociologici, dai quali \u00e8 emerso come essa sia declinata con accenti di maggiore intensit\u00e0 in determinate societ\u00e0 e aree geografiche. Vanno segnalati, a questo proposito, i lavori del sociologo Edward C. Banfield che, negli anni cinquanta, analizzando le \"strutture sociali\" di una comunit\u00e0 dell'Italia meridionale (in un'ottica comparativa con altri sistemi sociali), ha enucleato e riconosciuto l'archetipo del \"familismo amorale\", un'espressione che ha avuto anch'essa una notevole fortuna in similari ambiti della comunicazione.\nAltri usi.\nLa frase viene utilizzata anche come stigmatizzazione, amara o ironica, di altrui comportamenti egoistici o asociali, ma blandamente ignobili o devianti. In tutt'altro contesto \u00e8 utilizzata in maniera autoironica, per indicare l'autocompatimento di chi fa mostra della propria condizione di persona impedita, dai doveri familiari, ad assumere condotte di vita pi\u00f9 gaudenti e dissipate."}
{"id": "2441036", "revid": "767487", "url": "https://it.wikipedia.org/wiki?curid=2441036", "title": "Ralph Siewert", "text": ""}
{"id": "2441037", "revid": "1305772", "url": "https://it.wikipedia.org/wiki?curid=2441037", "title": "Beautiful World", "text": "Beautiful World pu\u00f2 riferirsi a:"}
{"id": "2441041", "revid": "76963", "url": "https://it.wikipedia.org/wiki?curid=2441041", "title": "Christian Copelin", "text": "\u00c8 famoso per la sua interpretazione di Lanny Onasis nella serie televisiva Lizzie McGuire. \u00c8 apparso in 21 episodi, e la particolarit\u00e0 del suo personaggio \u00e8 che si esprime con gesti facciali e linguaggio del corpo, senza usare le parole. L'unico che lo capisce \u00e8 il suo migliore amico Matt McGuire (Jake Thomas), fratello di Lizzie."}
{"id": "2441042", "revid": "767487", "url": "https://it.wikipedia.org/wiki?curid=2441042", "title": "Leonardo da Besozzo", "text": "Figlio di Michelino da Besozzo, anch'egli apprezzatissimo pittore, viene citato negli annali del Duomo di Milano per aver realizzato, insieme al padre, l'altare di Santa Giuditta.\nSi trasfer\u00ec poi a Napoli presumibilmente nel 1438, dove si fece riconoscere per il suo linguaggio tardo-gotico rintracciabile nel ciclo di affreschi che dipinse per la chiesa di San Giovanni a Carbonara. Inoltre nel transetto sinistro della chiesa di San Lorenzo Maggiore \u00e8 conservato un suo dipinto su fondo oro, raffigurante \"Sant'Antonio\".\nA Casatenovo gli \u00e8 attribuito il ciclo di affreschi nella chiesa di Santa Margherita.\nLeonardo da Besozzo fu autore di numerose miniature; fra i manoscritti da lui miniati ci sono una \"Cronaca\" (\"Imagines pictae virorum illustrium\") (conservato presso la Collezione Crespi di Milano) che \u00e8 una preziosa copia dei perduti affreschi di Masolino in palazzo Orsini a Roma, e \"Canon major\" di Avicenna (Biblioteca universitaria di Bologna).\nFu pure scrittore, con il libro \"Iconografia Universale\"."}
{"id": "2441043", "revid": "767487", "url": "https://it.wikipedia.org/wiki?curid=2441043", "title": "Roy Hurley", "text": ""}
{"id": "2441049", "revid": "287204", "url": "https://it.wikipedia.org/wiki?curid=2441049", "title": "Detroit Falcons 1946-1947", "text": "La stagione 1946-47 dei Detroit Falcons fu la 1\u00aa e unica nella BAA per la franchigia.\nI Detroit Falcons arrivarono quarti nella \"Western Division\" con un record di 20-40, non qualificandosi per i play-off."}
{"id": "2441050", "revid": "123704709", "url": "https://it.wikipedia.org/wiki?curid=2441050", "title": "Luigi Lombardi Satriani", "text": "Biografia e carriera.\nLaureatosi in Scienze Politiche, ha iniziato la sua carriera accademica prima come assistente, poi come professore straordinario, di storia delle tradizioni popolari all'Universit\u00e0 di Messina dal 1966, quindi di antropologia culturale all'Universit\u00e0 di Napoli dal 1974 al 1978, anno in cui consegu\u00ec l'ordinariato in etnologia presso l'Universit\u00e0 La Sapienza di Roma, di cui oggi \u00e8 professore emerito. Ha altres\u00ec insegnato all'Universit\u00e0 della Calabria, di cui \u00e8 stato preside della Facolt\u00e0 di Lettere e Filosofia e Prorettore per le attivit\u00e0 culturali, nonch\u00e9 \u00e8 stato presidente dell\"'Associazione Italiana per le Scienze Etno-Antropologiche\" (AISEA). \n\u00c8 stato Senatore della Repubblica nella XIII legislatura, dal 1996 al 2001, e membro della Commissione Cultura del Senato e della Bicamerale sull'organizzazione mafiosa e sulle realt\u00e0 criminali. Collabora alle maggiori riviste scientifiche nonch\u00e9 a quotidiani italiani di livello nazionale. Tiene inoltre corsi e seminari presso l'Istituto Universitario Suor Orsola Benincasa di Napoli.\nIl 13 gennaio 2016, l'Universit\u00e0 della Calabria, in riconoscimento della sua attivit\u00e0 di studioso e di ricercatore, sempre attento alle dinamiche storico-culturali del meridione, gli ha conferito la laurea \"honoris causa\" in filologia moderna, e, il 27 ottobre dello stesso anno, ha vinto il \"premio Giuseppe Cocchiara\".\nStudi, ricerche e pubblicazioni.\nPrincipalmente volto allo studio del folklore, della cultura e religiosit\u00e0 popolare e della cultura contadina, spesso contestualizzati secondo una prospettiva marxista (che evidenzia la connessione esistente tra dato culturale e condizione economico-sociale), ha ripreso e ripensato criticamente, in modo originale ed innovativo, alcune posizioni gramsciane e di Ernesto De Martino. \nHa esposto i suoi numerosi studi e i risultati delle sue vaste ricerche oltre che in diversi articoli e contributi, in molte monografie e curatele scritti, anche in collaborazione, a partire dal 1966; tra le sue principali opere, molte delle quali tradotte in altri paesi, ricordiamo, secondo una scansione cronologica che indica il percorso evolutivo della sua attivit\u00e0 scientifica: \nHa curato anche:\nRecente, poi, \u00e8 la curatela \"RelativaMente. Nuovi territori scientifici e prospettive antropologiche\" (Roma, 2010), che raccoglie gli atti dell'XI Convegno Nazionale dell'Associazione Italiana per le Scienze Etno-Antropologiche (AISEA).\nFra le ultime pubblicazioni rientrano:\nAttivit\u00e0 politica.\nAlle elezioni politiche italiane del 1996, viene candidato ed eletto Senatore della XIII Legislatura nel collegio di Vibo Valentia tra le file della lista de L'Ulivo, ottenendo il 49% dei voti."}
{"id": "2441051", "revid": "767487", "url": "https://it.wikipedia.org/wiki?curid=2441051", "title": "Grady Lewis", "text": ""}
{"id": "2441052", "revid": "24968655", "url": "https://it.wikipedia.org/wiki?curid=2441052", "title": "Luigi Maria Lombardi Satriani", "text": ""}
{"id": "2441053", "revid": "63727", "url": "https://it.wikipedia.org/wiki?curid=2441053", "title": "Mercedes-Benz W23", "text": ""}
{"id": "2441055", "revid": "63727", "url": "https://it.wikipedia.org/wiki?curid=2441055", "title": "Mercedes-Benz W30", "text": ""}
{"id": "2441056", "revid": "287204", "url": "https://it.wikipedia.org/wiki?curid=2441056", "title": "It's My Life (album)", "text": ""}
{"id": "2441058", "revid": "307923", "url": "https://it.wikipedia.org/wiki?curid=2441058", "title": "Luigi Maria Lombardi-Satriani", "text": ""}
{"id": "2441059", "revid": "287204", "url": "https://it.wikipedia.org/wiki?curid=2441059", "title": "It's My Life (Talk Talk)", "text": ""}
{"id": "2441060", "revid": "63727", "url": "https://it.wikipedia.org/wiki?curid=2441060", "title": "Mercedes-Benz W28", "text": ""}
{"id": "2441061", "revid": "767487", "url": "https://it.wikipedia.org/wiki?curid=2441061", "title": "Harold Johnson (cestista)", "text": ""}
{"id": "2441062", "revid": "481666", "url": "https://it.wikipedia.org/wiki?curid=2441062", "title": "The Party's Over", "text": "The Party's Over (\"la festa \u00e8 finita\" in lingua inglese) pu\u00f2 riferirsi a:"}
{"id": "2441063", "revid": "110157", "url": "https://it.wikipedia.org/wiki?curid=2441063", "title": "Ipertermia oncologica", "text": "L'ipertermia oncologica \u00e8 impiegata nella cura di alcuni tumori sensibili ad un trattamento combinato con la radioterapia e/o chemioterapia. Essa consiste nel riscaldare tra i 41\u00a0\u00b0C ed i 44\u00a0\u00b0C lesioni tumorali di diverse dimensioni poste a diverse profondit\u00e0 in organi o parti anatomiche del corpo umano.\nDescrizione.\nIl trattamento si effettua con apparati a microonde o radiofrequenza che generano onde elettromagnetiche a potenze e frequenze adeguate al raggiungimento dell'ipertermia nel volume bersaglio. I tumori profondi ovvero posti in organi o parti anatomiche come la Pelvi (carcinoma dell'Utero o del Retto) necessitano di apparecchiature per Ipertermia Profonda che lavorano con array di antenne a frequenze tra i 70\u00a0MHz ed i 144\u00a0MHz o con sistema capacitivo alla frequenza di 13,56\u00a0MHz garantendo una penetrazione efficace nel corpo umano, un riscaldamento controllato e concentrato nella regione d'interesse e preservando il sovrariscaldamento dei tessuti posti in superficie. I tumori superficiali come i melanomi, le recidive dei tumori del seno o i tumori del Testa/Collo sono invece trattati con apparati a microonde con frequenze tra i 434Mhz ed i 915Mhz che producono un riscaldamento eccellente delle lesioni poste in superficie raddoppiando l'effetto terapeutico della radioterapia.\nL'ipertermia \u00e8 un trattamento estremamente selettivo in quanto produce minimi effetti sulle cellule sane mentre danneggia le cellule tumorali sottoposte ad un riscaldamento sino a 45\u00b0 grazie ad un fenomeno detto apoptosi.\nLa tossicit\u00e0 della terapia ipertermica \u00e8 estremamente bassa ed il trattamento \u00e8 ben tollerato.\nLa maggiore efficacia del trattamento di ipertermia oncologica si ottiene associandola ai tradizionali trattamenti terapeutici quali la chemioterapia e la radioterapia che ne sinergizzano l'azione\nRecentemente all'ipertermia oncologica profonda e superficiale si sta affiancando anche l'ipertermia totalbody effettuata a raggi infrarossi. Tale tipo di terapia, ancora allo studio, porta ad un innalzamento generalizzato della temperatura corporea (entro due centimetri dalla superficie) simulando un attacco febbrile intorno ai 39\u00b0 centigradi\nIndicazioni terapeutiche.\nL'ipertermia oncologica risulta indicata in ogni neoplasia solida ove vi sia la necessit\u00e0 di aumentare l'efficacia della radio e/o chemioterapia.\nL'abbinamento alle altre metodiche come la chemioterapia e la radioterapia risulta in una maggior efficacia anche se \u00e8 possibile applicare l'ipertermia oncologica da sola qualora non sia possibile l'abbinamento per ragioni legate allo stato generale del paziente.\nL'effetto antalgico di questa terapia non \u00e8 poi da trascurare; ad esempio essa trova applicazione anche in reumatologia, medicina dello sport e nella fisioterapia utilizzando solo apparati di ipertermia superficiale dotati di bolus ad acqua distillata termostata e modulando opportunamente l'intensit\u00e0 della potenza applicata al paziente."}
{"id": "2441066", "revid": "287204", "url": "https://it.wikipedia.org/wiki?curid=2441066", "title": "Pittsburgh Ironmen 1946-1947", "text": "La stagione 1946-47 dei Pittsburgh Ironmen fu la 1\u00aa e unica nella BAA per la franchigia.\nI Pittsburgh Ironmen arrivarono quinti nella \"Western Division\" con un record di 15-45, non qualificandosi per i play-off."}
{"id": "2441068", "revid": "767487", "url": "https://it.wikipedia.org/wiki?curid=2441068", "title": "Roger Jorgensen", "text": ""}
{"id": "2441069", "revid": "125988613", "url": "https://it.wikipedia.org/wiki?curid=2441069", "title": "Sabine Lisicki", "text": "In carriera si \u00e8 aggiudicata quattro tornei WTA in singolare e quattro in doppio. Ex n\u00ba 12 del mondo nel maggio 2012, \u00e8 stata finalista a Wimbledon 2013.\nSoprannominata \"Bum Bum Bine\" per i suoi colpi estremamente potenti, nel 2014 aveva stabilito l'allora record per il servizio pi\u00f9 veloce in ambito femminile: a Stanford, nel primo turno giocato contro Ana Ivanovi\u0107, aveva servito una palla a 210,8\u00a0km/h.\nCarriera.\n2007-2010: ascesa, top 30.\nIl 2007 \u00e8 un anno importante per la Lisicki, che riesce a scalare la classifica WTA dal 497\u00ba al 198\u00ba posto e a vincere due titoli, quello di Jersey e quello di Toronto. Nel 2009 raggiunge i quarti a Wimbledon battendo Svetlana Kuznecova e Caroline Wozniacki, prima di venire eliminata da Dinara Safina.\nNel torneo di Bali la Lisicki serve a 210\u00a0km/h: \u00e8 il nuovo primato femminile. A fine anno vanta il 23\u00ba posto in classifica. Sabine inizia il 2010 rappresentando la Germania alla Hopman Cup insieme al connazionale Philipp Kohlschreiber. Agli Australian Open viene eliminata al secondo turno da Alberta Brianti.\nSuccessivamente gioca a Pattaya in cui viene eliminata al secondo dalla giocatrice di casa Tamarine Tanasugarn. Successivamente a Dubai viene eliminata al secondo turno da Venus Williams. Nel mese di marzo disputa i tornei di Indian Wells e Miami ma in entrambi i casi esce di scena al secondo turno a causa di problemi alla caviglia. A causa di tale problema \u00e8 costretta a saltare i tornei per alcuni mesi. Ritorna agli US Open e perde contro la russa Vera Zvonar\u00ebva al secondo turno. A fine stagione si ritrova fuori dalle top 100 della classifica mondiale.\n2011: semifinale in singolare e finale in doppio a Wimbledon.\nIl 2011 per la tedesca inizia con un'eliminazione al secondo turno al torneo di Auckland contro la belga Yanina Wickmayer. Per accedere agli Australian Open la Lisicki \u00e8 costretta a giocare le qualificazioni, ma dopo aver superato al primo turno Micha\u00eblla Krajicek viene eliminata al secondo turno da Vesna Manasieva. Ad aprile disputa il torneo di Charleston: tn tale circostanza, dopo aver vinto nei primi due turni, esce agli ottavi di finale contro Sania Mirza in due set.\nSuccessivamente gioca a Stoccarda ed esce al terzo turno contro la connazionale Julia G\u00f6rges, futura vincitrice del torneo. Nel giugno 2011, dopo aver vinto a Birmingham battendo in finale 6-3 6-2 Daniela Hantuchov\u00e1, segna il suo miglior risultato in carriera a Wimbledon, dove dopo aver battuto la neo-vincitrice del Roland Garros Li Na al secondo turno, e successivamente Marion Bartoli ai quarti di finale, approda alla semifinale del torneo, dov'\u00e8 sconfitta dalla russa Marija \u0160arapova per 6-4 6-3.\nSempre a Wimbledon con Samantha Stosur come partner, perde la finale di doppio femminile. Il 27 agosto vince a Dallas battendo in finale 6-2 6-1 la francese Aravane Reza\u00ef. Chiude l'anno al numero 15 del ranking WTA, il suo miglior piazzamento di sempre.\n2012: best ranking, Giochi olimpici, infortunio.\nIl 2012 non parte benissimo con la Lisicki, che non supera i quarti di finale ad Auckland, e causa alcuni infortuni non fa la differenza. In seguito esce subito al primo turno del Roland Garros contro la statunitense Bethanie Mattek-Sands; lo stesso avviene al torneo di Birmingham. Nonostante tutto trova il suo nuovo \"best ranking\", la posizione numero 12. Si toglie la prima soddisfazione stagionale a Wimbledon, dove riesce a giungere ai quarti di finale \u2013 eliminando la numero 1 al mondo Marija \u0160arapova negli ottavi con il punteggio di 6-4 6-3\u00a0\u2013 per poi uscire con la connazionale Angelique Kerber.\nTornata a Londra in estate per partecipare ai Giochi olimpici, Sabine disputa un torneo olimpico di alti e bassi che termina, almeno per quanto riguarda il singolare, agli ottavi di finale dove viene sconfitta in tre set dalla \u0160arapova. Non fa molta strada anche nel doppio femminile, in coppia con la Kerber. Riesce invece a raggiungere la finale per il bronzo nel doppio misto con Christopher Kas, perdendo per\u00f2 al \"super tie-break\". Dopo una settimana di riposo la Lisicki gioca a Montr\u00e9al senza troppo successo, uscendo al primo turno contro Carla Su\u00e1rez Navarro.\nA causa di un infortunio, non riesce la settimana precedente agli US Open a difendere il proprio titolo al Texas Tennis Open, scivolando al numero 23 della classifica mondiale. Si presenta ugualmente agli US Open, visibilmente acciaccata, ed esce subito in tre set contro la romena Sorana C\u00eerstea; meglio va nel doppio, dove riesce ad arrivare ai quarti di finale in coppia con la cinese Peng Shuai.\nTorna in campo a met\u00e0 settembre a Tokyo perdendo al primo turno contro la Watson. La settimana seguente a Pechino sconfigge la spagnola Anabel Medina Garrigues, arrendendosi poi nel secondo turno alla numero uno del mondo Viktoryja Azaranka.\n2013: vittoria contro Serena Williams, prima finale a Wimbledon.\nLa tedesca inizia il 2013 al torneo di Brisbane nel quale viene battuta al secondo turno dalla bielorussa Viktoryja Azaranka. Agli Australian Open perde al primo turno contro Caroline Wozniacki. A inizio febbraio la Lisicki perde la finale del torneo di Pattaya contro la russa Marija Kirilenko in tre set. In seguito, il 23 febbraio, perde di nuovo in finale a Memphis, questa volta contro Marina Erakovi\u0107. Fra Miami, Charleston e Katowice la tedesca vince una sola partita. Alla fine di aprile gioca il torneo di casa di Stoccarda dove batte al primo turno la romana Nastassja Burnett per 6-3 6-4 e poi anche Jelena Jankovi\u0107 per 7-6 7-5, prima di arrendersi nei quarti a una scatenata Bethanie Mattek-Sands. A Madrid ha la meglio su Dominika Cibulkov\u00e1 ma al terzo turno esce per opera di Marija \u0160arapova. A Roma la tedesca infligge un 6-0 al secondo turno a Petra Kvitov\u00e1 ma ci\u00f2 non \u00e8 sufficiente per vincere contro la ceca.\nAl Roland Garros \u00e8 invece lei a subirlo in 19 minuti da Sara Errani nei sedicesimi di finale, con la romagnola che fallisce dei match point sul 5-2 nel secondo set, riuscendo comunque a prevalere alla fine per 6-0 6-4. In ogni caso, il terzo turno portato a casa \u00e8 il risultato migliore per lei nel Grande Slam francese. La Lisicki inizia la stagione sull'erba a Birmingham ma la sua corsa si ferma nei quarti quando cede a sorpresa alla numero 167 del mondo Alison Riske. In giugno prende parte al torneo di Wimbledon. Qui batte nell'ordine Francesca Schiavone 6-1 6-2, Elena Vesnina 6-3 6-1 e l'australiana Samantha Stosur per 4-6 6-2 6-1.\nNegli ottavi affronta la numero uno del mondo Serena Williams, imbattuta da 34 incontri di fila, a una sola partita dal record degli anni duemila detenuto da sua sorella Venus Williams. La tedesca si porta avanti 6-2 1-0 prima di subire il ritorno dell'americana che si aggiudica nove giochi consecutivi. Quando sembra tutto finito, Sabine recupera da 0-3 nel terzo set facendo il break decisivo sul 4-4 e concludendo l'incontro per 6-2 1-6 6-4.\nIl giorno dopo accede alla semifinale del torneo londinese per la seconda volta in carriera, superando in 65 minuti di gioco l'estone Kaia Kanepi per 6-3 6-3. In semifinale affronta la polacca Agnieszka Radwa\u0144ska, n\u00ba 4 del seeding: la Lisicki riesce a prevalere dopo un match molto intenso (6-4 2-6 9-7) accedendo cos\u00ec alla sua prima finale di Wimbledon. La finale si gioca il 6 luglio e la vede opposta a Marion Bartoli. La partita vede subito avvantaggiarsi la francese che vince il primo set (6-1) e si trova in vantaggio anche nel secondo set per 5-1. Lisicki rimonta fino al 5-4, alla fine viene per\u00f2 sconfitta da Marion Bartoli (6-1 6-4).\n2014: infortuni e problemi di salute, record servizio pi\u00f9 veloce, 4\u00ba titolo WTA.\nComincia il 2014 con il torneo di Brisbane, ma \u00e8 costretta a ritirarsi prima di giocare il secondo turno a causa di un disturbo gastrointestinale. All'Australian Open, ha partecipato con Martina Hingis come sua allenatrice. Ha iniziato con una vittoria in due set su Mirjana Lu\u010di\u0107-Baroni, ma \u00e8 stata battuta al secondo turno da Monica Niculescu. Al Pattaya Open, Lisicki ha sconfitto Donna Veki\u0107 in tre set. Dopo il match, ha ammesso che era stato quasi impossibile per lei servire efficacemente a causa di un problema alla spalla destra. In seguito si \u00e8 ritirata dal torneo. A Indian Wells \u00e8 uscita al primo turno sia in singolare sia in doppio, in coppia con la Hingis. A Miami ha raggiunto il terzo turno, ma per la terza volta nella stagione, si \u00e8 ritirata a causa di una brutta influenza. Nonostante ci\u00f2, pochi giorni dopo \u00e8 stata in grado tornare in campo per giocare in doppio con la Hingis, riuscendo a raggiungere la finale e vincere il torneo contro Elena Vesnina ed Ekaterina Makarova. Per Sabine \u00e8 stato il terzo titolo di doppio, mentre per Hingis il 38\u00ba: l'ultimo l'aveva vinto nel 2007. \nA Madrid Lisicki ha perso in tre set per mano di Simona Halep, al terzo turno. A Roma invece \u00e8 stata sconfitta al primo match contro Samantha Stosur. Per Sabine arriva l'ennesimo infortunio, in questo caso al polso, al secondo turno dell'Open di Francia. Quindi \u00e8 costretta a ritirarsi durante il match, contro Mona Barthel. Prima della partecipazione a Wimbledon la tennista comunica che Martina Hingis non sarebbe stata pi\u00f9 la sua allenatrice. Da quel momento in poi il coach \u00e8 suo padre, Richard. \nCome 19\u00aa del seeding prende parte al torneo e sconfigge nell'ordine Julia Glushko, Karol\u00edna Pl\u00ed\u0161kov\u00e1, Ivanovic e \u0160vedova, raggiungendo i quarti di finale persi contro la Halep. A luglio, Lisicki \u00e8 scesa alla psozione numero 30 nella classifica mondiale. Nel suo primo match al Bank of the West Classic contro Ivanovic, Lisicki ha stabilito un record mondiale nel tennis femminile, servendo una palla a 210,8\u00a0km/h. Nei mesi successivi raggiunge al massimo il terzo turno in diversi tornei. \nAgli US Open, 26\u00aa nel seeding, perde al terzo turno contro \u0160arapova. Raggiunge la prima finale del 2014 come prima testa di serie a Hong Kong, dopo aver sconfitto Monica Niculescu, Grace Min, Zheng Saisai e Francesca Schiavone. In finale vince contro Karol\u00edna Pl\u00ed\u0161kov\u00e1. \u00c8 il primo titolo dopo pi\u00f9 di tre anni. In seguito ha perso al primo round al Toray Pacific Open, al secondo turno a Wuhan e al terzo al China Open. Ha ricevuto una \"wildcard\" per partecipare al torneo di Linz, ma ha perso al primo turno. Ha partecipato al torneo di Lussemburgo, la settimana successiva, dove \u00e8 stata battuta al secondo turno da Denisa Allertov\u00e1. L'ultimo match disputato nel 2014 \u00e8 stato quello in doppio alla Fed Cup nella sfida Germania-Repubblica Ceca. In coppia con Anna-Lena Gr\u00f6nefeld, ha vinto il match contro Hlav\u00e1\u010dkov\u00e1 e Hradeck\u00e1. Sabine ha terminato l'anno come numero 27 del mondo.\n2015: prima semifinale Premier Mandatory e record di ace.\nL'inizio del 2015 \u00e8 stato faticoso per Sabine. Nonostante il titolo in doppio con Hingis a Brisbane, in singolare ha faticato a vincere: nello stesso torneo ha perso al primo turno, e cos\u00ec anche all'Apia International Sydney e agli Australian Open. \u00c8 riuscita a ottenere la prima vittoria in singolare a Dubai, prima di essere sconfitta al secondo turno. Continua per lei la serie di sconfitte al primo turno dei tornei di Doha e Kuala Lumpur. Torna a vincere nella primavera, quando a Indian Wells sconfigge Roberta Vinci, Sara Errani, Caroline Garcia e Flavia Pennetta che difendeva il titolo dell'anno precedente. Raggiunge per la prima volta una semifinale in un torneo Premier mandatory (corrispondente al WTA 1000 attuale). Viene fermata da Jelena Jankovi\u0107 in tre set. Dopo la buona performance a Indian Wells, a Miami vince contro Julia G\u00f6rges, Ana Ivanovic, e Sara Errani e raggiunge il secondo quarto di finale di fila in un torneo Mandatory. Perde contro Serena Williams, vincitrice del torneo, in tre set. \nIn Fed Cup ha giocato per la Germania in semifinale contro la Russia. Ha perso contro Anastasija Pavlju\u010denkova in tre set, non sfruttando un match point nel secondo set. Ha giocato anche nel doppio con Andrea Petkovi\u0107, ma la coppia ha perso contro Pavlju\u010denkova ed Elena Vesnina, regalando la vittoria alla Russia e un posto in finale.\nLisicki ha iniziato la sua stagione sulla terra rossa a Stoccarda ed \u00e8 stata sconfitta al primo turno da Zarina Dijas con un \"doppio bagel\" (0\u20136, 0\u20136). Esce al primo turno anche a Madrid per mano di Coco Vandeweghe. Vince il primo match su terra rossa della stagione a Roma contro Sloane Stephens ma poi viene fermata al secondo turno da Timea Bacsinszky. Perde anche al secondo turno del torneo di Norimberga contro Lara Arruabarrena. Agli Open di Francia era la ventesima testa di serie. Ha battuto M\u00f3nica Puig al primo turno in due set. Nel secondo turno, dopo aver vinto il primo set, la sua avversaria Dar'ja Gavrilova si ritira, permettendo a Lisicki di avanzare al terzo turno, dove viene sconfitta dalla finalista del torneo Lucie \u0160af\u00e1\u0159ov\u00e1, in due set.\nLisicki ha iniziato la sua stagione sull'erba a Birmingham. Nella sua vittoria al secondo turno su Belinda Bencic, Lisicki ha stabilito il nuovo record per il maggior numero di ace fatti in un match singolare: 27. Successivamente batte Magdal\u00e9na Ryb\u00e1rikov\u00e1 e Daniela Hantuchov\u00e1 e giunge ai quarti di finale, dove viene sconfitta dalla campionessa del torneo e connazionale Angelique Kerber. A Wimbledon ha perso contro Bacsinszky al terzo turno.\nSul cemento ha sconfitto prima Venus Williams e poi Barbora Str\u00fdcov\u00e1 alla Rogers Cup ma poi ha perso contro Belinda Bencic al terzo turno. Dopo essere stata eliminata al primo turno a Cincinati, partecipa agli US Open e batte Aljaksandra Sasnovi\u0107 e Camila Giorgi nei primi due turni. Nel terzo turno ha battuto Barbora Str\u00fdcov\u00e1 in tre set, recuperando cinque game di svantaggio nel terzo set. Passa al quarto turno per la prima volta nel torneo dopo il 2011. Ha perso contro Simona Halep in tre set, commettendo 105 errori non forzati. \nA causa di un infortunio al ginocchio non ha pi\u00f9 giocato per il resto della stagione. Conclude l'anno come numero 32.\n2016: declino, dentro e fuori dalla top 100.\nLa tedesca ha iniziato la sua stagione alla Hopman Cup rappresentando la Germania con Alexander Zverev. Sono stati eliminati nella fase a gironi con un risultato di 1-2, L'unica vittoria ottenuta \u00e8 stata quella contro la Francia. Al Sydney International, invece ha perso al secondo turno contro Svetlana Kuznecova. Partecipa agli Australian Open come 30\u00aa testa di serie, ma viene sconfitta al secondo turno da Denisa Allertov\u00e1.\nA Doha, Lisicki perde al primo turno contro Monica Niculescu. Come terza testa di serie prende parte al Malaysian Open, raggiungendo i quarti di finale dove \u00e8 stata fermata da Naomi Broady. Testa di serie numero 29 all'Indian Wells, ha perso al secondo turno contro Johanna Larsson. Anche a Miami, \u00e8 stata sconfitta al secondo turno da Irina-Camelia Begu, nonostante fosse in vantaggio di 5-0 e il match point nel terzo set.\nAl Volvo Car Open, Lisicki ha perso al secondo turno contro Julija Putinceva, mentre a Stoccarda \u00e8 stata sconfitta al primo turno da T\u00edmea Babos. Al torneo master di Madrid, ha perso al secondo turno contro l'ottava testa di serie Carla Su\u00e1rez Navarro. Non supera il primo turno nemmeno a Roma poich\u00e9 viene eliminata per mano di Dar'ja Gavrilova. A Norimberga, viene sconfitta da Varvara Lepchenko. Anche all'Open di Francia perde al primo turno, contro la qualificata Ver\u00f3nica Cepede Royg, in due set.\nComincia la stagione sull'erba battendo Kristina Mladenovic al Mallorca Open, prima di uscire al secondo turno dopo essersi scontrata con Mariana Duque Mari\u00f1o. A Wimbledon invece, raggiunge il terzo turno dopo aver battuto Shelby Rogers e Samantha Stosur, ma viene fermata da \u0160vedova.\nAnche a Washington D.C., sul cemento, \u00e8 uscita al secondo turno perdendo contro la Mladenovic. Dopo aver perso il secondo match di qualificazione alla Rogers Cup, \u00e8 uscita dalla top 100 nel ranking, per la prima volta dopo pi\u00f9 di cinque anni. A Cincinnati viene sconfitta al secondo turno da Zheng Saisai. Agli US Open esce al primo turno dopo aver perso contro Putinceva, mentre nel doppio, in coppia con Alla Kudrjavceva, approda al terzo turno. Vengono sconfitte da Andreja Klepa\u010d e Katarina Srebotnik.\nIn Giappone perde al primo turno, mentre al Guangzhou Open \u00e8 arrivata ai quarti di finale ma \u00e8 stata poi sconfitta da Jelena Jankovi\u0107. A Wuhan perde al primo turno, mentre al China Open perde al secondo contro Svitolina. Dopo questi risultati torna nella top 100.\nAnche a Lussemburgo esce al secondo turno, per mano di Caroline Wozniacki. Successivamente, partecipa all'Hawaii Open e batte Julia Boserup e Ver\u00f3nica Cepede Royg, ma durante il quarto di finale contro Jacqueline Cako, \u00e8 costretta a ritirarsi a causa di un infortunio. Finisce l'anno come numero 93 del mondo.\n2017: ripartenza a met\u00e0 stagione.\nIl primo torneo dell'anno per Lisicki avrebbe dovuto essere il Kooyong Classic; tuttavia, si ritira a causa di un infortunio alla spalla, che la tiene fuori anche dagli Australian Open.\nLa tedesca torna in campo a giugno al Mallorca Open. Ha raggiunto i quarti di finale battendo la quinta testa di serie Kiki Bertens e Shelby Rogers. Ha perso per\u00f2 contro Julia G\u00f6rges. A Wimbledon, \u00e8 stata sconfitta al primo turno dalla 27\u00aa testa di serie Ana Konjuh.\nLisicki \u00e8 arrivata ai quarti di finale al Citi Open eliminando le qualificate Valentini Grammatikopoulou e Aryna Sabalenka. La sua corsa di ferma quando viene sconfitta dalla quinta testa di serie Oc\u00e9ane Dodin. Agli US Open mostra nuovamente segnali di crisi quando perde al primo turno contro Zhang Shuai.\nIn ottobre, Lisicki ha deciso di partecipare all'Open di Lussemburgo. Ha perso al secondo turno contro la lucky loser Naomi Broady. Il suo ultimo torneo dell'anno \u00e8 stato a Limoges. Ha raggiunto la semifinale ma si \u00e8 ritirata nel secondo set contro Antonia Lottner. Lisicki ha chiuso l'anno al 268\u00ba posto.\n2018: infortuni e problemi fisici, semifinale a Taiwan e finale a Taipei.\nNel 2018 salta l'Australian Open e gioca il suo primo torneo dell'anno a fine gennaio, in Taiwan, dopo una pausa causata da un infortunio al ginocchio. Raggiunge le semifinali (prima volta dopo il 2015), ma perde contro Kateryna Kozlova. A Doha \u00e8 stata sconfitta al primo turno delle qualificazioni da Mark\u00e9ta Vondrou\u0161ov\u00e1. In Ungheria, ha perso al secondo turno contro la lucky loser Vikt\u00f3ria Ku\u017emov\u00e1. Invece, sia a Indian Wells sia a Miami, \u00e8 stata sconfitta al primo turno di qualificazione da Sofia Kenin e Andrea Petkovi\u0107.\nRitorna 4 mesi dopo, a Wimbledon, ma perde al primo turno di qualificazioni contro Anna Kalinskaja. La settimana seguente partecipa al torneo di Nanchang, ma esce al primo turno per mano della testa di serie n\u00b01 Zhang Shuai. \nAd agosto prende parte ad un torneo ITF $60.000 a Landisville, ma si ritira al secondo set del secondo turno contro Ann Li. Non accede ai main draw di Cincinnati e dello US Open, poich\u00e9 in entrambi i casi viene eliminata al primo turno di qualificazione rispettivamente da Kaia Kanepi e da Vol'ha Havarcova. \nA Guangzhou si ferma al secondo turno, mentre non si qualifica per il Master di Wuhan e nemmeno per il torneo di Tianjin. Fallisce anche alle qualificazioni per il torneo di Mosca, mentre viene sconfitta al primo turno al torneo ITF da $80.000 di Poitiers e a Mumbai. Decide di partecipare al torneo WTA 125 di Taipei e batte nell'ordine Doi, Rybakina, Liang e D'ja\u010denko. Raggiunge la finale ma perde contro la testa di serie numero due Luksika Kumkhum. Chiude l'anno 229\u00aa.\n2019: drastico calo, top 400.\nDopo l'ultima apparizione agli Australian Open del 2016, Lisicki torna a giocare al torneo del Grande Slam, ma perde al primo turno di qualificazione contro Isabelle Wallace. Incassa cos\u00ec la terza sconfitta consecutiva al primo turno di qualificazione in un torneo del Grande Slam. Ha poi perso al primo turno di Hua Hin per mano di Garbi\u00f1e Muguruza. A Dubai ha perso al primo turno di qualificazione contro Zarina Dijas. Ha perso al primo turno di Charleston contro Sofia Kenin e di Bogot\u00e0 contro Amanda Anisimova, mentre a Stoccarda viene sconfitta al primo match di qualificazione da Isabella \u0160inikova, cos\u00ec come a Rabat contro Bibiane Schoofs. A Norimberga \u00e8 stata sconfitta da Ajla Tomljanovi\u0107.\nNon \u00e8 riuscita a qualificarsi per il torneo ITF di Surbiton e nemmeno a quello di Rosmalen, perdendo al primo turno di qualificazione contro Greet Minnen. Ha poi perso al secondo turno di qualificazione di Maiorca contro Kaja Juvan, dopo aver sconfitto la connazionale Mona Barthel. Ha ricevuto una wildcard per poter giocare le qualificazioni a Wimbledon, ma ha perso nel match finale contro Lesley Pattinama Kerkhove, dopo aver sconfitto T\u00edmea Babos e Ankita Raina. Nonostante non sia riuscita a qualificarsi per il tabellone principale, questa \u00e8 stata la sua migliore prestazione in un torneo Slam, dopo il primo turno agli US Open 2017. Il suo ultimo torneo dell'anno \u00e8 stato l'evento 125k a Karlsruhe, dove \u00e8 stata sconfitta al primo turno da Jasmine Paolini. Ha concluso l'anno al n\u00b0335 con una sola vittoria e 8 sconfitte a livello WTA.\n2020: infortunio al ginocchio.\nLisicki i primi tre mesi del 2020 non partecipa ad alcun torneo e torna ad agosto, dopo lo stop forzato che \u00e8 durato dal 9 marzo al 3 agosto a causa della pandemia di COVID-19. Gioca al torneo 125 di Praga dove giunge ai quarti di finale e perde contro Francesca Jones. Dopo altri 2 mesi di stop torna a giocare a novembre a Linz, dove per\u00f2 non supera il secondo turno di qualificazione. In doppio, nello stesso evento con Jodie Burrage, si ritira durante il match di primo turno contro Ulrikke Eikeri e Jana Sizikova, mentre la coppia era in vantaggio per 6-5 nel primo set. Lisicki cade in campo a causa di uno strappo al legamento crociato anteriore, e in seguito annuncia di aver subito un intervento chirurgico per la lesione. Ha concluso l'anno al n\u00b0 622.\nCaratteristiche tecniche.\nLisicki ha un diritto e rovescio (bimane) forti, colpisce le palle con potenza e le direziona negli angoli con precisione. \u00c8 soprannominata \"Boom Boom\" per il suo servizio piatto potente e veloce e per i suoi colpi martellanti. Il capitano della squadra tedesca di Fed Cup, Barbara Rittner, l'ha paragonata a Steffi Graf, perch\u00e9 pu\u00f2 \"imporre il suo gioco\" e \"giocare con la sua stessa forza\". La superficie preferita della tennista \u00e8 l'erba, campo su cui ha ottenuto i migliori risultati. Come lei stessa ha dichiarato, \"odiava\" giocare su quella superficie a causa dell'allergia all'erba e dei 5 match persi nel 2009."}
{"id": "2441071", "revid": "339392", "url": "https://it.wikipedia.org/wiki?curid=2441071", "title": "The Point", "text": ""}
{"id": "2441072", "revid": "834", "url": "https://it.wikipedia.org/wiki?curid=2441072", "title": "The party's over", "text": ""}
{"id": "2441073", "revid": "1005847", "url": "https://it.wikipedia.org/wiki?curid=2441073", "title": "Europarlamentari dell'Italia della VII legislatura", "text": "Gli europarlamentari dell'Italia nella VII legislatura, eletti in occasione delle elezioni europee del 2009, sono stati 72, cui si \u00e8 aggiunto un seggio ulteriore nel 2011, per effetto del Trattato di Lisbona."}
{"id": "2441074", "revid": "121867098", "url": "https://it.wikipedia.org/wiki?curid=2441074", "title": "Gran Premio di Gran Bretagna 1987", "text": "Il Gran Premio di Gran Bretagna 1987 \u00e8 stato il 443\u00ba Gran Premio di Formula 1 della storia, corso il 12 luglio 1987 sul circuito di Silverstone. Fu la settima gara del Campionato Mondiale di Formula 1 1987.\nPrima della gara.\nLa Williams aveva preparato una terza vettura per Alan Jones, pronto per il ritorno in Formula 1, ma venne bloccato dalla FIA.\nRiassunto della gara.\nLe qualifiche furono dominate, come ormai solito accadere, dalle monoposto motorizzate Honda, con Nelson Piquet in pole, di un decimo davanti al compagno Nigel Mansell (pilota \"di casa\" a Silverstone) per una prima fila tutta Williams. Ayrton Senna su Lotus ed Alain Prost con la McLaren occuparono la seconda fila, rispettivamente 3\u00ba e 4\u00ba. Durante le qualifiche Piercarlo Ghinzani su Ligier esaur\u00ec la benzina durante un giro: i suoi meccanici gli rifornirono in pista facendolo ripartire, ma i commissari considerarono quest'azione come contraria al regolamento ed esclusero il pilota italiano per il resto del weekend.\nAlla partenza Prost scatt\u00f2 meglio di tutti e prese la prima posizione, ma alla seconda curva fu passato da Piquet, mentre Mansell cominci\u00f2 ad inseguire il compagno di squadra. La gara si trasform\u00f2 in un duello per la prima posizione fra le due Williams, mentre Prost e Senna non riuscirono a reggere il ritmo dei primi due.\nAl 12\u00ba giro Mansell cominci\u00f2 a soffrire di una perdita di pressione agli pneumatici e inizi\u00f2 a perdere terreno dal compagno di squadra; al 36\u00ba giro l'inglese era distante 5 secondi da Piquet ed ancora alle prese con le vibrazioni causate dal problema alle gomme. Entrambe le Williams avrebbero dovuto concludere la gara senza un cambio-gomme, ma a causa del progressivo peggioramento del problema di pressione e del buon vantaggio sulla terza posizione di Ayrton Senna, Mansell e il team decisero di cambiare strategia per risolvere il problema del britannico. Mansell riprese la gara con 29 secondi di distacco da Piquet e 28 giri rimasti. Con gomme nuove e pi\u00f9 efficaci rispetto a quelle del compagno di squadra, Mansell fu autore di un'epica rimonta, facendo segnare un susseguirsi di giri veloci. Al 58\u00ba giro l'inglese fece segnare il suo miglior tempo e il giro veloce della gara, raggiungendo Piquet. Un giro pi\u00f9 avanti, Mansell sorpass\u00f2 Piquet, mettendo in scena l'ora famoso sorpasso \"Silverstone Two Step\", affiancando il compagno sul rettilineo \"\"Hangar\" e passandolo alla curva \"Stowe\"\".\nSubito dopo aver tagliato il traguardo, Mansell, inglese e pilota di casa a Silverstone, esaur\u00ec la benzina e fu assalito dalla folla in festa. Dietro di lui si piazz\u00f2 ancora una volta il compagno Piquet, per la seconda doppietta consecutiva Williams. Ayrton Senna conquist\u00f2 la terza posizione, mentre Alain Prost fu costretto al ritiro da un guasto al motore, cedendo cos\u00ec la quarta piazza a Satoru Nakajima, compagno di squadra di Senna in Lotus. A punti andarono anche Warwick su Arrows e Fabi su Benetton, rispettivamente 5\u00ba e 6\u00ba al traguardo.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato le classifiche sono tratte dal Sito ufficiale della Formula 1"}
{"id": "2441077", "revid": "767487", "url": "https://it.wikipedia.org/wiki?curid=2441077", "title": "Tony Kappen", "text": ""}
{"id": "2441079", "revid": "339392", "url": "https://it.wikipedia.org/wiki?curid=2441079", "title": "Williamsf1", "text": ""}
{"id": "2441081", "revid": "1305772", "url": "https://it.wikipedia.org/wiki?curid=2441081", "title": "Speaking in Tongues", "text": "Speaking in Tongues \u2013 espressione idiomatica della lingua inglese per indicare la glossolalia \u2013 pu\u00f2 riferirsi a:"}
{"id": "2441083", "revid": "287204", "url": "https://it.wikipedia.org/wiki?curid=2441083", "title": "Speaking in Tongues (album)", "text": ""}
{"id": "2441085", "revid": "38120", "url": "https://it.wikipedia.org/wiki?curid=2441085", "title": "Politburo (gruppo musicale)", "text": ""}
{"id": "2441087", "revid": "767487", "url": "https://it.wikipedia.org/wiki?curid=2441087", "title": "Tom King", "text": "Era il marito di Barbara Ann Scott."}
{"id": "2441091", "revid": "834", "url": "https://it.wikipedia.org/wiki?curid=2441091", "title": "Best of Talking Heads", "text": ""}
{"id": "2441092", "revid": "767487", "url": "https://it.wikipedia.org/wiki?curid=2441092", "title": "Henry Pearcy", "text": ""}
{"id": "2441093", "revid": "38120", "url": "https://it.wikipedia.org/wiki?curid=2441093", "title": "Sabato &amp; Domenica", "text": ""}
{"id": "2441096", "revid": "767487", "url": "https://it.wikipedia.org/wiki?curid=2441096", "title": "Chet Aubuchon", "text": ""}
{"id": "2441099", "revid": "1305772", "url": "https://it.wikipedia.org/wiki?curid=2441099", "title": "Once in a Lifetime", "text": "Once in a Lifetime (\"una volta nella vita\" in lingua inglese) pu\u00f2 riferirsi a:"}
{"id": "2441106", "revid": "1543377", "url": "https://it.wikipedia.org/wiki?curid=2441106", "title": "Clonazione umana", "text": "La clonazione umana indica la produzione di un essere umano geneticamente identico ad un altro (ma non si applica abitualmente alle nascite multiple di gemelli monocoriali dovute alla divisione e alla separazione spontanea oppure artificiale delle cellule di un unico zigote umano, poco dopo la fecondazione dell'ovulo, ma prima dello stadio di morula); oppure di copie di cellule o di tessuti umani.\nStoria.\nAnche se la possibilit\u00e0 di clonare interi esseri umani \u00e8 stata oggetto di lunghi dibattiti per gran parte del XX secolo, gli scienziati e i politici hanno cominciato a prendere l'argomento in seria considerazione sin dagli anni sessanta. Il genetista Joshua Lederberg, vincitore del Premio Nobel si dichiarava favorevole alla clonazione e all'ingegneria genetica in un articolo fondamentale pubblicato nel 1966 sulla rivista \"American Naturalist\" e di nuovo, l'anno seguente, nel giornale statunitense \"Washington Post\". Questo articolo diede luogo a un dibattito con il bioetico conservatore Leon Kass, che scriveva a quel tempo che \"la riproduzione programmata dell'uomo, in effetti, finir\u00e0 per disumanizzarlo.\" Un altro premio Nobel, James Watson, pubblica un articolo sulle potenzialit\u00e0 e i pericoli della clonazione nella rivista \"The Atlantic Monthly\", \"Moving Toward the Clonal Man\", nel 1971.\nLa clonazione umana prende presto piede nell'immaginario popolare, gi\u00e0 sin dagli anni settanta. Il libro di Alvin Toffler \"Future Shock\", oppure quello di David Rorvik \"In His File: Toward Cloning of a Man\", ma anche film satirici come \"Sleeper\" di Woody Allen e il famoso \"I ragazzi venuti dal Brasile\" cominciarono a destare la coscienza del pubblico almeno riguardo alle questioni etiche implicite nella clonazione umana.\nImplicazioni etiche.\nI difensori della clonazione terapeutica umana credono che la pratica in questione potrebbe fornire cellule geneticamente identiche adatte a pratiche di medicina rigenerativa, fino a tessuti ed interi organi adatti a trapianto. Questo tipo di cellule, tessuti e organi non dovrebbero indurre una risposta immune e dunque non sar\u00e0 necessaria la terapia adiuvante con immunosoppressori. Potrebbero beneficiare sia la ricerca di base che gli sviluppi terapeutici per malattie gravi come il cancro, l'insufficienza cardiaca e il diabete, ed inoltre si potrebbero avere miglioramenti nella terapia delle ustioni e la chirurgia plastica e ricostruttiva. Il bioetico Jacob M. Appel della New York University sostiene che \"i bambini clonati per fini terapeutici\" come ad esempio \"per donare il midollo osseo a un fratello affetto da leucemia\" potrebbero essere visti un giorno come eroi.\nPrelievo di cellule staminali da individui clonati.\nUno dei possibili usi della clonazione umana \u00e8 quello di prelevare cellule staminali dal clone umano (embrione, feto oppure neonato, abortiti oppure no), per coltivarle in seguito, costruendo un organo di dimensioni normali adulte, da destinare al ricevente umano originale. Questi organi (cuore, reni, ecc.) verrebbero costruiti con tecniche per ora soltanto ipotizzate, impiegando matrici fibro-elastiche delle dimensioni e forma desiderate ed irrorazione sanguigna artificiale, collegando il telaio fibroso dell'organo, con le cellule staminali ad esso adese, ad un sistema che fornisce sangue arterioso caldo e ossigenato, (con i relativi elettroliti, fattori di crescita, ormoni, nutrienti, ecc.) e che grazie ad un sistema simile a quello dell'emodialisi, riuscirebbe a depurare il sangue venoso con le sostanze di scarto prodotte dall'organo. In teoria l'organo trapiantato da un clone non dovrebbe indurre alcuna reazione immunitaria di rigetto.\nFautori della clonazione.\nSeverino Antinori.\nI fautori della clonazione sostengono che anche la clonazione riproduttiva potrebbe portare benefici. I professori Severino Antinori e Panos Zavos sperano di poter creare una terapia dell'infertilit\u00e0 che consenta a genitori, entrambi non fertili, con gravi malattie genetiche (o per qualsiasi altra ragione) di concepire figli che contengano almeno una parte del loro DNA caratterizzante.\nRichard Seed.\nAlcuni scienziati, tra questi il Dr. Richard Seed, suggeriscono che la clonazione umana possa alleviare il processo della senescenza umana. Il Dr. Preston Estep ha suggerito i termini \"clonazione di rimpiazzamento\", per descrivere la generazione di un clone di una persona previamente in vita, e la \"clonazione di persistenza\" per descrivere la produzione di un corpo clonato con lo scopo di rimediare all'invecchiamento, anche se sostiene con forza che queste procedure dovrebbero essere considerate soltanto come fantascienza.\nAubrey de Grey e la proposta \"SENS\".\nL'autore Aubrey de Grey ha proposto diverse strategie note come SENS (Strategies for Engineered Negligible Senescence), tra queste una tra le varie opzioni per rimediare alla perdita di cellule dovuta alla senescenza e morte cellulare (apoptosi) \u00e8 quella di far crescere tessuti sostitutivi da cellule staminali prese e coltivate da embrione clonato.\nIpotetici pericoli di danno genetico e disabilit\u00e0 per i cloni.\nColoro che si oppongono alla clonazione umana sostengono che tale processo possa creare, con molta probabilit\u00e0, dei bambini con disabilit\u00e0 anche gravi (specialmente in rapporto a funzioni neurologiche superiori) come l'autismo e la dislessia, assolutamente non valutabili negli animali clonati, nel feto umano e nei neonati. Inoltre le cellule clonate sono spesso geneticamente \"vecchie\" in quanto, se prelevate da esseri umani adulti, hanno subito molti tagli alle estremit\u00e0 dei cromosomi (nei telomeri), questo fenomeno, se non corretto in qualche modo, comporta che la clonazione di esseri umani di media et\u00e0 o et\u00e0 avanzata generi una progenie di discendenti poco vitali, con senescenza precoce (in natura esistono malattie genetiche simili, come la progeria oppure la \"sindrome di Werner\", dovuta ad una mutazione nel cromosoma 8, che ha queste caratteristiche) ed una scarsa aspettativa di vita.\nAd esempio, il bioetico Thomas Murray dell'Hastings Center, sostiene che \"\u00e8 assolutamente inevitabile che certi gruppi cerchino di clonare un essere umano. Ma per poter ottenere un solo essere umano clonato vitale (e sufficientemente sano), lungo questa via dovranno passare attraverso la creazione di molti feti e neonati morenti. \"\nDal momento che risulta molto difficile clonare \"qualsiasi\" animale vivente, si ritiene molto probabile che si generino molti embrioni con danni genetici non immediatamente rilevabili al microscopio ottico (mutazioni puntiformi del DNA in assenza di alterazioni cromosomiche evidenti), che porteranno ad un gran numero di fallimenti in qualsiasi fase (embrione, feto, neonato, bambino, adolescente) della creazione di un clone umano adulto, anche con danni fisici non subito apparenti in molti sistemi d'organi importanti, come ad esempio esseri umani clonati che non hanno un sistema immunitario funzionante; oppure sordi, ciechi o parzialmente ciechi, psicotici, o con gravi difetti genetici che non permettano la riproduzione naturale.\nLegislazione internazionale.\nNazioni Unite.\nIl 12 dicembre 2001, la Assemblea generale delle Nazioni Unite inizia ad elaborare una convenzione internazionale con lo scopo di vietare la clonazione riproduttiva degli esseri umani. Lawrence Goldstein, professore di medicina cellulare e molecolare alla Universit\u00e0 della California, San Diego, ha dichiarato che dal momento che gli Stati Uniti non erano stati capaci di dotarsi di una legislazione unica nazionale (valida per tutti gli stati federati), hanno indotto la Costa Rica a cominciare il dibattito all'ONU chiedendo di bandire internazionalmente la clonazione. Le Nazioni Unite, incapaci di raggiungere un consenso riguardo ad una convenzione vincolante, nel marzo del 2005 adottarono finalmente la \"United Nations Declaration on Human Cloning\", ma questa conteneva solo semplici raccomandazioni, non linee guida vincolanti.\nAustralia.\nIn Australia \u00e8 consentita la clonazione a fini terapeutici e la creazione di embrioni umani per la ricerca sulle cellule staminali. Nell'ambito di certi limiti che la regolano, e dipendendo dalla legislazione di ogni singolo Stato australiano, la clonazione terapeutica attualmente \u00e8 legale in alcune parti dell'Australia.\nUnione Europea.\nLa convenzione europea sui diritti umani e la biomedicina (\"European Convention on Human Rights and Biomedicine\") proibisce la clonazione umana in uno dei suoi protocolli aggiuntivi, ma questo protocollo \u00e8 stato ratificato soltanto dalla Grecia, dalla Spagna e dal Portogallo. La carta dei diritti fondamentali dell'Unione europea proibisce esplicitamente la clonazione umana riproduttiva, anche se questo \"Charter\" correntemente non implica alcun valore legale. La proposta del Trattato di Lisbona, se ratificato, darebbe un carattere legalmente vincolante al capitolo, al quale dovrebbero attenersi tutte le istituzioni dell'Unione europea.\nStati Uniti d'America.\nNel 1998, 2001, 2004 e 2007, la Camera dei Rappresentanti degli Stati Uniti, intraprese una serie di votazioni miranti a proibire ogni tipo di clonazione umana, sia riproduttiva sia terapeutica. Ogni volta, la estrema diversit\u00e0 di vedute nel Senato riguardanti la clonazione terapeutica ha impedito l'approvazione di una qualsiasi tra le proposte in competizione (la proibizione di entrambe le opzioni oppure della sola clonazione riproduttiva). Alcuni stati americani hanno bandito entrambe le forme di clonazione, mentre altri stati hanno messo fuorilegge soltanto la clonazione riproduttiva.\nLe attuali disposizioni proibiscono lo stanziamento di fondi federali per la ricerca nell'ambito della clonazione umana, ed in effetti, tali ricerche sono bandite nelle istituzioni pubbliche ed in quelle private come le universit\u00e0 che ricevono finanziamenti federali. Comunque, attualmente non vi sono negli Stati Uniti, leggi federali che bandiscano la clonazione completamente, e qualsiasi legge di questo tipo comporterebbe difficili domande di costituzionalit\u00e0 simili in parte alle questioni sollevate dall'aborto.\nRegno Unito.\nIn un dibattito del 14 gennaio 2001 il Governo del Regno Unito introdusse una legislazione che permette la clonazione terapeutica con licenza, questa era parte di un emendamento allo \"\"Human Fertilization and Embryology Act (1990)\". Comunque il 15 novembre del 2001, un gruppo pro-life vinse una contesa legale presso la High Court of Justice che ebbe l'effetto di lasciare la clonazione senza regole nel Regno Unito. Il gruppo pro-life sperava che il Parlamento avrebbe riempito questo vuoto approvando una legislazione proibitiva. Il governo presto fece approvare una legislazione che proibiva la clonazione riproduttiva \"Human Reproductive Cloning Act (2001)\"\". Il rimanente divario riguardante la clonazione terapeutica venne chiuso quando le corti di appello riuscirono a rendere nulla la decisione della Alta Corte.\nLa prima licenza per la clonazione terapeutica venne concessa il giorno 11 agosto del 2004 a ricercatori della University of Newcastle per permettergli di investigare terapie per il diabete, la malattia di Parkinson e la malattia di Alzheimer..\nObiezioni di natura religiosa.\nChiesa Cattolica Romana.\nLa Chiesa cattolica romana, sotto la guida di papa Benedetto XVI, ha condannato la pratica della clonazione umana, specificamente nell'istruzione \"Dignitas Personae\", emanata nel 2008 dalla Congregazione per la dottrina della fede (presieduta allora dal cardinale William Joseph Levada), dove afferma che rappresenta una \"grave offesa alla dignit\u00e0 della persona come anche verso la fondamentale uguaglianza di tutte le persone\".\nIslam.\nLa clonazione umana \u00e8 proibita nell'Islam. L'Islamic Fiqh Academy nel corso della sua Decima Conferenza, tenutasi a Gedda in Arabia Saudita dal 28 giugno del 1997 al 3 luglio del 1997, stabil\u00ec una fatw\u0101 che condannava la clonazione umana come \"haraam\" (proibita dalla fede islamica)."}
{"id": "2441109", "revid": "767487", "url": "https://it.wikipedia.org/wiki?curid=2441109", "title": "Harold Brown", "text": ""}
{"id": "2441110", "revid": "1543377", "url": "https://it.wikipedia.org/wiki?curid=2441110", "title": "Fondazione di Santa Maria Maggiore", "text": "La Fondazione di Santa Maria Maggiore \u00e8 una tempera su tavola (144x76\u00a0cm) di Masolino da Panicale, un tempo pannello centrale del \"recto\" della Pala Colonna. Oggi \u00e8 conservata con il dipinto che si trovava sul rovescio (l'\"Assunzione della Vergine\") nel Museo nazionale di Capodimonte a Napoli.\nStoria e descrizione.\nLa datazione della pala, gi\u00e0 destinata all'altare maggiore della basilica di Santa Maria Maggiore \u00e8 molto controversa. L'ipotesi pi\u00f9 accreditata \u00e8 quella che si tratti di un'opera dipinta direttamente a Roma da Masolino a Masaccio (autore del pannello dei \"Santi Girolamo e Giovanni Battista\"), l'ultima di Masaccio prima della scomparsa, quindi databile ai primi mesi del 1428; altri (come Spike) la legano, a causa dell'iconografia, al giubileo di Papa Martino V del 1423, ponendola quindi come prima opera della collaborazione tra i due artisti, prima della cappella Brancacci e della \"Sant'Anna Metterza\". Secondo alcuni la pala fu interamente commissionata a Masolino, che poi ne deleg\u00f2 una parte al suo assistente Masaccio; secondo altri fu commissionata a Masaccio, il quale disegn\u00f2 il complesso, per poi venire completata in larga parte da Masolino dopo la sua morte.\nIl cardinale Oddone Colonna, eletto nel 1417 come papa Martino V, pose fine allo scisma d'Occidente; tra il 1419 e il 1420 sost\u00f2 a Firenze, in attesa che Roma fosse sufficientemente sicura a riceverlo. Nella citt\u00e0 toscana probabilmente venne in contatto con gli artisti l\u00ec attivi: Gentile da Fabriano, Arcangelo di Cola, Lorenzo Ghiberti e probabilmente Masolino. Appena messo piede a Roma Martino V si dedic\u00f2 subito al compito di riportare la citt\u00e0 al suo antico splendore ed indisse un giubileo per il 1423, cui sembrano alludere alcuni particolari iconografici della pala.\nLa pala venne vista verso la met\u00e0 del XVI secolo da Vasari e Michelangelo Buonarroti, che la trovarono ormai spostata in una piccola cappella vicino alla sacrestia (\"cappella Colonna\"). Essi, che videro solo una faccia essendo probabilmente addossata a una parete, la ritennero interamente opera di Masaccio, ignorando Masolino.\nNel 1653 la pala Colonna si trovava ormai a palazzo Farnese, con i pannelli segati nello spessore in modo da separare le facce ed avere sei dipinti separati, che in un inventario sono elencati come opere di Beato Angelico. In seguito vennero dispersi e, ricomparsi in momenti diversi sul mercato antiquario, vennero riconosciuti quando ormai erano sparsi in pi\u00f9 musei. La pala centrale, ritenuta la pi\u00f9 pregevole, giunse Napoli tramite l'eredit\u00e0 Farnese.\nDescrizione e stile.\nIl pannello mostra l'evento miracoloso legato alla fondazione della basilica di Santa Maria Maggiore a Roma. Secondo la leggenda durante il torrido agosto del 358 avvenne una prodigiosa nevicata, che disegn\u00f2 i contorni di una basilica sull'Esquilino. Papa Liberio si decise allora a fondarla. Egli, vestito col triregno, \u00e8 raffigurato in primo piano mentre con una zappa traccia il solco delle fondazioni della basilica, della quale si nota l'abside disegnata a terra dalla neve. Secondo Vasari questo sarebbe il ritratto in realt\u00e0 di Martino V, con accanto l'imperatore Sigismondo.\nAttorno a lui si dispone una folla numerosa, affiancata da alcuni edifici scorciati in prospettiva. Anche le nuvolette in alto sembrano voler ricreare una semplicistica fuga prospettiva (ben diversa dagli effetti naturalistici disegnati nel cielo del \"Pagamento del tributo\" nella Cappella Brancacci da Masaccio), mentre pi\u00f9 in alto, nella lunetta, si trovano entro un medaglione Ges\u00f9 e la Vergine che osservano il miracolo appena compiuto."}
{"id": "2441113", "revid": "599013", "url": "https://it.wikipedia.org/wiki?curid=2441113", "title": "Art Stolkey", "text": ""}
{"id": "2441114", "revid": "110157", "url": "https://it.wikipedia.org/wiki?curid=2441114", "title": "Hal Barwood", "text": "Biografia.\nNato nel New Hampshire, Barwood ha studiato arte alla Brown University e pi\u00f9 tardi ha frequentato la Scuola di Cinema e Televisione della University of Southern California, dove incontr\u00f2 futuri registi quali George Lucas, John Milius e Robert Zemeckis, diventando loro amico.\nSotto il profilo professionale, i suoi inizi furono legati a Steven Spielberg e al mondo del cinema: nel 1974 scrisse, insieme a Matthew Robbins, la sceneggiatura del primo film per il grande schermo del regista, \"Sugarland Express\"; la pellicola partecip\u00f2 in concorso al Festival di Cannes 1974, dove Barwood e Robbins vinsero il Prix du sc\u00e9nario per la migliore sceneggiatura.. Dopo aver scritto insieme a Robbins la sceneggiatura di \"The Bingo Long Traveling All-Stars &amp; Motor Kings\" (1976), nel 1977 Barwood collabor\u00f2, seppur non accreditato, alla stesura del copione di \"Incontri ravvicinati del terzo tipo\", anch'esso diretto da Spielberg. Negli anni seguenti Barwood torn\u00f2 a collaborare con Matthew Robbins, scrivendo con lui le sceneggiature di \"MacArthur il generale ribelle\" (1977, di Joseph Sargent), \"L'estate della Corvette\" (1978) e \"Il drago del lago di fuoco\" (1981), questi ultimi due diretti dallo stesso Robbins. Nel 1985 si \u00e8 cimentato per la prima e unica volta come regista, con il film \"Allarme rosso\".\nNegli anni novanta cominci\u00f2 a lavorare nel mondo dei videogiochi, entrando a far parte del team della LucasArts, la casa di produzione creata da George Lucas. Nel 1992 esce il suo primo lavoro, l'avventura grafica \"Indiana Jones and the Fate of Atlantis\": Barwood \u00e8 il direttore del progetto, di cui scrive anche la sceneggiatura in collaborazione con Noah Falstein. Il gioco viene ancora oggi riconosciuto come un capolavoro sia da parte della critica che del pubblico. Dopo aver creato due desktop games (\"Indiana Jones and His Desktop Adventures\" e '), si dedic\u00f2 al genere action adventure: nel 1999 fu pubblicato Indiana Jones e la macchina infernale, di cui cura design e sceneggiatura. Nel 2003, infine, vide la luce ', gioco d'azione di ambientazione fantascientifica che per\u00f2 risult\u00f2 essere un flop: poco dopo la sua uscita Barwood lasci\u00f2 la LucasArts per diventare un free-lance.\nBarwood \u00e8 tornato cos\u00ec a dedicarsi al genere che lo aveva lanciato nei videogiochi, l'avventura grafica. Nel 2009 \u00e8 apparso \"Mata Hari\", sviluppato e prodotto dalla software house tedesca Anaconda/DTP: il gioco \u00e8 stato scritto e diretto da Barwood, che per l'occasione \u00e8 tornato a fare coppia con Noah Falstein."}
{"id": "2441116", "revid": "767487", "url": "https://it.wikipedia.org/wiki?curid=2441116", "title": "George Pearcy", "text": ""}
{"id": "2441118", "revid": "24969485", "url": "https://it.wikipedia.org/wiki?curid=2441118", "title": "Fondazione della Basilica di Santa Maria Maggiore", "text": ""}
{"id": "2441119", "revid": "24969488", "url": "https://it.wikipedia.org/wiki?curid=2441119", "title": "Fondazione della basilica di Santa Maria Maggiore", "text": ""}
{"id": "2441121", "revid": "767487", "url": "https://it.wikipedia.org/wiki?curid=2441121", "title": "Milt Schoon", "text": ""}
{"id": "2441124", "revid": "767487", "url": "https://it.wikipedia.org/wiki?curid=2441124", "title": "Bob Dille", "text": ""}
{"id": "2441127", "revid": "15756", "url": "https://it.wikipedia.org/wiki?curid=2441127", "title": "Sinagoga di Verona", "text": "La sinagoga di Verona \u00e8 un luogo di culto ebraico che sorge nel cuore del centro storico di Verona, non distante da piazza delle Erbe, nell'area in cui si trovava l'antico ghetto di Verona.\nStoria.\nLa presenza di una comunit\u00e0 ebraica a Verona \u00e8 piuttosto antica e documentata almeno dal 978, tuttavia essa venne in alcune occasioni allontanata fino a quando, nel 1408, la Repubblica di Venezia autorizz\u00f2 ufficialmente lo stanziamento della stessa in citt\u00e0, concedendole inoltre la possibilit\u00e0 di occuparsi di prestiti. Nel 1604, inoltre, nell'area compresa tra via Mazzini, piazze Erbe e via Pellicciai venne fondato il ghetto ed edificata una sinagoga, rimasta attiva sino alla seconda met\u00e0 del XIX secolo.\nNell'Ottocento, infatti, venne progettata una sinagoga di maggiori dimensioni, destinata ad avere una capienza atta ad ospitare la comunit\u00e0 di allora, che a Verona constava di circa 1 400 persone. Il progetto venne commissionato all'architetto Giacomo Franco dal Rabbino Pardo, ma il cantiere, iniziato nel 1864, ad un certo punto venne interrotto per motivi di natura finanziaria; il completamento, su progetto modificato da Ettore Fagiuoli, avvenne solo all'inizio del secolo successivo: lo spazio venne sopraelevato mediante la realizzazione di una volta a botte e venne completata la facciata che la caratterizza ancora oggi, in stile neoclassico. L'inaugurazione del nuovo edificio di culto avvenne finalmente il 20 settembre 1929: si tratta cos\u00ec di una sinagoga esempio dell'emancipazione della comunit\u00e0 ebraica, che pot\u00e9 realizzare un proprio edificio di culto chiaramente identificabile anche dall'esterno.\nDescrizione.\nLa sinagoga presenta una facciata monumentale, caratterizzata dal colore giallo ocra dell'intonaco e dal bianco degli elementi architettonici e decorativi, tra cui il portale d'accesso monumentale, racchiuso tra due lesene recanti sei riquadri con bassorilievi e sormontato da una raffigurazione scultore delle \"Tavole della Legge\". Sulla parte sinistra della facciata, inoltre, \u00e8 presente un'iscrizione commemorativa di Rita Rosani, partigiana ebrea uccisa nel settembre 1944 sui monti veronesi, cui fu conferita la medaglia d'oro al valor militare.\nL'interno, di grandi dimensioni, conserva integri arredi e decorazioni ottocentesche. Lungo la parete di fondo del tempio grande, posta sul lato orientale e quindi rivolta verso Gerusalemme, si trovano l\"ar\u00f2n\" in marmo rosso risalente al 1645, e davanti ad esso la \"tev\u00e0\", separati dalla platea da una balaustra secondo lo schema tipico nelle sinagoghe ottocentesche. Il matroneo invece, luogo riservato alle donne durante la preghiera, \u00e8 sostenuto da colonne in marmo rosso e collocato lungo la parete d'ingresso all'aula."}
{"id": "2441129", "revid": "767487", "url": "https://it.wikipedia.org/wiki?curid=2441129", "title": "Ariel Maughan", "text": ""}
{"id": "2441134", "revid": "121133306", "url": "https://it.wikipedia.org/wiki?curid=2441134", "title": "Mercedes-Benz OM605", "text": "La sigla OM605 identifica un motore diesel prodotto dal 1993 al 2000 dalla Casa tedesca Mercedes-Benz. \nProfilo e caratteristiche.\nSi tratta di un motore diesel che va a raccogliere l'eredit\u00e0 del precedente 2.5 litri OM602 da cui deriva, ma rispetto al quale vanta la distribuzione bialbero a 4 valvole per cilindro. Rimane comunque la soluzione con precamera per l'alimentazione.&lt;br&gt;\nIl motore OM605 ha esordito in versione aspirata, ma in seguito \u00e8 stato proposto anche in versione sovralimentata mediante turbocompressore.&lt;br&gt;\nIl motore \"OM605\" \u00e8 stato sostituito dopo sette anni di produzione dal pi\u00f9 moderno motore OM612.&lt;br&gt;\nDi seguito vengono riportate le caratteristiche del 2.5 litri \"OM605\":\nVersione aspirata.\nIl primo motore \"OM605\" a debuttare \u00e8 stato quello aspirato. Le sue caratteristiche di erogazione ne fanno un motore estremamente robusto e longevo:\nVersione sovralimentata.\nIl motore \"OM605\" sovralimentato era invece cos\u00ec caratterizzato:"}
{"id": "2441135", "revid": "1305772", "url": "https://it.wikipedia.org/wiki?curid=2441135", "title": "Everyone's a Wally", "text": "Everyone's a Wally \u00e8 un videogioco uscito nel 1985 per lo ZX Spectrum, l'Amstrad CPC e il Commodore 64, scritto da Chris Hinsley e pubblicato dalla Mikro-Gen. \nFa parte della serie di \"Wally\", con lo stesso personaggio principale Wally Week.\nIl Gruppo Editoriale Jackson lo pubblic\u00f2 anche con il titolo \"Wally Family\".\nModalit\u00e0 di gioco.\nL'aspetto generale del gioco \u00e8 molto simile a quello di \"Pyjamarama\", ma stavolta il gioco \u00e8 ambientato in una citt\u00e0, con 40 ambienti (ciascuno una schermata differente) tra strade pubbliche e interno di edifici.\n\"Everyone's a Wally\" \u00e8 stata la prima avventura dinamica nella quale sono presenti pi\u00f9 personaggi con i quali \u00e8 possibile giocare. Il giocatore prende inizialmente il controllo di Wally (un muratore), ma pu\u00f2 in seguito vestire i panni di Wilma (sua moglie), Tom (un meccanico punk amico di Wally), Dick (un idraulico in berretto di lana) e Harry (un elettricista hippy).\nNel gioco appare anche Herbert, il figlio infante di Wally, ma questo personaggio non \u00e8 controllabile ed \u00e8 un pericolo da evitare.\nIl giocatore non pu\u00f2 liberamente cambiare personaggio, per poterlo fare deve incontrarlo e premere l'apposito tasto; se il personaggio non \u00e8 presente, apparir\u00e0 solo un messaggio che spiega dove si trova.\nI personaggi che non vengono controllati girano casualmente lungo le mappe grazie a una semplice intelligenza artificiale. \nAnche questa caratteristica \u00e8 una novit\u00e0 che non si era ancora vista prima di allora. Il numero di vite e la salute di ogni personaggio \u00e8 indipendente dagli altri, ma il gioco finisce appena terminano le vite di uno dei personaggi.\nOgni personaggio ha vari compiti strani da svolgere, a volte legati al suo mestiere, e spesso preparatori alle azioni di altri personaggi. Si dovr\u00e0 affrontare anche un minigioco, un clone di \"Asteroids\".\nCome in \"Pyjamarama\" si possono trasportare due oggetti alla volta.\nLo scopo \u00e8 radunare cinque lettere che costituiscono una password che permetter\u00e0 alla fine di aprire la cassaforte della banca.\nUn'altra particolarit\u00e0 del gioco \u00e8 che i personaggi hanno gusti alimentari diversi, e il cibo che si pu\u00f2 trovare in giro ricarica l'energia in maniera diversa a seconda del personaggio.\nMusica.\nSul lato B della cassetta originale del gioco era presente una canzone composta e cantata da Mike Berry, intitolata \"Everyone's a Wally\".\nIl tema musicale presente nelle schermate dei titoli \u00e8 basato su questa canzone."}
{"id": "2441145", "revid": "767487", "url": "https://it.wikipedia.org/wiki?curid=2441145", "title": "Howie McCarty", "text": ""}
{"id": "2441158", "revid": "137928", "url": "https://it.wikipedia.org/wiki?curid=2441158", "title": "Fiamme Oro", "text": ""}
{"id": "2441160", "revid": "56620", "url": "https://it.wikipedia.org/wiki?curid=2441160", "title": "Rothaus", "text": "La Badische Staatsbrauerei Rothaus AG (\"Rothaus, Birreria statale del Baden\") \u00e8 un'azienda tedesca produttrice di birra con sede a Rothaus, sobborgo di Grafenhausen nel land del Baden-W\u00fcrttemberg.\nStoria.\nLa fondazione avvenne nel 1791 ad opera dell'abate di San Biagio nella Foresta Nera, Martin Gerbert, come misura per promuovere l'economia locale. Nel 1806 la propriet\u00e0 pass\u00f2 al duca di Baden, e il nome divenne \"Gro\u00dfherzoglich Badische Staatsbrauerei Rothaus\" (Birreria granducale statale del Baden Rothaus). Il nome attuale venne assunto nel 1918, dopo l'abolizione della monarchia tedesca."}
{"id": "2441163", "revid": "137928", "url": "https://it.wikipedia.org/wiki?curid=2441163", "title": "G.S. Fiamme Oro", "text": ""}
{"id": "2441172", "revid": "39884", "url": "https://it.wikipedia.org/wiki?curid=2441172", "title": "Trattato dell'Eulsa", "text": "Il trattato dell'Eulsa (in coreano: \uc744\uc0ac \uc870\uc57d oppure \u4e59\u5df3\u689d\u7d04, in giapponese: \u7b2c\u4e8c\u6b21\u65e5\u97d3\u5354\u7d04), noto anche come trattato di protettorato nippo-coreano, venne firmato il 17 novembre 1905 dai rappresentanti dei governi imperiali di Corea e Giappone. Privando la Corea della propria sovranit\u00e0 diplomatica, la rese un protettorato del Giappone e apr\u00ec la strada ai successivi trattati di annessione del 1907 e del 1910.\nStoria.\nIl Giappone, dopo aver ottenuto il riconoscimento sia dalla Russia, in seguito alla vittoria nella guerra russo-giapponese, sia dagli Stati Uniti, con l'accordo Taft-Katsura, a considerare la Corea nella sfera d'influenza nipponica, ambiva a compiere un atto che formalizzasse tali riconoscimenti.\nQuando, dopo la conclusione della guerra russo-giapponese, i delegati degli imperi giapponese e coreano si incontrarono a Seul per dirimere la questione relativa alle future decisioni di politica estera della Corea, il Giappone pot\u00e9 negoziare da una posizione di forza in quanto le truppe giapponesi occupavano il palazzo imperiale coreano e altri punti nevralgici del paese. \nIl 17 novembre 1905 nel Deoksu Jungmyeongjeon, uno dei palazzi del complesso del Deoksugung, venne accettato il testo predisposto da It\u014d Hirobumi con cui la Corea cedeva al Giappone la gestione della propria politica estera e il controllo dei traffici commerciali nei propri porti. \nIl trattato divenne effettivo dopo la firma di cinque ministri coreani, che sarebbero poi stati definiti dagli storici coreani \"i cinque traditori dell'Eulsa\":\nAltri ministri non firmarono il trattato:\nIl trattato non venne riconosciuto neppure dall'imperatore Gojong, che si adoper\u00f2 anche per contrastarlo con alcune iniziative diplomatiche. Sped\u00ec una serie di lettere ai capi di stato esteri ed invi\u00f2 in segreto tre emissari alla Convenzione dell'Aia per contestare la parzialit\u00e0 del trattato dell'Eulsa che non ottennero per\u00f2 la possibilit\u00e0 di partecipare ai lavori. \nSi cre\u00f2 anche un movimento interno di resistenza chiamato \"Esercito legittimo contro il trattato dell'Eulsa\" (\"\uc744\uc0ac\uc758\ubcd1\", \"\u4e59\u5df3\u7fa9\u5175\", trasl. \"Eulsa Euibyeong\") che raccolse sia popolani sia yangban. Alcuni ufficiali, Jo Byeong-se e Min Yeong-hwan, alla sua guida si suicidarono in estremo segno di protesta. \nQueste forme di resistenza, il mancato avallo imperiale, l'uso intimidatorio da parte del Giappone delle truppe nella fase negoziale sono elementi che storici e giuristi utilizzarono in seguito per mettere in dubbio la validit\u00e0 del trattato, sebbene esso non fu contestato a livello internazionale fino alla resa del Giappone alla fine della II guerra mondiale.\nIl secondo articolo del trattato di normalizzazione dei rapporti tra Corea del Sud e Giappone del 1965 ha portato al mutuo riconoscimento della nullit\u00e0 del trattato: \"Si conferma che ogni trattato o accordo siglato tra l'Impero del Giappone e l'Impero di Corea il o prima del 22 agosto 1910 sono gi\u00e0 nulli ed invalidi\".\nLa nullit\u00e0 del trattato \u00e8 stata ribadita anche in una dichiarazione congiunta di Nord e Sud Corea del 23 giugno 2005.\nIl nome.\nIl nome del trattato deriva da quello dell'anno in cui venne firmato: il 42\u00b0 del ciclo sessagesimale del calendario coreano. \nIn giapponese \u00e8 conosciuta come , e ."}
{"id": "2441179", "revid": "767487", "url": "https://it.wikipedia.org/wiki?curid=2441179", "title": "Palazzo Farrattini", "text": "Palazzo Farrattini \u00e8 uno dei pi\u00f9 importanti palazzi della citt\u00e0 di Amelia.\nL'edificio prospiciente la via omonima e di fronte al caratteristico Vicolo Sangallo, viene costruito tra il 1520 e il 1525 su disegno dell'architetto Antonio da Sangallo il Giovane. \nProtetto da un bugnato d'angolo fino al tetto, ha la facciata suddivisa orizzontalmente da un fascione marcapiano con l'iscrizione \"UT MEMINERINT POSTERI BHARTOLOMEUM FARRATTINUM ALIQUANDO FUISSE EX LABORIUM ET VIGILIARUM SUARUM RELIQUIIS IPSE ET SUIS CASAM POSUIT\".\nSeguono simmetriche le finestre \"a timpano\" e mensole \"a peduncolo\" a foglia, mentre quelle del piano terra vengono definite \"inginocchiate\".\nIn asse, il maestoso portale a bugnato d\u00e0 accesso alla corte interna dove un'interessante scala percorribile, sembra, anche a cavallo, conduce al piano nobile e al salone di rappresentanza con soffitto a cassettoni e imponente stemma nobiliare ligneo.\nFu costruito su preesistenti ambienti di terme romane, come attestano,nei sotterranei, volte, \"opus\" e mosaici a tessere bianche e nere. L'opera, nella parte posteriore, doveva concludersi con un cortile a loggiato: sui due avancorpi sporgenti sono presenti ampie arcate finestrate, del vestibolo superiore, che contenevano la loggia porticata: oggi lo spazio sottostante \u00e8 adibito a giardino sul quale prospetta una d\u00e9pendance quattrocentesca."}
{"id": "2441181", "revid": "1714743", "url": "https://it.wikipedia.org/wiki?curid=2441181", "title": "Federico di Baden-Durlach", "text": "Biografia.\nFederico era figlio del Margravio Carlo III Guglielmo di Baden-Durlach, e di sua moglie, Maddalena Guglielmina di W\u00fcrttemberg, figlia del duca Guglielmo Ludovico di W\u00fcrttemberg.\nDopo la morte prematura del fratello Carlo, egli venne dichiarato Principe ereditario del trono paterno. Suo padre si occup\u00f2 della sua educazione e lo mand\u00f2 a viaggiare molto in Francia, Paesi Bassi e Inghilterra.\nHa servito nell'esercito imperiale. Nel 1724, fu nominato colonnello e nel 1728 \u00e8 stato promosso a maggiore generale.\nSpos\u00f2, il 3 luglio 1727, Amalia di Nassau-Dietz (13 ottobre 1710-17 settembre 1777), figlia del principe Giovanni Guglielmo Friso d'Orange.\nNel 1729, durante un viaggio nei Paesi Bassi di suo padre, Federico ricopr\u00ec la carica di reggente.\nMorte.\nFederico aveva una costituzione debole e mor\u00ec il 26 marzo 1732 di una \"malattia grave al torace\", probabilmente tubercolosi polmonare.\nDiscendenza.\nFederico e Amalia ebbero due figli:"}
{"id": "2441190", "revid": "729019", "url": "https://it.wikipedia.org/wiki?curid=2441190", "title": "Salvatore Caronna", "text": "Il suo interesse per la politica inizia fin da giovane nel movimento degli studenti.Dopo questa prima esperienza, ha l'opportunit\u00e0 di occuparsi delle organizzazioni studentesche a livello nazionale.Nel 1986 assume l'incarico di segretario della Federazione giovanile comunista di Bologna (citt\u00e0 dove si rec\u00f2 per studi).\u00c8 stato presidente dell'Arci bolognese dal 1989 al 1993 e dirigente nazionale dell'associazione.\nNel dicembre del 1999, all'indomani della sconfitta del centro sinistra a Bologna, viene eletto segretario della Federazione dei Democratici di Sinistra, incarico che mantiene fino al giugno 2006.In questo periodo il centro sinistra ritorna a governare Bologna passando dal 46,49% al 57,46%, mentre l'Ulivo ottiene il 43,44%.\u00c8 stato il primo degli eletti in Consiglio Comunale.\n\u00c8 stato consigliere regionale dell'Emilia-Romagna dal 2005 al 2009.\nNelle elezioni Primarie del 14 ottobre 2007 \u00e8 stato eletto segretario regionale del Partito Democratico dell'Emilia-Romagna.Fa parte della Direzione nazionale del Partito Democratico.\nNelle elezioni del 6 e 7 giugno 2009 \u00e8 stato eletto deputato al Parlamento Europeo. \u00c8 titolare nella Commissione Sviluppo regionale e membro supplente nella Commissione Agricoltura e Libert\u00e0 civili, giustizia e affari interni. \u00c8 stato membro della commissione speciale contro la corruzione, il riciclaggio di denaro e le mafie, istituita nell'ultima legislatura nel Parlamento Europeo.\nNel 2014 si ricandida alle Elezioni europee con il PD nella circoscrizione del Nord-Est. Di estrazione cuperliana, Caronna non ottiene il posto per un nuovo mandato.\n\u00c8 sposato e ha due figli."}
{"id": "2441195", "revid": "196213", "url": "https://it.wikipedia.org/wiki?curid=2441195", "title": "Il nostro canto", "text": ""}
{"id": "2441202", "revid": "1305772", "url": "https://it.wikipedia.org/wiki?curid=2441202", "title": "Ossido di zolfo", "text": "Con il termine ossido di zolfo (o SOx) vengono indicate le seguenti sostanze chimiche:"}
{"id": "2441204", "revid": "2194936", "url": "https://it.wikipedia.org/wiki?curid=2441204", "title": "Francesca Balzani", "text": "Biografia.\nNel 2005 \u00e8 nominata consigliere di indirizzo alla fondazione della Cassa di Risparmio di Genova e Imperia.\nNel 2007 riceve il primo incarico pubblico, diventando assessore al Bilancio del Comune di Genova, nella giunta di centrosinistra del sindaco Marta Vincenzi.\nIl 7 giugno 2009 \u00e8 eletta al Parlamento europeo come europarlamentare nella circoscrizione Italia nord-occidentale (che comprende le regioni Liguria, Lombardia, Piemonte e Valle d'Aosta) con il Partito Democratico. Ottiene 45 298 voti, di cui 33 309 solo in Liguria, battendo il candidato ufficiale del Pd, il presidente del Parco nazionale delle Cinque Terre, Franco Bonanini, fermo a 43 171 voti (40 150 in Liguria), e risultando la quarta tra gli eletti del Pd nella circoscrizione, nonostante pochissimi mesi di campagna elettorale. Al Parlamento europeo fa parte della commissione per i bilanci, della commissione speciale sulle sfide politiche e risorse di bilancio per l'Europa sostenibile, e della delegazione per i rapporti con i paesi dell'Asia meridionale. \u00c8 anche membro sostituto della commissione per il commercio internazionale, della commissione per il controllo dei bilanci, della commissione per i trasporti e il turismo e della delegazione per le relazioni con l'India del Parlamento europeo.. Nel 2012, seconda donna nella storia dell'Unione europea, \u00e8 nominata relatore generale al bilancio dell'Unione Europea per il bilancio europeo 2012.\nIl 18 marzo 2013 entra nella giunta del comune di Milano, in qualit\u00e0 di assessore al bilancio, patrimonio e tributi, in seguito al rimpasto nella giunta di centrosinistra guidata dal sindaco Giuliano Pisapia. Balzani sostituisce Bruno Tabacci, dimessosi da assessore per correre come capolista del Centro Democratico alla Camera nelle elezioni legislative di febbraio 2013.\nIl 17 luglio 2015, dopo le dimissioni di Ada De Cesaris dalla giunta, Balzani assume anche l'incarico di vicesindaco di Milano.\nIl 9 gennaio 2016 annuncia la sua corsa alle primarie del Partito Democratico per la candidatura a sindaco di Milano. Suoi sfidanti sono il commissario unico di Expo 2015 ed amministratore delegato di Expo 2015 SpA Giuseppe Sala, l'assessore comunale alle politiche sociali Pierfrancesco Majorino e il direttore generale dell'UISP Milano Antonio Iannetta.\nIl 28 gennaio 2016 riceve l'aperto sostegno del sindaco uscente Giuliano Pisapia, cos\u00ec come quello dei suoi due sfidanti alle Primarie del Partito Democratico nel 2010 Stefano Boeri e Valerio Onida.\nLe primarie si tengono il 7 febbraio 2016, con la partecipazione di 60 634 votanti. Balzani arriva seconda con 20 516 voti, pari al 34%, superata da Beppe Sala risultato vincitore con il 42% (25 600 voti), e davanti a Pierfrancesco Majorino (13 916 voti, 23%) e a Antonio Iannetta (443 voti, 1%). Balzani garantisce il suo appoggio a Sala, esprimendo il rammarico per non essere arrivata ad una candidatura unitaria con il collega della giunta Pisapia, Majorino, che le avrebbe garantito una vittoria certa.\nNel giugno 2017 entra nel CdA di Banca Carige in rappresentanza dell'azionista di maggioranza Vittorio Malacalza. Si dimette a luglio 2018 contestando in particolare la probabile cessione della partecipazione Carige in Autofiori.\nDal 20 settembre con il rinnovo del cda ritorna consigliera.\nCarriera accademica.\nAllieva di Victor Uckmar, giurista di fama internazionale, lavora con lui come avvocato fino al 2007, occupandosi di enti locali e del mondo del no profit.\nHa svolto attivit\u00e0 di docenza, anche in corsi post lauream, come il master in diritto tributario all'Universit\u00e0 Bocconi di Milano."}
{"id": "2441205", "revid": "50585", "url": "https://it.wikipedia.org/wiki?curid=2441205", "title": "Ayman Al-Zawahiri", "text": ""}
{"id": "2441206", "revid": "125353707", "url": "https://it.wikipedia.org/wiki?curid=2441206", "title": "Maria Fortunata d'Este", "text": "Biografia.\nGiovinezza.\nNacque nel Palazzo Ducale di Modena, quarta delle figlie femmine e ottava dei figli di Francesco III d'Este, duca di Modena e Reggio, e della sua giovane moglie Carlotta Aglaia d'Orl\u00e9ans, detta \"Mademoiselle de Valois\", nipote di Luigi XIV di Francia e di Madame de Montespan. Sua sorella Maria Teresa Felicita fu la maggiore dei suoi fratelli e sorelle sopravvissuti, seguita dal futuro Ercole III d'Este. Gli altri suoi fratelli e sorelle sarebbero morti senza sposarsi. \nMaria Fortunata era nota per essere stato molto pia e allo stesso tempo piuttosto timida ma affascinante. Sua madre si separ\u00f2 da suo padre nel decennio del 1740, dopo che la relazione con il Duca di Richelieu era stata scoperta alla corte modenese. Esiliata in Francia, Carlotta Aglae tent\u00f2 ancora di aiutare a combinare i matrimoni delle sue due figlie. La maggiore, Maria Teresa Felicita, spos\u00f2 suo cugino di secondo grado, il Duca di Penthi\u00e8vre, l'uomo pi\u00f9 ricco di Francia e futuro suocero di Philippe \u00c9galit\u00e9. Anche Maria Fortunata spos\u00f2 un cugino, Luigi Francesco Giuseppe di Borbone, l'erede del Principe di Conti.\nMatrimonio.\nCome erede al titolo di \"Principe di Conti\", suo marito era noto a corte con il titolo di cortesia di \"Conte di La Marche\". Il contratto di matrimonio fu firmato a Milano, il 3 gennaio 1759, dall'ambasciatore francese alla corte di Torino. Una cerimonia nuziale per procura ebbe luogo a Milano il 7 febbraio dello stesso anno, mentre quella \"per verba de praesenti\" il 27 di febbraio a Nangis-en-Brie in Francia. Il padre di Maria Fortunata le aveva concesso una dote di 2.400.000 livres. Inoltre, al suo arrivo in Francia, ricevette la somma di 800.000 livres come regalo da parte del Re. \nLa giovane \"Comtesse de La Marche\" fu presentata al sovrano, alla Regina e al resto della famiglia reale il 5 marzo 1759 dalla Principessa madre di Conti, la nonna di suo marito. La coppia non andava d'accordo e non ebbe mai dei figli. Molti a corte dicevano che questo stato di cose era dovuto all'influenza dell'amante di suo marito, Maria Anna Veronese, nota come \"Mademoiselle Coraline\", che era stata una ballerina in un teatro italiano. Luigi Francesco e la sua amante ebbero insieme due figli illegittimi, nati rispettivamente nel 1761 e nel 1767. \nNel 1768 a Maria Fortunata fu chiesto di fare da madrina per la presentazione al Re e alla corte di sua nipote Luisa Maria Adelaide di Borbone, che avrebbe poi sposato, nell'aprile 1769, Luigi Filippo d'Orl\u00e9ans, duca di Chartres (il futuro \"Philippe \u00c9galit\u00e9\").\nNel 1770 ebbe luogo il matrimonio del delfino di Francia, il futuro Luigi XVI, con l'arciduchessa Maria Antonietta d'Austria. \"Marie Fortun\u00e9e\", come era nota in Francia, e suo marito furono una delle dodici coppie invitate per cenare con i novelli sposi all'Op\u00e9ra del palazzo di Versailles, che era stato costruito per le nozze reali.\nPrincipessa di Conti.\nNel 1776 il suocero di Maria Fortunata mor\u00ec, rendendo suo marito il capo del Casato di Conti. Pia, discreta e molto colta, Maria Fortunata non era destinata a far parte della cerchia ristretta della nuova regina a Versailles. Mantenne buoni rapporti con suo cognato, il duca di Penthi\u00e8vre, che aveva perso sua moglie nel 1754. Andava inoltre d'accordo con le sue due nipoti, la principessa di Lamballe e la futura duchessa d'Orl\u00e9ans.\nAlla corte francese, nel 1784 incontr\u00f2 Gustavo III di Svezia, designato in incognito come conte di Haga, che era ospite all'H\u00f4tel de Toulouse; in seguito conobbe il principe Enrico di Prussia, fratello di Federico il Grande. Nel 1786 incontr\u00f2 anche la propria nipote Maria Beatrice d'Este e suo marito, l'arciduca Ferdinando d'Austria, che viaggiavano \"in incognito\" come conte e contessa di Nettembourg. Ferdinando era un figlio dell'imperatrice Maria Terese e quindi fratello maggiore della regina Maria Antonietta.\nEsilio.\nI principi di Conti si separarono ufficialmente nel 1777, anche se avevano vissuto separati gi\u00e0 dal 1775. Nel 1780, Maria Fortunata acquist\u00f2 per 1.850.000 livres il castello di Triel, un luogo che sarebbe diventato il suo rifugio preferito. Durante le crisi del 1789, quando gli Stati Generali furono convocati a Versailles, Maria Fortunata sostenne la famiglia reale e prese anche parte ad una marcia alla Chiesa di San Luigi. In seguito fugg\u00ec dalla Francia rivoluzionaria sotto il falso nome di marchesa di Trie. Dopo essersi rifugiata per prima a Bruxelles, Maria Fortunata si stabil\u00ec poi a Chamb\u00e9ry, allora parte del Regno di Sardegna. Nel 1791 si trasfer\u00ec nuovamente, questa volta a Friburgo, un piccolo villaggio in Svizzera noto per il suo grande insediamento di \"\u00e9migr\u00e9s\" (i nobili che avevano lasciato la Francia rivoluzionaria). La citt\u00e0 aveva anche forti vincoli religiosi, un'altra attrazione per la pia e religiosa principessa.\nNel 1794 permise alla sua pronipote Adelaide d'Orl\u00e9ans di stare con lei dopo la sua fuga dalla Francia. La madre di Adelaide, la duchesse d'Orl\u00e9ans, era stata imprigionata nel Palazzo del Lussemburgo a Parigi. L'anziana Maria Fortunata e Adelaide d'Orl\u00e9ans stabilirono una nuova casa in Baviera. Durante la primavera del 1800, le due ed il loro seguito furono obbligate a fuggire nuovamente verso l'Ungheria al fine di evitare le ostilit\u00e0 di Napoleone. Mentre era in Ungheria ricevette un'altra visita da sua nipote, Maria Beatrice. La principessa era l'erede del fratello maggiore di Maria Fortunata, che aveva perso i ducati di Modena e Reggio nel 1796 come conseguenza della creazione napoleonica della Repubblica Cispadana.\nMorte.\nIl 1801 vide il ricongiungimento di Adelaide d'Orl\u00e9ans e sua madre, la ormai duchessa vedova d'Orl\u00e9ans, a Barcellona, dopo il suo rilascio dalla prigione e l'esilio dalla Francia. In seguito, Maria Fortunata decise di ritirarsi nel Convento della Visitazione a Venezia. Si trasfer\u00ec nel convento il 19 ottobre con tre delle sue cameriere e la sua pi\u00f9 fedele amica, la contessa di Roche, che aveva accompagnato la principessa durante tutto il suo esilio in Europa. Vittima della pleurite, la principessa mor\u00ec il 21 settembre 1803 all'et\u00e0 di settantuno anni. Fu sepolta nella cappella del convento. Suo fratello, Ercole III d'Este, duca di Modena e Reggio e sua sorella, Matilde d'Este, furono sepolti nello stesso luogo.\nLa contessa di Roches mor\u00ec qualche tempo dopo Maria Fortunata ed anche lei venne sepolta nella Chiesa della Visitazione. Il marito di Maria Fortunata mor\u00ec nel 1814."}
{"id": "2441208", "revid": "2128848", "url": "https://it.wikipedia.org/wiki?curid=2441208", "title": "Jean-Paul Proust", "text": "Carriera.\n\u00c8 stato Ministro di Stato del Principato di Monaco dal 1\u00ba giugno 2005, essendo stato nominato tre mesi prima dal Principe e dal Governo francese, ed ha mantenuto la carica fino a marzo 2010, quando gli \u00e8 succeduto Michel Roger. Ha preso il posto di Patrick Leclercq. Come tutti i precedenti ministri era di nazionalit\u00e0 francese e non viveva nel Principato.\nIn precedenza \u00e8 stato membro del servizio civile francese, le sue cariche pi\u00f9 importanti sono state:\n\u00c8 scomparso nel 2010 all'et\u00e0 di 70 anni a seguito di una lunga malattia."}
{"id": "2441227", "revid": "166020", "url": "https://it.wikipedia.org/wiki?curid=2441227", "title": "In Search of... (N*E*R*D)", "text": ""}
{"id": "2441234", "revid": "1776051", "url": "https://it.wikipedia.org/wiki?curid=2441234", "title": "Fire (personaggio)", "text": "Fire il cui vero nome \u00e8 Beatriz Bonilla da Costa \u00e8 una supereroina della DC Comics, creata nell'ottobre 1979 da E.Nelson Bridwell e Ramona Fradon su \"Super Friends\" n. 25, inizialmente con nome iniziale di \"Green Fire\".\nIl personaggio \u00e8 divenuto popolare grazie alla gestione di Keith Giffen e J.M. De Matteis sulle pagine di Justice League International, dove la caratterizzarono con una personalit\u00e0 impulsiva e poco educata.\nIn italiano il suo nome \u00e8 stato tradotto anche come \"Fuoco\".\nBiografia.\nBeatriz da Costa era una nota ballerina brasiliana di nightclub, fino a quando non venne licenziata quando mand\u00f2 a monte un affare del suo capo, Don Diablo, che voleva vendere il club ad un'organizzazione di carit\u00e0 ad un prezzo elevatissimo rispetto al suo valore effettivo. A seguito di questo avvenimento decise di divenire una spia del governo e, dopo un brillante inizio, la sua carriera ebbe un punto d'arresto quando mand\u00f2 a monte un'operazione allo scopo di impedire il furto di una macchina che produceva Piroplasma, una fonte di energia organica.\nDurante lo svolgimento della suddetta missione, vi fu uno scoppio e Beatriz venne investita da un'esplosione, che le diede la facolt\u00e0 di soffiare vampate di fuoco verde. Con questo nuovo (e discutibile) potere, lasci\u00f2 il natio Brasile per recarsi a Parigi. dove si un\u00ec all'organizzazione per il mantenimento della pace nota come Global Guardian, composta da elementi di varie nazionalit\u00e0 con diversi superpoteri; tra questi Bea conobbe Tora Olafsdotter, l'eroina norvegese nota come \"Ice Maiden\", che in breve divenne la sua migliore amica.\nBen presto, Bea e Tora si trasferirono a New York, dove proposero a Martian Manhunter di unirsi alla Justice League International; dapprima respinte, si unirono al team quando questo si trov\u00f2 in sottonumero.\nCambiato il proprio nome semplicemente in \"Fire\" (e Tora in Ice ) Bea si mise in luce come membro della League, fino a quando, a causa di una \"bomba genetica\" scatenata dagli alieni Dominators sulla Terra, cadde in coma: al suo risveglio, scopr\u00ec che i suoi poteri subirono una variazione, in quanto ora poteva ricoprire interamente il suo corpo di una fiamma verde, emettere raffiche di fuoco e di saper volare.\nNella sua lunga permanenza nella League, Bea assistette alla morte di Superman per mano di Doomsday e, tempo dopo, a quella della cara amica Ice; Beatriz cerc\u00f2 di far fronte a questa dolorosa perdita cercando conforto prima nell'ex fidanzato di Tora, Guy Gardner, e in seguito di Nuklon.\nDopo Crisi infinita Fire \u00e8 tornata allo spionaggio, lavorando per l'agenzia nota come \"Checkmate\", agli ordini di Amanda Waller.\nSuccessivamente venne invitata a far parte degli Outsiders da Nightwing, i due ebbero una relazione che fin\u00ec col tradimento di quest'ultimo con la sua ex fidanzata Starfire.\nBeatriz allora lasci\u00f2 gli Outisiders e cominci\u00f2 a rilavorare di nuovo per Amanda Waller.\nPoteri e abilit\u00e0.\nFire acquisisce la capacit\u00e0 di prendere fuoco volontariamente, in qualunque momento, attraverso la sostituzione dell'ATP presente nelle sue cellule con una sostanza di potenza maggiore che genera una fissione nucleare pulita, fino a raggiungere il calore di una nova che pu\u00f2 raggiungere i 6000\u00a0\u00b0C di media, toccando i 500.000\u00a0\u00b0C come estremo. Il conseguente riscaldamento degli ioni dell'aria intorno al suo corpo le conferisce anche il potere di volare a grandi velocit\u00e0. Pu\u00f2 assorbire qualsiasi quantit\u00e0 di calore, lanciare fiamme, creare oggetti di fuoco (da proiettili sferici fino a doppioni di s\u00e9 per trarre in inganno i nemici) e scatenare serie esplosioni (sia esplosioni di piccola grandezza che esplosioni ancor pi\u00f9 devastanti di quelle nucleari).\nInoltre, ha appreso molte tecniche di lotta dalla forte guerriera Big Barda e durante il tempo trascorso negli Outsiders \u00e8 stata allenata nel combattimento corpo a corpo anche da Dick Grayson, ci\u00f2 l'ha resa un'abile combattente corpo a corpo."}
{"id": "2441251", "revid": "1543377", "url": "https://it.wikipedia.org/wiki?curid=2441251", "title": "Condensazione capillare", "text": "La condensazione capillare consiste nel fenomeno di transizione gas-liquido in pori di dimensioni ridotte (detti \"mesopori\"), ad esempio all'interno di materiali porosi, che si svolge in condizioni di pressione minori della pressione di vapore del liquido considerato.\nTale fenomeno fu messo in evidenza per la prima volta nel 1911 dal chimico austriaco Richard Adolf Zsigmondy.\nEquazione di Kelvin-Wheler.\nAl diminuire della dimensione dei pori, diminuisce la pressione alla quale si ha la condensazione, secondo la seguente equazione, detta equazione di Kelvin-Wheler:\nin cui:\nLa condensazione capillare nel calcestruzzo.\nIl fenomeno della condensazione capillare fa s\u00ec che si formi del liquido all'interno dei pori del calcestruzzo (che \u00e8 un materiale particolarmente poroso) anche quando l'umidit\u00e0 relativa \u00e8 minore del 100%.\nLa condensazione capillare nel processo di adsorbimento.\nNei processi di adsorbimento e desorbimento che seguono le isoterme di adsorbimento di tipo IV e V si presenta isteresi a causa del fenomeno di condensazione capillare."}
{"id": "2441254", "revid": "1833487", "url": "https://it.wikipedia.org/wiki?curid=2441254", "title": "Kim Newman", "text": "Biografia.\nNato a Londra, cresce ad Aller, nel Somerset. Studia letteratura inglese all'University del Sussex. Nel 1980 si trasferisce a Londra.\nAffermatosi come critico cinematografico, specializzato nel genere horror e fantastico, nel 1985 pubblica il suo primo saggio, \"Ghastly Beyond Belief: The Science Fiction and Fantasy Book of Quotations\", con Neil Gaiman, seguito lo stesso anno da \"Nightmare Movies: A critical history of the horror film, 1968-88\". Con il successivo \"Horror: 100 Best Books\" (1988), curato con Stephen Jones, vince il Premio Bram Stoker.\nNel 1989 pubblica il primo romanzo, \"The Night Mayor\". Lo stesso anno inizia a pubblicare per la Games Workshop, con lo pseudonimo Jack Yeovil, una serie di romanzi ambientati negli scenari dei wargames \"Warhammer\" e \"Dark Future\".\nNel 1992 pubblica \"Anno Dracula\", primo romanzo di una serie che mescola vampiri, storia alternativa e personaggi storici e letterari del XIX secolo, a cui seguono due romanzi, ambientati l'uno durante la prima guerra mondiale (\"Il barone sanguinario\") e l'altro negli anni cinquanta (\"Dracula Cha Cha Cha\"), e svariati racconti.\nScrive \u00e8 impegnato nella stesura del quarto capitolo della saga di \"Anno Dracula\" (il cui titolo sembra essere \"Johnny Alucard\")."}
{"id": "2441256", "revid": "1917099", "url": "https://it.wikipedia.org/wiki?curid=2441256", "title": "Charles Sheffield", "text": "Ha vinto il Premio John Wood Campbell Memorial con il romanzo \"Brother to Dragons\" (1992) e i premi Hugo e Nebula con il racconto \"Georgia on My Mind\" (1993).\n\u00c8 stato presidente dalla Science Fiction and Fantasy Writers of America e dell'American Astronautical Society.\nBiografia.\nNato nel 1935 a Kingston upon Hull, nello Yorkshire, in Gran Bretagna, Charles Sheffield frequent\u00f2 il St John's College a Cambridge, dove si laure\u00f2 con il massimo dei voti in matematica e fisica. Nel corso dei suoi studi incontr\u00f2 e in seguito spos\u00f2 la sua prima moglie, Sarah Sanderson, la cui morte nel 1977 fece da catalizzatore della sua carriera letteraria. Ebbero un figlio e una figlia. La famiglia si trasfer\u00ec presto negli Stati Uniti, dove Sheffield inizi\u00f2 a lavorare nel campo della fisica applicata, una carriera che lo avrebbe portato a essere consulente per la NASA e al ruolo di direttore scientifico all'Earth Satellite Corporation di Washington.\nIn seguito al trauma per la morte per cancro della moglie nel 1977, Sheffield inizi\u00f2 una seconda carriera come scrittore di fantascienza, vincendo entrambi i prestigiosi premi Nebula e Hugo e ricoprendo il ruolo di presidente della Science Fiction and Fantasy Writers of America dal 1984 al 1986. Mantenne due carriere di successo, facendo da consulente per varie aziende scientifiche mentre guadagnava popolarit\u00e0 per la sua fantascienza hard. Durante questo periodo viveva a Washington, DC, dove incontr\u00f2 e spos\u00f2 Linda Zall, una collega scienziata, da cui ebbe due figlie. Negli anni ottanta fu presidente dell'American Astronautical Society.\nNel 1998 si rispos\u00f2 la scrittrice Nancy Kress e alla sua scomparsa nel 2002 viveva con lei e i suoi figli a Silver Spring (Maryland).\nHa pubblicato pi\u00f9 di cento articoli tecnici e di fantascienza a partire dal 1962; il suo primo racconto, \"What Song the Sirens Sang\", fu pubblicato nel numero di aprile 1977 rivista \"Galaxy\"."}
{"id": "2441257", "revid": "709565", "url": "https://it.wikipedia.org/wiki?curid=2441257", "title": "Richard Paul Russo", "text": "Nato in California, frequent\u00f2 il Clarion Workshop nel 1983. Il suo primo racconto, \"Firebird Suite\", \u00e8 apparso sulla rivista \"Amazing Stories\" nel 1981 e il suo primo romanzo, \"Inner Eclipse\", fu pubblicato nel 1988. Il suo secondo romanzo, \"Subterranean Gallery\", ha vinto il Premio Philip K. Dick 1989. Ha vinto nuovamente lo stesso premio nel 2001 per \"L'astronave dei dannati\" (\"Ship of Fools\"). \"Subterranean Gallery\" \u00e8 stato anche finalista del Premio Arthur C. Clarke. Nel 2006 vive a Seattle con la moglie Candace."}
{"id": "2441258", "revid": "767487", "url": "https://it.wikipedia.org/wiki?curid=2441258", "title": "No One There", "text": "No One There \u00e8 il secondo singolo della band finlandese Sentenced, estratto dall'album The Cold White Light, e pubblicato nel 2002 dalla Century Media Records."}
{"id": "2441259", "revid": "767487", "url": "https://it.wikipedia.org/wiki?curid=2441259", "title": "Ever-Frost", "text": "Ever-Frost \u00e8 il quarto ed ultimo singolo della band finlandese Sentenced, estratto dall'album The Funeral Album, e pubblicato nel 2005 dalla Century Media Records."}
{"id": "2441260", "revid": "767487", "url": "https://it.wikipedia.org/wiki?curid=2441260", "title": "Routasyd\u00e4n", "text": "Routasyd\u00e4n \u00e8 il terzo singolo della band finlandese Sentenced, pubblicato nel 2003 dalla Century Media Records. Il singolo contiene un'unica canzone, l'unica composta in finlandese dalla band, dedicata alla squadra di hockey su ghiaccio di Oulu, K\u00e4rp\u00e4t."}
{"id": "2441265", "revid": "36426", "url": "https://it.wikipedia.org/wiki?curid=2441265", "title": "Piet\u00e0 (Masolino)", "text": ""}
{"id": "2441268", "revid": "1564499", "url": "https://it.wikipedia.org/wiki?curid=2441268", "title": "Romula", "text": "Romula era un'antica citt\u00e0 della Dacia Romana, oggi il villaggio di Re\u015fca, nel comune rumeno di Dobrosloveni (Distretto di Olt, in Romania). Era la capitale della Dacia Malvensis, una delle tre suddivisioni della provincia dacica.\nLa citt\u00e0 romana di Romula era ubicata in corrispondenza di un antico insediamento dacico chiamato Malva. Ricevette il titolo di municipium durante il regno di Adriano (117-138) e fu eretta a colonia romana durante il regno di Settimio Severo (193-211).\nRomula Malva aveva due cinture fortificate e due castra, in cui erano temporaneamente accampate unit\u00e0 della Legio VII Claudia e della Legio XXII Primigenia e, in maniera permanente, un'unit\u00e0 (\"numerus\") di arcieri siriani."}
{"id": "2441269", "revid": "339392", "url": "https://it.wikipedia.org/wiki?curid=2441269", "title": "Malva (Dacia)", "text": ""}
{"id": "2441270", "revid": "24972370", "url": "https://it.wikipedia.org/wiki?curid=2441270", "title": "Numerus", "text": ""}
{"id": "2441271", "revid": "92723", "url": "https://it.wikipedia.org/wiki?curid=2441271", "title": "Alla Ku\u0161nir", "text": "Disput\u00f2 tre match per il titolo mondiale femminile con la detentrice Nona Gaprinda\u0161vili:\nPartecip\u00f2 a tre olimpiadi degli scacchi, nel 1969 e 1972 con l'URSS, nel 1976 con Israele. Vinse sei medaglie d'oro, tre di squadra e tre individuali.\nNel 1973 si spos\u00f2 ed emigr\u00f2 in Israele.\nNel 1976 ottenne il titolo di Grande Maestro Femminile.\nAltri risultati della sua carriera furono i seguenti:\nNel 1978 raggiunse la finale del torneo dei candidati femminile, ma perse contro Majja \u010ciburdanidze."}
{"id": "2441272", "revid": "24972386", "url": "https://it.wikipedia.org/wiki?curid=2441272", "title": "Dacia Malvensis", "text": ""}
{"id": "2441274", "revid": "55935", "url": "https://it.wikipedia.org/wiki?curid=2441274", "title": "Ernst von Koerber", "text": ""}
{"id": "2441280", "revid": "15756", "url": "https://it.wikipedia.org/wiki?curid=2441280", "title": "Cavalleria (storia romana)", "text": "La cavalleria romana (composta da cavalieri, ovvero \"equites\" in latino) era un corpo dell'esercito romano reclutato fin dai tempi di Romolo tra la cittadinanza romana, in seguito tra i socii latini e poi tra i provinciali (\"auxiliari\").\nStoria ed evoluzione.\nPrima et\u00e0 regia (753-616 a.C.).\nSecondo la tradizione fu Romolo a creare il primo contingente militare della citt\u00e0 di Roma: la legione romana. Questa era formato da 3.000 fanti e 300 cavalieri, scelti tra la popolazione.\nI 3.000 fanti (\"pedites\") e 300 cavalieri (\"equites\") erano arruolati dalle tre trib\u00f9 che formavano la primitiva popolazione di Roma: i \"Tities\", i \"Ramnes\" ed i \"Luceres\". In epoca regia era formata da cittadini compresi tra i 17 ed i 46 anni, in grado di potersi permettere il costo dell'armamento. Come la prima classe (formata da 80 centurie di fanteria,), anche i cavalieri, dovevano disporre di un reddito di pi\u00f9 di 100.000 assi. Il loro armamento consisteva in un elmo, uno scudo rotondo (\"clipeus\") in bronzo, oltre ad una lancia leggera ed una spada. Secondo Polibio non avevano invece una corazza, bens\u00ec una semplice trabea, per cui era facile e comodo salire e scendere da cavallo, ma negli scontri correvano grossi rischi poich\u00e9 combattevano praticamente nudi.\nNella disposizione tattica dell'esercito, la cavalleria era inserita ai lati della fanteria legionaria, ed i suoi squadroni erano alle dipendenze di un \"tribunus celerum\", sotto il diretto comando dello stesso \"Rex\".\nSi racconta che sempre Romolo, quando la citt\u00e0 \"quadrata\" si ingrand\u00ec e ai Romani si unirono i Sabini, decise di raddoppiare le sue truppe in 6000 fanti e 600 cavalieri. E da ultimo sembra che Romolo costitu\u00ec una guardia personale di ulteriori trecento cavalieri chiamata \"Celeres\" (eliminata poi da Numa Pompilio), similmente a quanto fece oltre settecento anni pi\u00f9 tardi Augusto con la creazione della guardia pretoriana a difesa del \"Princeps\".\nI Tarquinii (616-509 a.C.).\nCon l'occupazione di Roma da parte degli Etruschi, si narra che Tarquinio Prisco, quinto re di Roma, riform\u00f2 la classe dei cavalieri. Egli decise, infatti, di raddoppiare il numero delle trib\u00f9 fino ad allora in numero di tre: \"Ramnes\", \"Tities\" e \"Luceres\" e di aggiungerne altre tre, a cui diede un differente denominazione. Queste ultime furono chiamate \"posteriores\" o \"sex suffragia\", ed erano costituite da ulteriori 600 cavalieri. Questa riforma per il De Francisci potrebbe essere stata apportata da Tarquinio Prisco o dal successore Servio Tullio.\nLa riforma successiva apportata da Servio Tullio, oltre a coinvolgere la fanteria, riguard\u00f2 anche la cavalleria, dove dispose di reclutare gli \"equites\" oltre alle precedenti 6 centurie dal fiore dell'aristocrazia cittadina (che potrebbero coincidere con quelle formate da Tarquinio Prisco e riconducibili ai \"sex suffragia\"), altre 12 centurie: per un totale 18 centurie. Secondo il De Francisci, la cavalleria venne organizzata non pi\u00f9 in \"centuriae\", ma in \"turmae\".\nPer l'acquisto dei cavalli l'erario stabil\u00ec, inoltre, lo stanziamento annuo di 10.000 assi a centuria, mentre sanc\u00ec che fossero le donne non sposate a pagarne il mantenimento degli stessi con 2.000 assi annui a centuria. Tale costo fu pi\u00f9 tardi trasferito alle classi pi\u00f9 ricche.\nIn sostanza l'esercito serviano contava ora di 1.800 cavalieri e 17.000 fanti potenzialmente atti alle armi (suddivisi in 5 classi ed in 170 centurie) oltre ad alcune unit\u00e0 speciali per un totale di 193 centurie. Si trattava di 2 compagini legionarie, una utilizzata per difendere la citt\u00e0 e l'altra per compiere campagne militari esterne.\nPrima et\u00e0 repubblicana (509-264 a.C.).\nAttorno alla met\u00e0 del IV secolo a.C., durante la guerra latina, le legioni erano composte fino ad un massimo di 5.000 fanti e sempre 300 cavalieri. Polibio nel suo VI libro delle \"Storie\" descrive, inoltre, il fatto che almeno al principio della seconda guerra punica (218-202 a.C.) i cittadini romani erano obbligati a prestare servizio militare, entro il quarantaseiesimo anno di et\u00e0, per almeno 10 anni i cavalieri e 16 anni per i fanti (o anche 20 in caso di pericolo straordinario).\nLa funzione tattica della cavalleria legionaria di epoca regia e di inizio Repubblica, si basava sulla mobilit\u00e0 e aveva compiti di avanguardia ed esplorazione, di scorta, nonch\u00e9 per azioni di disturbo o di inseguimento al termine della battaglia, o infine per spostarsi rapidamente sul campo di battaglia e prestare soccorso a reparti di fanteria in difficolt\u00e0. I cavalieri usavano briglie e morsi, ma le staffe e la sella erano sconosciuti: non \u00e8 quindi ipotizzabile una cavalleria \"da urto\". Quei cavalieri che, nelle stele funerarie appaiono armati di lancia e spada, protetti da un elmo, magari con scudo e piastra pettorale, erano molto probabilmente una sorta di fanteria oplitica mobile. Tito Livio racconta che ancora nel 499 a.C., il dittatore Aulo Postumio Albo Regillense, ordin\u00f2 ai cavalieri di scendere dai cavalli ed aiutarie la fanteria contro quella dei Latini in prima linea.\nSi trattava delle fasi conclusive della battaglia del lago Regillo. I cavalieri romani risalirono, infine, sui loro destrieri e si diedero ad inseguire i nemici in fuga. La fanteria tenne dietro. Venne conquistato il campo latino.\nMedia et\u00e0 repubblicana (264-146 a.C.).\nOgni legione era formata da 4.200 fanti (portati fino a 5.000, in caso di massimo pericolo) e da 300 cavalieri. Questi ultimi erano divisi in dieci squadroni, a capo di ognuno dei quali erano posti tre comandanti. Il primo ufficiale comandava lo squadrone di trenta elementi, mentre gli altri due svolgevano la funzione di \"decadarchi\", e tutti e tre erano chiamati decurioni. In caso di assenza del pi\u00f9 alto in grado, gli succedeva il secondo e poi il terzo.\nL'armatura dei cavalieri era simile a quella dei Greci, mentre lo scudo di pelle di bue (di scarsa consistenza), fu abbandonato a vantaggio di quello greco (\"oplon\"), assai pi\u00f9 solido e saldo, utile sia contro attacchi da lontano, sia contro assalti da vicino. E pure la lancia, che in tempi pi\u00f9 antichi era sottile e fragile, quindi di scarsa utilit\u00e0 poich\u00e9 spesso si spezzava, fu sostituita con una di tipo greco, robusta e rigida, che se la si capovolgeva, ugualmente preciso ed efficace era l'uso del puntale.\nLe unit\u00e0 alleate di \"socii\" (ovvero le \"Alae\", poich\u00e9 erano poste alle \"ali\" dello schieramento) erano costituite, invece di un numero pari di fanti, ma superiori di tre volte nei cavalieri (900 per unit\u00e0). Sappiamo, inoltre, sempre da Polibio, che se ai cavalieri romani erano date razioni mensili per sette medimni di orzo e due di grano (che il questore detraeva poi dallo \"stipendium\"), agli alleati (\"socii\") invece erano dati gratuitamente un medimno ed un terzo di frumento e cinque di orzo al mese.\nLa grande capacit\u00e0 tattica di Annibale aveva messo in crisi l'esercito romano. Le sue manovre imprevedibili, repentine, affidate soprattutto alle \"ali\" di cavalleria cartaginese e numidica, avevano distrutto numerosi eserciti romani accorrenti, anche se superiori nel numero dei loro componenti, come era avvenuto soprattutto nella battaglia di Canne dove perirono 50.000 Romani. Questo port\u00f2 ad una rielaborazione della tattica legionaria, ma soprattutto all'impiego di contingenti di cavalleria di regni alleati, come avvenne con Scipione Africano nella battaglia di Zama del 202 a.C., dove l'esercito romano (unitamente a 4.000 cavalieri alleati numidi, comandati da Massinissa) riusc\u00ec a battere in modo definitivo le forze cartaginesi di Annibale.\nTarda et\u00e0 repubblicana (146-31 a.C.).\nVerso la fine del II secolo a.C. Roma si era trovata coinvolta in una guerra in Numidia dove, per la mancanza di attrattiva di qualsiasi genere, era quasi impossibile reperire nuove reclute. Da questa premessa il console di quell'anno, Gaio Mario, decise di aprire le legioni a chiunque. Era ora la Repubblica ad assumersi l'onere di equipaggiare e rifornire le truppe legionarie, permettendo a tutti, compresi i nullatenenti, di arruolarsi. Si trattava della prima forma di un esercito di professionisti dove, era abolita sia la coscrizione per censo, e forse la stessa cavalleria legionaria, sostituita con speciali corpi di truppe ausiliarie o alleate, a supporto e complemento della nuova unit\u00e0 legionaria.\nAnche Gaio Giulio Cesare, nel corso della conquista della Gallia, apport\u00f2 alcune modifiche al reparto in questione. Egli introdusse un \"cursus honorum\" per il centurionato, che si basasse sui meriti del singolo individuo, a seguito di gesti di particolare eroismo, alcuni legionari erano promossi ai \"primi ordines\", dove al vertice si trovava il \"primus pilus\" di legione. Ma poteva anche avvenire che un \"primus pilus\" venisse promosso a \"tribunum militum\". Il merito permetteva cos\u00ec, anche ai militari di umili origini, di poter accedere all'ordine Equestre. Si andava indebolendo, pertanto, la discriminazione tra ufficiali e sottufficiali, e si rafforzava lo spirito di gruppo e la professionalit\u00e0 delle unit\u00e0.\nIl costante contatto con il mondo dei Celti e dei Germani lo indusse a rivalutare il corpo della cavalleria, tanto che ne fece un impiego crescente negli anni, reintroducendo unit\u00e0 di cavalleria permanente accanto alla fanteria delle legioni ed a quella ausiliaria. Reclut\u00f2 tra le sue fila soprattutto Galli e Germani, inquadrando queste nuove unit\u00e0 sotto decurioni romani, con grado pari a quello dei centurioni legionari. L'equipaggiamento dei cavalieri era costituito da un sago, una cotta di maglia in ferro, l'elmo e probabilmente uno scudo rotondo. La sella era di tipo gallico, con quattro pomi, ma senza staffe. I cavalli erano probabilmente ferrati come da tradizione gallica. Come armi da offesa portavano il gladio e il pilum, o un'asta pi\u00f9 pesante detta \"contus\".\nDa questi accorgimenti nacque anche l'importante innovazione tattica del primo prototipo di coorti equitate, costituite da corpi di cavalleria misti a quelli di fanteria, sull'esempio del modo di combattere di molte trib\u00f9 germaniche, tra cui i Sigambri. Esse furono utilizzate da Cesare con continuit\u00e0 a partire dall'assedio finale di Alesia. In questa unit\u00e0 tattica, dove a ciascun cavaliere era abbinato un uomo a piedi, si combinavano i vantaggi della cavalleria con quelli della fanteria, permettendo a queste due tipologie di armati di completarsi vicendevolmente e proteggersi in modo pi\u00f9 efficace\nAppiano di Alessandria ci racconta che durante la guerra civile romana, poco prima dello scontro decisivo di Filippi del 42 a.C., Marco Giunio Bruto disponeva di 4.000 cavalieri tra Galli e Lusitani, oltre a 2.000 traci, illirici, parti e tessali; mentre l'alleato Gaio Cassio Longino di altri 4.000 arcieri a cavallo tra Arabi, Medi e Parti.\nLa riforma augustea (30 a.C.-14 d.C.).\nLa cavalleria ausiliaria (formata da provinciali e alleati, i cosiddetti \"peregrini\") della riforma augustea costitu\u00ec il degno completamento tattico e strategico alla fanteria delle legioni (formate da cittadini romani), diventando uno strumento permanente nell'intero ordinamento militare dell'esercito romano. Erano formate da unit\u00e0 altamente specializzate, arruolate in aree territoriali di antiche tradizioni. Si trattava di reparti di cavalleria:\nIn origine queste popolazioni venivano arruolate localmente lungo le frontiere perch\u00e9, conoscendo bene i luoghi, potevano difenderne meglio di chiunque altro i confini. Erano inoltre affidate al comando di un re o principe cliente nativo del posto (il \"praefectus equitum\" citato dallo stesso Cesare), almeno fino alla seconda met\u00e0 del I secolo, quando furono poi sottoposte ad un \"praefectus alae\" o ad un \"praefectus cohortis equitatae\" dell'ordine equestre.\nCon il passare del tempo, per\u00f2, furono inviate ovunque lungo i confini imperiali, pur conservando le loro caratteristiche di omogeneit\u00e0 etnica, per cui si equipaggiavano e combattevano secondo le loro tradizioni. Vegezio ci racconta che tutti i soldati romani, dai cavalieri ai legionari, erano comunque addestrati a montare a cavallo. L'epoca non \u00e8 specificata, anche se noi ipotizziamo possa trattarsi degli inizi del periodo imperiale, quando fu reintrodotta la cavalleria legionaria:\nI soldati ausiliari prestavano servizio per 25 anni, al termine del quale ricevevano un \"diploma militare\" che ne attestava il congedo (\"honesta missio\"), oltre ad un premio (in denaro o un appezzamento di terra, quasi fosse una forma di pensione dei giorni nostri), la cittadinanza romana ed il diritto a contrarre matrimonio (\"conubium\"). La paga (\"stipendium\") per un cavaliere di \"ala\" si aggirava attorno ai 250 denari, mentre per un cavaliere di \"coorte equitata\" attorno ai 150/200 denari.\n\"Alae\" quingenarie.\nLe \"alae\" di cavalleria inizialmente furono solo \"quingenarie\" (composte cio\u00e8 da 500 armati circa). Erano divise in 16 \"turmae\" da 32 uomini (comandate ciascuna da 16 decurioni), per un totale di 512 cavalieri. Fornivano alle legioni truppe di ricognizione e di inseguimento, oltre a costituire elemento d'urto sui fianchi dello schieramento nemico.\n\"Cohors equitatae\" quingenarie.\nLe coorti \"equitatae\" erano anch'esse inizialmente solo \"quingenarie\". Di loro abbiamo notizia fin dal principato di Augusto, da un'iscrizione rinvenuta a Venafro nel Sannio. Si caratterizzavano dalle normali coorti ausiliarie per essere unit\u00e0 militari miste. Erano formate da 6 centurie di 80 fanti ciascuna (secondo Giuseppe Flavio da 6 centurie di 100 fanti) e 4 \"turmae\" di cavalleria di 32 cavalieri ciascuna, per un totale di 480 fanti e 120 cavalieri. L'origine, come abbiamo visto sopra, risalirebbe al tipico modo di combattere dei Germani, descritto da Cesare nel suo De bello Gallico.\nCavalleria legionaria.\nLa cavalleria legionaria, abolita nell'epoca di Gaio Mario, fu reintrodotta in modo definitivo da Augusto. Si trattava per\u00f2 di una forza alquanto ridotta, composta di soli 120 cavalieri (comandati da centurioni, non da decurioni; dotati di uno scudo pi\u00f9 piccolo e rotondo, detto \"parma\" o \"clipeus\"), come ci racconta Giuseppe Flavio, al tempo della prima guerra giudaica. Potrebbe essere stata, infine, abolita da Traiano.\nVenne ripristinata nel III secolo e notevolmente rafforzata sotto Gallieno.\nRiforma del \"cursus honorum\" dell'ordine equestre.\nAugusto volle distinguere prima di tutto le carriere superiori dalle inferiori. Egli dett\u00f2 dei parametri d'avanzamento che comunque, in particolare per l'ordine equestre, videro la loro completa definizione a partire da Claudio, se non dai Flavi. In particolare per le carriere militari, Augusto riorganizz\u00f2 il \"cursus honorum\" del: prefetto di coorte, tribuno angusticlavio di legione, compreso il triplo tribunato a Roma per il Prefetto dei vigili, il Prefetto urbano, il Prefetto del Pretorio e il prefetto d'ala.\nAlto impero: I e II secolo.\nNuove importanti modifiche e formazioni furono aggiunte a partire dai Flavi:\nNuove unita \"quingenariae\" e \"milliariae\".\nLa tabella qui sotto riporta la consistenza numerica e la gerarchia interna alle principali unit\u00e0 ausiliarie nel II secolo, compresa quella relative alle unit\u00e0 di cavalleria o mista di fanti e cavalieri.\nDisposizione degli \"auxilia\" lungo i confini imperiali nel II secolo.\nCi sono alcune discrepanze su due recenti analisi delle truppe ausiliarie dell'esercito romano, tra Spaul (2000) e Holder (2003), sul numero complessivo di unit\u00e0 presenti lungo il limes romano attorno alla met\u00e0 del II secolo come segue:\nLa differenza di 40 unit\u00e0 e circa 40.000 effettivi \u00e8 dovuta principalmente a:\n\"Equites singulares\".\nGli \"Equites singulares Augusti\" (letteralmente \"cavalleria personale dell'imperatore\") erano un corpo militare composto inizialmente da 500 cavalieri che costituivano la scorta dell'imperatore e ne e garantivano la sua sicurezza durante le campagne militari, e facevano parte della guardia pretoriana. Il corpo, istituito al tempo della dinastia flavia e successivamente rafforzato da Traiano, fu sciolto da Costantino I dopo la battaglia di Ponte Milvio contro Massenzio, in quanto gli \"Equites singulares\" si erano schierati al fianco di Massenzio.\nErano organizzati in \"alae\" di cavalleria, con ciascuna ala divisa in 16 \"turmae\" da 32 uomini, 16 decurioni, un decurione \"princeps\", e comandate da un \"praepositus consularis\" per un totale di 512 cavalieri. Il loro numero potrebbe essere stato raddoppiato a 1.000 uomini sotto Diocleziano.\nPer poter diventare \"equites singulares\" occorreva aver maturato un'esperienza di almeno cinque anni negli altri reparti dell'esercito, il servizio durava complessivamente venticinque anni, mentre sembra non abbiano ricevuto alcuna paga \"extra\" rispetto alle \"alae\" ci cavalleria. Gli \"equites singulares\" erano reclutati solitamente tra le \"alae\" ausiliarie, mentre l'etnia prevalente era dapprima germanica, successivamente a partire da Settimio Severo, in maggioranza fu composta da Pannoni, Daci e Traci. Con il reclutamento i soldati ottenevano automaticamente la cittadinanza romana con tutti i relativi benefici che questa comportava e questo sta ad indicare la volont\u00e0 dell'imperatore di avvalersi di una forza d'\u00e9lite efficace e fidata.\nIl terzo secolo.\nA partire dal principato di Massimino il Trace aument\u00f2 ulteriormente l'importanza della cavalleria di origine germanica e catafratta di origine sarmata, arruolata dopo aver battuto queste popolazioni durante le guerre del 235-238. L'importanza della cavalleria andava cos\u00ec delineandosi a partire da questo imperatore, ancor prima della vera e propria riforma operata da Gallieno. La preminenza della cavalleria se da un lato andava ad accentuare il carattere di maggior mobilit\u00e0 e \"riserva strategica\" del nuovo esercito romano nel suo complesso, dall'altra riduceva le sue caratteristiche di esercito di \"confine o sbarramento\" che ne aveva caratterizzato il periodo precedente fin dai temi di Adriano.\nLa riforma di Gallieno.\nL'imperatore Gallieno (253-268), resosi conto dell'impossibilit\u00e0 di proteggere contemporaneamente tutte le province dell'impero, solo con una frontiera lineare, svilupp\u00f2 una pratica che era iniziata verso la fine del II secolo sotto Settimio Severo (con il posizionamento di una legione, la legio II Parthica, a pochi chilometri da Roma), ovvero una riserva strategica di soldati ben addestrati pronti ad intervenire dove serviva nel minor tempo possibile. In accordo con queste considerazioni, Gallieno attorno agli anni 264-268 o forse poco prima, costitu\u00ec questa riserva strategica centrale (che sar\u00e0 alla base della futura riforma dell'esercito di Diocleziano), formata prevalentemente da unit\u00e0 di cavalleria pesante dotate di armatura (i cosiddetti \"promoti\", tra cui spiccavano gli \"equites Dalmatae\", gli \"equites Mauri et Osroeni\"), poich\u00e9 questi percorrevano distanze maggiori in minor tempo della fanteria legionaria o ausiliarie. Ed ogni volta che i barbari sfondavano il \"limes\" e s'inoltravano nelle province interne, la \"riserva strategica\" interveniva con forza dirompente. La base principale scelta da Gallieno per la nuova armata, fu posta a Milano, punto strategico equidistante da Roma e dalle vicine frontiere settentrionali di Rezia e Norico. Si trattava di un'iniziativa resasi necessaria dalla perdita degli Agri decumates tra il Reno ed il Danubio, che aveva portato i vicini Germani a trovarsi pi\u00f9 vicini alla penisola italica, centro del potere imperiale.\nI generali che comandavano questa forza, quindi, avevano nelle loro mani un potere incredibile e non \u00e8 un caso che futuri augusti o usurpatori della porpora imperiale, come Aureolo o Aureliano, abbiano ricoperto questo incarico prima di diventare imperatori. Una predisposizione per la cavalleria dunque, che riguardava non solo le forze ausiliarie ed i numeri ma anche le legioni, dove il numero di cavalieri pass\u00f2 da 120 a 726 per legione. Sembra infatti che Gallieno abbia aumentato il contingente di cavalleria interno alla legione stessa, portandolo da soli 120 cavalieri a 726, dove la prima coorte era composta da 132 cavalieri, mentre le altre nove di 66 ciascuna. Questo incremento fu dovuto proprio alla necessit\u00e0 di avere un esercito sempre pi\u00f9 \"mobile\".\nI \"cunei\" o \"cunei equitum\".\nSembra che questo genere di unit\u00e0 di cavalleria fu costituita nel corso del III secolo. Era in sostanza similare ai \"numeri\", quindi con marcate connotazioni etniche, ma a differenza di questi ultimi, sembra si differenziasse proprio per la caratteristica di utilizzare solo reparti di truppe montate a cavallo.\nIl tardo impero.\nLa vera riforma militare operata da Diocleziano fu quella di nominare, come suo vice (in qualit\u00e0 prima di \"cesare\" e poi di co-augusto), un valente ufficiale di nome Marco Aurelio Valerio Massimiano (285-286), formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori. Tale sistema, concepito da un soldato come Diocleziano, non poteva che essere estremamente gerarchizzato.\nData la crescente difficolt\u00e0 a contenere le numerose rivolte all'interno dell'impero, nel 293 si procedette a un'ulteriore divisione funzionale e territoriale, al fine di facilitare le operazioni militari: Diocleziano nomin\u00f2 come suo cesare per l'oriente Galerio e Massimiano fece lo stesso con Costanzo Cloro per l'occidente. Nell'ambito della cavalleria ci furono poi importanti riforme collegate a questa nuova divisione dei territori imperiali, operate anche dal suo successore Costantino I.\n\"Vexillationes\" di cavalleria.\nDiocleziano riorganizz\u00f2 l'esercito, uscito dalla grande crisi del III secolo, comprendendo quale importanza ora rivestissero le forze di cavalleria. Egli, infatti, trasform\u00f2 la \"riserva strategica mobile\" introdotta da Gallieno (di sola cavalleria) in un vero e proprio \"esercito mobile\" detto \"comitatus\", nettamente distinto da un \"esercito di confine\". Qui nel \"comitatus\", costituito da due \"vexillationes\" di cavalleria (tra \"Promoti\" e \"Comites\"), e tre \"legiones\" (\"Herculiani\", \"Ioviani\" e \"Lanciarii\"), ebbero ancora grande importanza le forze di cavalleria (\"vexillationes\"), che, ricordiamo, al tempo di Gallieno ne costituirono l'intera \"riserva strategica mobile\".\nCostantino complet\u00f2 la riforma militare di Diocleziano, suddividendo l'\"esercito mobile\" in \"centrale\" (unit\u00e0 \"palatinae\") e \"periferico\" (unit\u00e0 \"comitatenses\"). In genere le unit\u00e0 \"palatinae\" costituivano l'esercito dedicato ad una intera Prefettura del Pretorio, mentre le unit\u00e0 \"comitatenses\" costituivano l'esercito dedicato ad una singola Diocesi nell'ambito della Prefettura.\nLe \"scholae\".\nLa \"Schola Palatina\" era una unit\u00e0 di cavalleria d'\u00e9lite dell'esercito del tardo Impero romano, al diretto comando dell'imperatore, di cui costituivano la guardia. Le \"scholae palatinae\" furono istituite all'inizio del IV secolo, per opera di Diocleziano o di Costantino I, il quale sciolse l'antica guardia imperiale dei Pretoriani. Le \"scholae\" furono poi divise tra l'Impero romano d'Occidente e d'Oriente: le prime, in quanto guardia imperiale, furono sciolte da Teodorico il Grande (continuarono ad esistere, forse come guardie cittadine di Ravenna, fino al VI-VII secolo), le seconde sopravvissero fino al tardo XI secolo, quando scomparvero durante il regno di Alessio I Comneno.\nOgni \"schola\" era una unit\u00e0 di cavalleria, composta, all'epoca di Giustiniano I (VI secolo), da 500 cavalieri, reclutati soprattutto tra le trib\u00f9 germaniche: Franchi e Alamanni nella parte occidentale dell'impero e Goti in quella orientale.\nOgni \"schola\" era comandata da un tribuno, poi successivamente al V secolo da un \"comes scholarorum\", che aveva sotto il suo diretto commando un certo numero di ufficiali anziani detti \"domestici\" o \"protectores\". Se all'inizio de IV secolo erano elencate tre unit\u00e0, nel V secolo la \"Notitia dignitatum\" elenca sette \"scholae\" nella parte orientale dell'Impero e cinque in quella occidentale.\nI cavalieri catafratti.\nE se si ricordano solo poche unit\u00e0 di \"Cataphractarii\" nell'esercito del Principato (fino al 284), furono invece assai pi\u00f9 numerose quelle nel tardo Impero romano, soprattutto in Oriente. Se ne registrano ben 19 unit\u00e0 secondo la \"Notitia Dignitatum\", una delle quali era una schola, reggimento di guardie a cavallo imperiale. Tutte queste unit\u00e0, tranne due, appartenne al \"Comitatus\", con una minoranza tra i Comitatensi palatini, mentre ci fu solo un'unit\u00e0 militare di arcieri catafratti."}
{"id": "2441285", "revid": "110157", "url": "https://it.wikipedia.org/wiki?curid=2441285", "title": "Museo diocesano (Napoli)", "text": "Il Museo diocesano di Napoli \u00e8 un ente museale sito all'interno della chiesa di Santa Maria Donnaregina Nuova.\nOltre ad ospitare una raccolta di dipinti, bronzi e reliquie provenienti dal palazzo arcivescovile e da altri edifici di culto della citt\u00e0 chiusi o soppressi, il museo incorpora nella visita anche le due chiese facenti parte del complesso di Donnaregina, quindi sia la seicentesca chiesa Nuova, all'interno della quale il museo in senso stretto ha la propria sede, che la trecentesca chiesa Vecchia.\nStoria e descrizione.\nIl museo fu inaugurato il 23 ottobre 2007 presso la chiesa di Donnaregina Nuova con l'intento di raccogliere le opere provenienti in parte dalle stesse chiese Nuova e Vecchia, in altra parte dai depositi del palazzo arcivescovile, dove in origine il museo aveva sede, o da altre chiese di Napoli chiuse, soppresse o che comunque presentavano condizioni di alto rischio e pericolo di trafugamento per le opere che custodivano al loro interno. Il museo \u00e8 gestito dall'arcidiocesi di Napoli, con la sorveglianza della Soprintendenza al polo museale di Napoli, e nacque per volont\u00e0 dell'arcivescovo cardinale Crescenzio Sepe.\nAl circuito museale fanno parte entrambe le due chiese di Donnaregina, Vecchia e Nuova. All'interno della chiesa Nuova sono inoltre state riorganizzate alcune sale affinch\u00e9 potessero ospitare la raccolta di dipinti, sculture e reliquie facenti parte del Museo diocesano vero e proprio e che un tempo era nel palazzo arcivescovile. I dipinti appartengono prevalentemente alla scuola napoletana, con opere di autori quali Luca Giordano, Francesco Solimena, Massimo Stanzione, Aniello Falcone e Andrea Vaccaro.\nLa chiesa Nuova, dove ha sede il museo, appartiene al patrimonio del \"Fondo edifici di culto\" del Ministero dell'interno, mentre la chiesa Vecchia appartiene invece al Comune di Napoli.\nChiesa di Santa Maria Donnaregina Nuova.\nLa chiesa di Donnaregina Nuova si compone di un'unica navata con tre cappelle per lato; presenta pitture essenzialmente del Seicento napoletano e affreschi dello stesso secolo nella volta e nei due cori del piano superiore.\nLe opere facenti parte del museo sono invece collocate negli ambienti dietro il presbiterio, dove sono i passetti che si succedono nella zona retroaltare e che mettono in comunicazione sacrestia e comunichino. Ancora, al primo piano della chiesa Nuova il museo continua negli ambienti che si succedono nei due corridoi a destra e a sinistra, in linea d'aria sopra le cappelle laterali della navata. Queste sale sono suddivise in base al tema narrativo derivante dall'oggetto delle opere che custodiscono: i temi vanno dalla Passione di Cristo, ai sacramenti, al martirio, alla vita consacrata (monachesimo, ordini mendicanti, chierici regolari) fino alle opere di misericordia. Altre sale ospitano invece oggetti preziosi, su cui si segnalano due sculture bronzee di Giovan Domenico Vinaccia gi\u00e0 in Cattedrale su \"San Massimo\" e \"Santa Candida di Napoli\", reliquie, statue lignee e lapidari.\nChiesa di Santa Maria Donnaregina Vecchia.\nLa chiesa di Donnaregina Vecchia si compone di una sola navata e vede addossato alla parete di sinistra il \"monumento funebre a Maria d'Ungheria\" di Tino di Camaino mentre di fronte, lungo la parete di destra, si apre l'unica cappella dell'edificio, entro la quale sono conservati affreschi del XIV secolo. Altre tracce di pitture sono invece nella zona absidale, mentre il coro delle monache posto al livello superiore della stessa navata ospita il pi\u00f9 grande ciclo di affreschi trecenteschi conservati a Napoli."}
{"id": "2441287", "revid": "122516965", "url": "https://it.wikipedia.org/wiki?curid=2441287", "title": "Commissario di gara", "text": "Il commissario di percorso \u00e8 una delle figure che gravita intorno al mondo delle competizioni automobilistiche e motociclistiche: \u00e8 infatti l'individuo che assicura la sicurezza dei piloti, segnalando eventuali incidenti tramite bandiere e intervenendo per ripristinare la sicurezza nel tracciato, recuperare le auto o moto incidentale o pulire la pista. \u00c8 l'unico ad autorizzare il personale medico a entrare in pista per soccorrere gli eventuali feriti.\nOrganizzazione.\nI commissari sono disposti in varie postazioni fisse e numerate lungo il tracciato, solitamente posizionate in corrispondenza delle curve e delle varianti. Nelle postazioni possono prendere posto, oltre ai commissari, gli addetti antincendio, le ambulanze e, per le gare automobilistiche, i mezzi per il recupero delle vetture incidentate. Tutte le postazioni sono in contatto radio con la direzione di gara; la radio \u00e8 a disposizione dal capo posto, che \u00e8 il responsabile della propria postazione, dirige i vari interventi e si occupa dei piloti coinvolti in guasti o incidenti. Il numero degli ufficiali varia a seconda della grandezza della postazione.\nUna postazione pu\u00f2 avere delle succursali, in base all'area che deve coprire: solitamente la postazione principale \u00e8 in centro alla curva con succursali in entrata e uscita della curva stessa. Si possono anche avere delle postazioni succursali dalla parte opposta del tracciato, come ad esempio la Curva Ascari di Monza, dove l'area \u00e8 talmente vasta che vi \u00e8 la necessit\u00e0 di avere una postazione anche dal lato esterno della pista.\nIn ogni caso ogni postazione deve essere in contatto visivo con la precedente e la successiva.\nBandiere.\n Nel weekend di gara di Formula 1 le bandiere vengono indicate lungo il tracciato anche da dei monitor equipaggiati con led ad alta visibilit\u00e0 disposti lungo i guardrail e le barriere, hanno le stesse funzioni delle bandiere e sono azionati dai commissari o dalla direzione gara con un telecomando. Inoltre i piloti hanno anche dei led che si accendono sui loro volanti a indicare le eventuali bandiere esposte.\nFIA.\nTali bandiere, le cui specifiche e l'uso sono prescritte dalla Appendice H del Codice Sportivo Internazionale FIA, devono avere dimensioni di almeno con l'eccezione di quella rossa e a scacchi, che possono misurare fino agli \nIn Italia.\nPer quanto riguarda l'Italia sono gestiti dall'Automobile Club d'Italia - Commissione sportiva automobilistica italiana per le gare automobilistiche, mentre per le gare motociclistiche sono gestiti dalla Federezione motociclistica italiana.\nPer diventare commissario di percorso o ufficiale di gara e quindi entrare in possesso delle licenze necessarie bisogna frequentare dei corsi organizzati dalle varie federazioni e seguire i corsi di aggiornamento."}
{"id": "2441288", "revid": "124123", "url": "https://it.wikipedia.org/wiki?curid=2441288", "title": "Wen Tong", "text": "Divenne pittore di bamb\u00f9 al seguito del suo caro amico Su Tongpo. Da questa prima attivit\u00e0 scatur\u00ec la sua vena artistica, tanto da farlo diventare il migliore nel suo campo, un maestro di \"mo chu\" (bamb\u00f9 ad inchiostro).\nCome era d'uso all'epoca, ricopr\u00ec varie cariche statali dopo aver intrapreso con successo la carriera di mandarino. Fu prefetto di Lingyang e governatore di Huzhou.\nI suoi lavori, dal periodo Song al periodo Yuan, nell'arco di due secoli, dall'XI al XII, conobbero grande fama e divennero delle vere e proprie rarit\u00e0 in quanto molto ambite.\nUn suo celebre rotolo, \"Ramo di bamb\u00f9\", \u00e8 oggi al Museo di Pechino.\nDi lui scrisse il poeta Li Kan nell'opera \"Chu p'u\" (Saggio sul bamb\u00f9): \"Finalmente apparve Wen Tong come un sole brillante nel cielo e tutte le torce persero la propria luce\"."}
{"id": "2441289", "revid": "3831", "url": "https://it.wikipedia.org/wiki?curid=2441289", "title": "Museo Archeologico di Cesena", "text": ""}
{"id": "2441291", "revid": "729019", "url": "https://it.wikipedia.org/wiki?curid=2441291", "title": "Guglione dell'Uliva", "text": "Biografia.\nCon soli 100 suoi cavalieri, attraverso la tattica della guerriglia, attacca e fuggi, riusc\u00ec a causare seri danni nelle terre Lucchesi allo scopo di distogliere truppe nell'attacco della citt\u00e0 di Pistoia. Riusc\u00ec anche a battere l'esercito Castrucciano sul campo di battaglia e questo accadde alla badia di San Baronto, dove era accampato l'esercito di Lucca e i ribelli Pistoiesi suoi alleati. Il Guglione dell'Oliva con i suoi 100 cavalieri e altri cavalieri Pistoiesi assalirono all'improvviso il nemico sopra i monti che guardano l'odierno Casalguidi, il Montalbano (monte) allora detto monti di sotto, i quali presi alla sprovvista furono duramente sconfitti e respinti indietro di quattro miglia. Nella battaglia molti Lucchesi vennero fatti prigionieri, e Guglione con questi se ne torn\u00f2 trionfante a Pistoia. Era l'Anno Domini 1320."}
{"id": "2441292", "revid": "547034", "url": "https://it.wikipedia.org/wiki?curid=2441292", "title": "Teatro Sacco", "text": "Il Teatro Sacco sorge all'interno dell'omonimo palazzo nel centro storico della citt\u00e0 di Savona, ed \u00e8 uno dei teatri pi\u00f9 antichi ancora in funzione in Liguria.\nStoria.\nEdificato all'interno del preesistente palazzo nobiliare da cui ha preso il nome, il Teatro Sacco fu inaugurato a Savona nel 1785. Primo teatro in assoluto della citt\u00e0, rest\u00f2 anche l'unico fino al 1853, anno in cui venne aperto il nuovo Teatro Gabriello Chiabrera (tutt'oggi in attivit\u00e0).\nSulla base delle volont\u00e0 testamentarie di Girolamo Sacco e grazie ai successivi lasciti di altri eredi della famiglia, la costruzione del Teatro ebbe inizio nel 1783, dopo il protrarsi per oltre due secoli di accese discussioni da parte delle istituzioni e dell'opinione pubblica. Quando i fidecommissari che amministravano il patrimonio dei Sacco ebbero finalmente le autorizzazioni del Senato genovese, il progetto fu approvato e messo in atto sotto supervisione del mastro d'opera Giovanni Battista Pellegrini e con il contributo del pittore di scena Carlo Cazzaniga.\nCapace di ospitare circa trecento spettatori e suddiviso in ordini di posti secondo l'uso di allora, fu denigrato da alcuni osservatori dell'epoca che ne criticavano le dimensioni e le architetture; ma svolse tuttavia la sua funzione eminente per alcuni decenni, ospitando con discontinuit\u00e0 spettacoli di intrattenimento e pi\u00f9 spesso veglioni e feste.\nDall'inizio del XIX secolo, con l'annessione alla Francia napoleonica, divennero pi\u00f9 frequenti manifestazioni ed eventi celebrativi a carattere politico e militare; mentre le attivit\u00e0 strettamente teatrali erano di fatto ostacolate da rigidi regolamenti e veti delle autorit\u00e0. In questa seconda fase, dunque, il Teatro non riusc\u00ec ad avere una degna evoluzione nel contesto culturale savonese e solo con la Restaurazione e il passaggio al Regno Sardo conobbe l'apice del suo prestigio artistico. Dal secondo decennio del XIX secolo ospit\u00f2 compagnie ed orchestre di livello nazionale, che diedero vita a numerosi stagioni liriche e concertistiche nonch\u00e9 a variegati cartelloni teatrali. In quegli anni fu onorato anche dalla presenza di Reali di Casa Savoia, che ebbero pi\u00f9 volte occasione di sedere al palco principale per assistere a rappresentazioni di melodrammi e tragedie.\nA partire dal 1853, diventato di dimensioni troppo modeste per gli standard dell'epoca e per l'inevitabile centralit\u00e0 del maestoso Teatro Chiabrera, il Sacco perse progressivamente la sua rilevanza.\nRibattezzato Teatro Colombo nel 1892, in concomitanza con le celebrazioni del quarto centenario della scoperta dell'America, fino alla prima met\u00e0 del Novecento fu utilizzato quasi esclusivamente per feste private, veglioni e spettacoli per ragazzi, sino a divenire una propriet\u00e0 privata preclusa a reali finalit\u00e0 artistiche e di pubblica utilit\u00e0.\nRimasto pressoch\u00e9 chiuso dal 1939 fino agli anni '70, dopo un breve periodo di saltuarie riaperture, il teatro \u00e8 stato riaperto definitivamente al pubblico nel 2009."}
{"id": "2441294", "revid": "547034", "url": "https://it.wikipedia.org/wiki?curid=2441294", "title": "Giovanna Fiorenzi", "text": "Biografia.\nFiglia di Ubaldo Fiorenzi, studi\u00f2 scultura all'Accademia di belle arti di Roma e fu allieva di Pericle Fazzini che present\u00f2 la sua prima mostra personale a Roma, nel 1957.\nInizi\u00f2 la sua attivit\u00e0 artistica all'et\u00e0 di vent'anni e nel corso della sua carriera vinse numerosi concorsi nazionali per opere pubbliche scultoree realizzate con materiali diversi, ceramica, gesso, bronzo, marmo, cemento, ferro battuto.\nI suoi lavori di arte sacra sono ospitati in molte chiese italiane e molti suoi ritratti, collage, sculture fanno parte di collezioni private. Nel 2004 realizz\u00f2 il \"Premio Sciabica\".\nLavor\u00f2 dividendosi tra Roma e Marzocca di Senigallia, in provincia di Ancona, il paese fondato dal padre di Gi\u00f2, Ubaldo Fiorenzi.\nOpere.\nSi segnalano le seguenti opere pubbliche"}
{"id": "2441295", "revid": "190382", "url": "https://it.wikipedia.org/wiki?curid=2441295", "title": "Ladiesbowl", "text": "Il Ladiesbowl \u00e8"}
{"id": "2441296", "revid": "1543377", "url": "https://it.wikipedia.org/wiki?curid=2441296", "title": "Ghostbusters (franchise)", "text": "Ghostbusters (in italiano Acchiappafantasmi) \u00e8 una serie cinematografica statunitense di genere commedia di fantascienza, che narra le vicende di quattro scienziati newyorkesi che diventano popolari cacciatori di fantasmi. Iniziata dal film \"Ghostbusters - Acchiappafantasmi\" nel 1984, la saga \u00e8 proseguita con un sequel nel 1989, un reboot nel 2016, un sequel dei due film originali nel 2021 e alcune serie animate fino al 1997. Sono inoltre stati prodotti diversi videogiochi fino al 1990, riprendendo nel 2009 con \"\". \nNonostante abbiano lo stesso nome, il franchise non \u00e8 collegato alla serie TV del 1975 \"The Ghost Busters\" n\u00e9 alla successiva serie animata del 1986.\nFilm.\n\"Ghostbusters - Acchiappafantasmi\" (1984).\nNel 1984 il regista Ivan Reitman diresse la prima pellicola della serie, in cui tre parapsicologi di New York lanciavano un'impresa di cattura di fantasmi. Accanto ai protagonisti Bill Murray, Dan Aykroyd e Harold Ramis, figuravano gli attori Ernie Hudson, Sigourney Weaver, Rick Moranis e Annie Potts. Il film incass\u00f2 circa 240 milioni di dollari negli Stati Uniti, e circa 50 nel resto del mondo.\n\"Ghostbusters II - Acchiappafantasmi II\" (1989).\nA cinque anni dal primo film e grazie anche al successo della serie animata \"The Real Ghostbusters\", Columbia Pictures produsse un secondo capitolo della saga. Come protagonisti furono confermati tutti i precedenti attori, con l'aggiunta di Peter MacNicol.\n\"Ghostbusters\" (2016).\nDurante gli anni novanta, Aykroyd scrisse una sceneggiatura per un potenziale film della serie in merito al successo ottenuto dai primi due film. Il concetto originale era ambientato in una versione alternativa del mondo conosciuto, nella quale Manhattan diventava Manhellton (gioco di parole, hell=inferno) e dove delle persone umane erano presenti delle copie malvagie, comprese quelle dei protagonisti, con in cima all'intero mondo il Diavolo. Al tempo, Aykroyd spieg\u00f2 che solo la casa di produzione era interessata, contrariamente agli attori. A danneggiare ulteriormente la situazione anche la recensione fatta dal sito web \"Movies IGN\" della sceneggiatura, che veniva presa in giro soprattutto per il modo di rappresentare i personaggi e in generale lo sfondo dell'intero film. Accettando il fatto che il progetto non piacesse, soprattutto Murray tra gli altri espresse il proprio disinteresse.\nA partire dal 2007 si susseguirono notizie riguardo ad un nuovo capitolo. In un'intervista Aykroyd cit\u00f2 l'esistenza di un progetto pi\u00f9 che concreto di realizzare il film totalmente in computer grafica. Nello stesso periodo venne annunciata la produzione di un ispirato alla serie, poi pubblicato nel giugno 2009 (in occasione del 25\u00ba anniversario dell'uscita del film originale) ed ambientato due anni dopo gli eventi del secondo film.\nNel settembre 2008 Sony annunci\u00f2 lo sviluppo del terzo film entro tempi brevi, affidando la sceneggiatura a Lee Eisenberg e Gene Stupnitsky, e la regia a Reitman. Bill Murray, dopo aver spiegato che sarebbe tornato solamente se il suo personaggio fosse stato ucciso nelle prime scene, nel febbraio 2010 conferm\u00f2 la sua presenza, \"sotto forma di fantasma\". Harold Ramis spieg\u00f2 poi che il film era in stato di stallo a causa della mancanza di interesse da parte dei membri della produzione di realizzarlo, l'uscita veniva data per il 2011, in seguito Aykroyd cit\u00f2 invece il Natale 2012.\nNel mese d'agosto del 2014 l'uscita d'un nuovo capitolo del franchise \u00e8 stata ufficializzata, ma anzich\u00e9 di un seguito si \u00e8 trattato di un reboot, con Paul Feig alla regia, un cast di protagoniste tutto al femminile e dei cameo di alcuni attori dei primi due capitoli della serie. Le acchiappafantasmi sono interpretate da Kristen Wiig (Erin Gilbert, professoressa alla Columbia), Melissa McCarthy (Abby Yates, collega parapsicologa), Leslie Jones (Patty Tolan, una donna che s'imbatte nel fantasma motore della vicenda) e Kate McKinnon (Jillian Holtzmann, cacciatrice di fantasmi). L'esordio in sala \u00e8 avvenuto nel luglio del 2016. Nel febbraio 2015, ospite della trasmissione \"The Talking Dead\", Paul Feig ha dichiarato che la serie The Walking Dead, sotto alcuni aspetti, \u00e8 stata una fonte d'ispirazione: \"Mi piace come giocano con il pericolo e la paura, ma anche quell'idea di una lotta a oltranza.\" Ha poi aggiunto: \"Io e la sceneggiatrice Katie Dippold siamo ossessionati da una domanda: come si fa a creare una commedia che faccia paura? Secondo me la gente buffa in pericolo \u00e8 una delle forme di commedia pi\u00f9 spassose, mi piace quando le cose si mantengono realistiche mentre accadono cose assurde.\" L'11 giugno 2015, Feig ha quindi annunciato su Twitter che Chris Hemsworth avrebbe avuto il ruolo del receptionist.\n\"Ghostbusters: Legacy\" (2021).\nDiretto da Jason Reitman, \"Ghostbusters: Legacy\" segue le vicende di una mamma single, Callie Spengler, i suoi due figli, Phoebe e Trevor (nipoti di Egon), e di altri due ragazzi, Podcast e Lucky Domingo. Dopo essersi trasferiti in una piccola citt\u00e0 dell'Oklahoma, i ragazzini scoprono una connessione con gli Acchiappafantasmi originali e un'eredit\u00e0 segreta lasciata dal defunto nonno, intorno a loro nel frattempo si susseguono dei misteriosi avvenimenti. Nel cast ritroviamo anche le star dei primi due film Bill Murray, Dan Aykroyd, Ernie Hudson, Sigourney Weaver e Annie Potts nei loro iconici ruoli. Harold Ramis, scomparso nel 2014, compare in alcune immagini d'archivio.\nSerie animate.\n\"The Real Ghostbusters\" (1986).\nVenne prodotta negli Stati Uniti e and\u00f2 in onda dal 1986 al 1991, composta da 140 episodi, divisi in 7 stagioni. Nasce come trasposizione del film del 1984, \"Ghostbusters\", che vede un gruppo di cacciatori di fantasmi in una New York costantemente assalita da forze soprannaturali. In Italia la serie \u00e8 stata trasmessa dal 1987 su Italia 1 e Rete 4, negli anni novanta su Canale 5, tornando dal 1998 su Italia 1. Da gennaio 2019 veniva replicata su Fox Animation, con un nuovo doppiaggio, prima della chiusura del canale avvenuta il 1\u00ba ottobre dello stesso anno.\n\"Slimer\" (1988).\nSpin-off di \"The Real Ghostbusters\" con protagonista Slimer. La serie \u00e8 andata in onda nel 1988.\n\"Extreme Ghostbusters\" (1997).\nSerie animata basata sul film \"Ghostbusters\", andata in onda nel 1997. Sequel creato nel tentativo di far rivivere il franchise degli anni ottanta di \"The Real Ghostbusters\". I protagonisti sono un nuovo gruppo di Ghostbusters guidati da Egon, Janine e Slimer; le giovani aggiunte sono quattro allievi d'universit\u00e0 di Egon, Roland Jackson, Garrett Miller, Eduardo Rivera e Kylie Griffin (prima ragazza tra i Ghostbusters). Lo show \u00e8 composto da una sola stagione di 40 episodi."}
{"id": "2441300", "revid": "729019", "url": "https://it.wikipedia.org/wiki?curid=2441300", "title": "Stazione di Susegana", "text": "La stazione di Susegana \u00e8 una fermata ferroviaria della linea Venezia - Udine, ubicata nell'omonimo comune presso la frazione di Ponte della Priula.\nPosta su una linea gestita da Rete Ferroviaria Italiana, \u00e8 situata a pochi metri dal fiume Piave, sede del ponte che collega Destra e Sinistra Piave.\nStoria.\nIn precedenza stazione, l'impianto era anche capolinea della linea ferroviaria secondaria Montebelluna \u2013 Susegana, soppressa nel 1966.\nStrutture e impianti.\nIl piazzale \u00e8 composto dai due binari di corsa.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nInterscambi.\nDal 1913 sul piazzale antistante la stazione osservava capolinea la tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago."}
{"id": "2441301", "revid": "316995", "url": "https://it.wikipedia.org/wiki?curid=2441301", "title": "Pasta secca", "text": ""}
{"id": "2441302", "revid": "298229", "url": "https://it.wikipedia.org/wiki?curid=2441302", "title": "Migliori prestazioni italiane nella staffetta 4\u00d7100 metri", "text": "La lista delle migliori prestazioni italiane nella staffetta 4\u00d7100 metri, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 della staffetta 4\u00d7100 metri.\nDal 1912, l'Italia ha una grande tradizione nella staffetta maschile del giro di pista, vantando un discreto numero di podi in manifestazioni importanti, moltissime finali e alcuni tempi di rilievo (incluso un titolo olimpico e un record europeo).\nMaschili.\n\"Statistiche aggiornate al 12 gennaio 2022.\"\nFemminili.\n\"Statistiche aggiornate al 12 gennaio 2022.\""}
{"id": "2441303", "revid": "16953", "url": "https://it.wikipedia.org/wiki?curid=2441303", "title": "Zebra di Burchell", "text": ""}
{"id": "2441314", "revid": "729019", "url": "https://it.wikipedia.org/wiki?curid=2441314", "title": "Stazione di Milano Smistamento", "text": "Milano Smistamento \u00e8 lo scalo di smistamento ferroviario principale di Milano gestito da Mercitalia Rail S.r.l.. \u00c8 il pi\u00f9 grande scalo di smistamento ferroviario d'Italia.\nStoria.\nNacque negli anni venti del XX secolo in stretta correlazione con la nuova stazione Centrale allo scopo di realizzare un grande scalo merci collocato strategicamente nella vicinanza della citt\u00e0, in direzione nord-est.\nLa grande area \u00e8 attraversata dalla linea che da Milano Lambrate si dirige a Venezia Santa Lucia ed \u00e8 raccordata con la coeva linea di cintura, diretta sia a Milano Greco Pirelli sia a Milano Rogoredo.\nStrutture e impianti.\nLa struttura \u00e8 dotata di quarantotto binari passanti: per tale motivo \u00e8 il pi\u00f9 grande scalo di smistamento ferroviario d'Italia.\nIl deposito locomotive.\nMilano Smistamento fungeva anche da deposito per le locomotive a vapore. Era dotato di due grandi piattaforme girevoli, di cui una coperta.\nFunziona come deposito di locomotori con attivit\u00e0 di manutenzione delle stesse macchine elettriche. Rimane una sola piattaforma girevole, mentre le officine sono collegate, oltre che da alcuni binari, da due ponti trasbordatori.\nLo scalo \u00e8 deposito anche di materiale storico. Sono presenti esemplari di locomotive a vapore, di locomotive elettriche (ad esempio le locomotive FS E.636, FS E.646 ed FS E.656) e Diesel (automotore FS gruppo 211).\nL'officina ferroviaria.\nTra le due piattaforme, di cui una dismessa, verso l'esterno della citt\u00e0, \u00e8 posta l'area per le officine ferroviarie, dotata di sollevatore per i grandi lavori."}
{"id": "2441327", "revid": "287204", "url": "https://it.wikipedia.org/wiki?curid=2441327", "title": "PalaWojtyla", "text": "Il PalaWojtyla \u00e8 il principale impianto sportivo di Martina Franca. Concepito principalmente per la pratica della pallavolo, esso pu\u00f2 essere utilizzato all'occorrenza anche per le competizioni di calcio a 5 e di basket. Inaugurato nel 2004, comprende anche un parcheggio con 250 posti auto.."}
{"id": "2441328", "revid": "486946", "url": "https://it.wikipedia.org/wiki?curid=2441328", "title": "Ghostbusters (serie di film)", "text": ""}
{"id": "2441344", "revid": "671029", "url": "https://it.wikipedia.org/wiki?curid=2441344", "title": "ULEB Cup 2005-2006", "text": "La ULEB Cup 2005-2006 ha visto la vittoria della Dynamo Mosca sull'Aris Salonicco. Rub\u00e9n Douglas (Dynamo Mosca) venne nominato MVP della finale."}
{"id": "2441345", "revid": "712828", "url": "https://it.wikipedia.org/wiki?curid=2441345", "title": "Giumaho (Dragon Ball)", "text": ""}
{"id": "2441346", "revid": "155634", "url": "https://it.wikipedia.org/wiki?curid=2441346", "title": "Fulvio Scola", "text": "Biografia.\nOriginario di Falcade, ha debuttato in campo internazionale ai Mondiali juniores del 2001 a Karpacz/Szklarska Por\u0119ba, senza ottenere risultati di rilievo.\nIn Coppa del Mondo ha esordito il 7 dicembre 2003 nella sprint a squadre a tecnica libera di Dobbiaco (14\u00b0) e ha ottenuto il primo podio il 4 dicembre 2010 nella sprint a tecnica libera di D\u00fcsseldorf (2\u00b0).\nIn carriera ha partecipato a tre edizioni dei Campionati mondiali (8\u00b0 nella sprint di Liberec 2009 il miglior risultato)."}
{"id": "2441353", "revid": "838137", "url": "https://it.wikipedia.org/wiki?curid=2441353", "title": "Andrea Cozzolino", "text": "Biografia.\nNato e cresciuto a Napoli, frequenta il liceo scientifico a Torre del Greco, dove prese il diploma di maturit\u00e0. \u00c8 sposato con Anna Normale, con la quale ha tre figli.\nCarriera politica.\nGli inizi.\nAlla fine degli anni settanta, durante gli anni del liceo a Torre del Greco, \u00e8 tra i fondatori dell'Associazione degli studenti napoletani contro la camorra. Entra nella Federazione Giovanile Comunista Italiana, l'organizzazione giovanile del Partito Comunista Italiano, e ne diventa segretario presso la Federazione di Napoli dal 1983 al 1986; successivamente diventa responsabile per il Mezzogiorno.\nAll\u2019inizio degli anni \u201990, partecipa da dirigente del PCI al processo che ha portato alla svolta della Bolognina di Achille Occhetto, e aderisce al Partito Democratico della Sinistra, e successivamente nel 1998 ai Democratici di Sinistra di Massimo D'Alema. Dal 1994 al 2000 \u00e8 stato segretario della Federazione di Napoli del PDS prima, e DS poi.\nIn Regione Campania.\nSi candida alle elezioni regionali in Campania del 2000 con i DS, nella mozione del sindaci di Napoli Antonio Bassolino, venendo eletto nel collegio di Napoli in Consiglio regionale della Campania. Viene poi rieletto alle elezioni regionali successive del 2005 nel medesimo collegio, dove successivamente viene nominato assessore con deleghe regionali all'Agricoltura e alle Attivit\u00e0 Produttive nella giunta del presidente della Regione Campania Bassolino. Durante il suo assessorato in regione, partecipa in prima persona, al processo di attuazione dei fondi europei sui territori e osserva il loro impatto sulla vita dei cittadini.\nAlle primarie del 14 ottobre 2007, \u00e8 eletto all'assemblea costituente nazionale del Partito Democratico, di cui \u00e8 tuttora membro.\nElezione al Parlamento europeo.\nAlle elezioni europee del 2009 viene eletto al Parlamento Europeo per il PD nella circoscrizione Italia Meridionale, con 136.859 preferenze, risultando il pi\u00f9 votato della lista. Di conseguenza lascia la carica di assessore regionale, che verr\u00e0 sostituito da Gianfranco Nappi per l'agricoltura, mentre per le attivit\u00e0 produttive verr\u00e0 sostituito da Riccardo Marone, ex braccio destro di Bassolino al comune di Napoli.\nCandidatosi alle primarie del centro-sinistra per la scelta del candidato sindaco di Napoli, il 23 gennaio 2011 vince a sorpresa le primarie con il 37,3% delle preferenze (16.358), principalmente raccolti tra Secondigliano e Miano. Contro tale risultato viene presentato un ricorso ai garanti da parte degli altri contendenti (Umberto Ranieri, Libero Mancuso e Nicola Oddati). Le primarie vengono poi annullate, a seguito delle denunce di brogli e indagini della Dda per infiltrazioni camorristiche del clan Lo Russo, e come candidato sindaco viene scelto Mario Morcone (prefetto e commissario per Roma nel 2008), proposto dal commissario provinciale del PD Andrea Orlando.\nNel 2014 si ricandida alle elezioni europee con il PD nella circoscrizione meridionale. \u00c8 eletto con preferenze, risultando quinto nella circoscrizione meridionale per il PD. Viene nominato Vicepresidente della Commissione per lo Sviluppo Regionale.\nNel 2015 \u00e8 il candidato della segreteria ufficiale alle primarie del centrosinistra per la designazione del candidato Presidente della Regione Campania. Cozzolino si attesta secondo posto col 44%, dietro al Sindaco di Salerno Vincenzo De Luca, che col 52% si aggiudica la candidatura.\nA Luglio 2018 viene nominato relatore per il Parlamento Europeo del regolamento sul Fondo di sviluppo regionale 2021-2027 (Fesr) e Fondo coesione.\nAlle elezioni europee del 2019 viene ancora rieletto in terza posizione con 81.328 preferenze. Entrando a far parte della sottocommissione per i diritti umani e della delegazione del Parlamento per i rapporti con i paesi del Maghreb e l'Unione del Maghreb arabo."}
{"id": "2441356", "revid": "729019", "url": "https://it.wikipedia.org/wiki?curid=2441356", "title": "SD 10", "text": "La SD 10 era una bomba aeronautica a frammentazione da 10 kg in uso ai bombardieri della Luftwaffe che operarono nell'aeronautica militare tedesca durante la seconda guerra mondiale.\nVeniva sganciata dai velivoli e arrivava sul bersaglio \"in caduta libera\".\nLa denominazione seriale delle bombe \"SD\" deriva dalla contrazione dei termini in lingua tedesca Splitterbombe Dickwandig, cio\u00e8 bomba a frammentazione (Splitterbombe) a parete spessa (Dickwandig), e veniva seguita da un numero che ne indicava il peso espresso in chilogrammi."}
{"id": "2441358", "revid": "1305772", "url": "https://it.wikipedia.org/wiki?curid=2441358", "title": "Duellanti", "text": ""}
{"id": "2441359", "revid": "47767", "url": "https://it.wikipedia.org/wiki?curid=2441359", "title": "Milano Smistamento", "text": ""}
{"id": "2441366", "revid": "125462015", "url": "https://it.wikipedia.org/wiki?curid=2441366", "title": "Roberto Gualtieri", "text": "Dal 7 giugno 2009 al 5 settembre 2019 \u00e8 stato deputato europeo del Partito Democratico e dal 2014 al 2019 ha presieduto la commissione per i problemi economici e monetari del Parlamento europeo.\n\u00c8 stato ministro dell'economia e delle finanze dal 5 settembre 2019 al 13 febbraio 2021, nel governo Conte II; dal 1\u00ba marzo 2020 al 4 novembre 2021 \u00e8 stato anche deputato.\nBiografia.\nDopo aver frequentato il Liceo classico Ennio Quirino Visconti della capitale ed essersi laureato in Lettere, ha conseguito il dottorato di ricerca in Scienze storiche alla Scuola Superiore di Studi Storici di San Marino. \u00c8 professore associato di Storia contemporanea all'Universit\u00e0 degli Studi di Roma \"La Sapienza\" ed \u00e8 vicedirettore della Fondazione Istituto Gramsci. \u00c8 autore di numerosi libri ed articoli sulla storia italiana e internazionale del XX secolo e sul processo di integrazione europea. Collabora a diversi quotidiani e riviste e ha diretto il Rapporto annuale sull'integrazione europea per l'editore Il Mulino.\nGualtieri \u00e8 stato iscritto alla Federazione Giovanile Comunista Italiana; nel 1985 ha preso la tessera del Partito Comunista Italiano. In seguito ha militato per anni nel Partito Democratico della Sinistra e nei Democratici di Sinistra: ha fatto parte prima della segreteria di Roma e poi del consiglio nazionale, prima di contribuire a redigere il Manifesto per il Partito Democratico e di entrare nella direzione del Partito nel 2008. Ex dalemiano, era nei 'giovani turchi' la corrente PD guidata da Matteo Orfini.\nMembro della segreteria romana dei Democratici di Sinistra tra il 2001 e il 2006, nell'ottobre 2006 \u00e8 stato uno dei tre relatori del convegno di Orvieto che ha dato il via alla costruzione del nuovo partito e in seguito ha fatto parte della commissione di \"saggi\" nominata da Romano Prodi che ha redatto il \"Manifesto\" per il Partito Democratico. Nel 2007 viene eletto all'Assemblea nazionale del Partito Democratico, nel 2008 entra a far parte della Direzione nazionale, dove \u00e8 stato rieletto nel gennaio 2014.\nEuroparlamentare.\nNella primavera del 2009 \u00e8 stato eletto deputato europeo per il PD nella circoscrizione Italia centrale. Nel luglio 2009 \u00e8 stato nominato titolare della Commissione per gli Affari Costituzionali (AFCO), e della Sottocommissione per la Sicurezza e la Difesa (SEDE), in cui ha ricoperto l'incarico di coordinatore per il Gruppo dei Socialisti e Democratici; membro sostituto della Commissione per gli Affari Esteri (AFET) e della Commissione per i Bilanci (BUDG), in cui ha ricoperto l'incarico di relatore permanente per il bilancio sulla PESC.\nNel 2010 \u00e8 stato nominato negoziatore per il gruppo dei Socialisti e Democratici sull'istituzione del servizio europeo per l'azione esterna (con il deputato PPE Elmar Brok e il deputato ALDE Guy Verhofstadt). \u00c8 stato inoltre co-relatore in commissione Bilanci (con il deputato PPE Laslo Surjan) del bilancio rettificativo 6/2010 relativo all'istituzione del SEAE.\nNel 2011 \u00e8 stato nominato relatore (insieme a Elmar Brok) del progetto di decisione del Consiglio europeo che ha modificato l'articolo 136 del trattato sul funzionamento dell'Unione europea relativamente al MES, il meccanismo di stabilit\u00e0 per gli Stati membri la cui moneta \u00e8 l'euro.\nAlla fine del 2011 \u00e8 stato nominato (con Elmar Brok, Guy Verhofstadt e Daniel Cohn-Bendit) membro della squadra che ha negoziato a nome del Parlamento europeo il Trattato sulla stabilit\u00e0, sul coordinamento e sulla governance nell'Unione economica e monetaria (il cosiddetto \"Patto di bilancio europeo\").\nDal 2012 ha ricoperto l'incarico di coordinatore per il gruppo S&amp;D nella Commissione Affari Costituzionali. \u00c8 stato inoltre nominato membro sostituto della Commissione Affari economici e monetari (ECON) e membro titolare della Delegazione parlamentare per le relazioni con il Consiglio legislativo palestinese (DPLC). In commissione Affari costituzionali, \u00e8 stato co-relatore (con il deputato PPE Rafal Trzaskowski) sulla composizione del Parlamento europeo in vista delle elezioni del 2014.\nIn commissione Sicurezza e difesa, \u00e8 stato relatore sullo sviluppo della politica di sicurezza e di difesa comune a seguito dell'entrata in vigore del trattato di Lisbona.\nNell'ottobre 2012 \u00e8 stato nominato negoziatore \"sherpa\" del Parlamento europeo, insieme a Elmar Brok, Guy Verhofstadt e Daniel Cohn Bendit, presso il gruppo di lavoro istituito dal presidente del Consiglio europeo Herman Van Rompuy per la riforma dell'Unione economica e monetaria. Nel 2013 \u00e8 stato co-relatore con Rafa\u0142 Trzaskowski sulla Relazione sui Problemi Costituzionali della Governance Multilivello nell'Unione Europea.\nNel 2013, con Elmar Brok, Verhofstaft, Cohn-Bendit, Andrew Duff e Jo Leinen ha partecipato all'elaborazione del nuovo Trattato per l'Unione europea promosso dal Gruppo Spinelli, di cui \u00e8 membro.\nA seguito della sua rielezione a deputato europeo, il 7 luglio 2014 \u00e8 stato eletto Presidente della Commissione per i problemi economici e monetari. Relatore di numerosi provvedimenti, tra cui la relazione annuale sull'Unione bancaria, vari regolamenti sulle statistiche, le nomine ai vertici di Bce, Srb, Eba, Esma, Eiopa, Efsi, gli Npl e il nuovo programma InvestEu, \u00e8 molto impegnato nel coordinamento dell'attivit\u00e0 della Commissione Econ nell\u2019ambito della regolamentazione dei mercati finanziari presiedendo tutti i triloghi legislativi.\nNel 2017 \u00e8 stato nominato dalla Conferenza dei Presidenti membro del Brexit Steering Group \u2013 in rappresentanza del gruppo dei Socialisti e Democratici \u2013, incaricato di seguire i negoziati Brexit per conto del Parlamento Europeo e coordinato da Guy Verhofstadt. Nell'ambito del Brexit Steering Group partecipa anche, insieme a Guy Verhofstadt e Elmar Brok, agli incontri degli sherpa del Consiglio Europeo sulla Brexit. Presiede il Financial Assistance Working Group, istituito nel 2016 dal Parlamento europeo per monitorare l'implementazione del programma di aiuti alla Grecia e future possibili programmi, e il Banking Union Working Group.\n\u00c8 molto attivo con discorsi e conferenze nel dibattito europeo sul futuro dell'Unione Economica e Monetaria, il completamento dell'Unione Bancaria e l\u2019istituzione dell'Unione dei Mercati dei Capitali.\nNel 2016 il magazine Politico, che lo ha definito uno dei legislatori pi\u00f9 efficienti dell\u2019intero Parlamento, lo ha collocato tra gli otto deputati pi\u00f9 influenti del Parlamento europeo.\nNel corso del suo mandato ha presieduto il numero record di 157 triloghi (le negoziazioni inter-istituzionali tra Commissione, Parlamento e Consiglio per definire le norme europee).\nSi ricandida alle elezioni europee del 2019 con il PD nella circoscrizione del Centro Italia. Ottiene 66.965 preferenze risultando il primo dei non eletti. In seguito alla rinuncia di Pietro Bartolo al seggio ottenuto nella Circoscrizione Italia centrale per accettazione dello stesso del seggio parimenti ottenuto nella Circoscrizione Italia insulare, rientra tra gli eletti. Durante la fase di costituzione del nuovo parlamento europeo ha fatto parte della commissione di 40 parlamentari provenienti dalla diverse forze politiche, che hanno stabilito l'agenda parlamentare per il quinquennio, sar\u00e0 l'unico italiano a parteciparvi. Il 2 luglio 2019 diviene vicepresidente del Gruppo Socialisti &amp; Democratici.\nIl 10 luglio 2019 viene rieletto alla guida della Commissione per i problemi economici e monetari del Parlamento europeo.\nMinistro dell'economia e delle finanze.\nIl 5 settembre 2019 viene nominato Ministro dell'economia e delle finanze nel governo Conte II, succedendo a Giovanni Tria. Contestualmente, si dimette da europarlamentare.\nIntervenendo al meeting informale dei ministri delle finanze di Europa, come primo atto del suo mandato ha aderito alla Coalizione dei ministri finanziari per la lotta al cambiamento climatico.\nIl 16 ottobre 2019, alle 4.35 di notte, il Consiglio dei Ministri, dopo 5 ore di riunione, approva la legge di Bilancio e il decreto fiscale collegato alla manovra finanziaria. Tra i principali provvedimenti vi \u00e8 un inasprimento delle pene per i grandi evasori e l'introduzione del cosiddetto piano Cashless, con l\u2019obiettivo di aumentare i pagamenti elettronici anche attraverso l'introduzione di sanzioni per la mancata accettazione dei pagamenti con carte di credito o carta di debito.\nDeputato nazionale.\nA seguito delle dimissioni da deputato di Paolo Gentiloni - nominato commissario europeo per gli affari economici e monetari nella commissione von der Leyen - effettive dal 1\u00ba dicembre 2019, si sono rese necessarie elezioni suppletive per colmare il seggio del collegio uninominale Lazio 1 - 01 rimasto vacante. Il 26 gennaio 2020 Gualtieri \u00e8 stato indicato quale candidato sostenuto dalla coalizione di centro-sinistra (PD-IV-EV-Art.1-SI-PSI-DemoS) per l'elezione suppletiva del successivo 1\u00ba marzo, nella quale \u00e8 risultato eletto con il 62,2% dei voti, entrando in carica il 4 marzo.\nHa rassegnato le dimissioni da deputato il 4 novembre 2021, a seguito della sua elezione a sindaco di Roma, rendendo quindi necessarie nuove elezioni suppletive. \u00c8 stata la prima volta in cui vi sono state due elezioni suppletive per il medesimo collegio in un'unica legislatura.\nSindaco di Roma.\nIl 9 maggio 2021 annuncia di volersi candidare a sindaco di Roma in vista delle elezioni amministrative di ottobre e il 20 giugno vince le primarie del centro-sinistra con il 60,64% dei voti pari a 28.561 preferenze, diventando cos\u00ec il candidato sindaco sostenuto, oltre che dal PD, da una propria lista civica, Europa Verde, DemoS, Sinistra Civica Ecologista (progetto promosso da Stefano Fassina, Articolo Uno e Sinistra Italiana), Roma Futura e PSI. Al primo turno ottiene il 27,03% dei voti ed accede al ballottaggio contro il candidato di centro-destra Enrico Michetti, forte del 30,14% dei consensi; al ballottaggio Gualtieri supera Michetti con il 60,15% dei voti, venendo eletto sindaco ed entrando in carica il 21 ottobre.\nIl 3 novembre Gualtieri presenta la sua giunta."}
{"id": "2441369", "revid": "263989", "url": "https://it.wikipedia.org/wiki?curid=2441369", "title": "HC La Chaux-de-Fonds", "text": ""}
{"id": "2441373", "revid": "782789", "url": "https://it.wikipedia.org/wiki?curid=2441373", "title": "Sheldon Cooper", "text": "Sheldon Lee Cooper \u00e8 uno dei protagonisti della sitcom \"The Big Bang Theory\", interpretato da Jim Parsons e doppiato in italiano da Leonardo Graziano. Per la sua interpretazione, Jim Parsons ha ottenuto quattro Emmy Awards e un Golden Globe.\n\u00c8 uno dei tre maggiori protagonisti della serie, assieme a Leonard e Penny.\nIl nome del personaggio \u00e8 un omaggio all'attore, regista e produttore cinematografico Sheldon Leonard, mentre il cognome deriva dal Premio Nobel per la Fisica Leon Cooper. Un'altra parte del nome potrebbe essere il riferimento al fisico Sheldon Lee Glashow, anch'egli vincitore del Premio Nobel e con importanti contributi legati alla meccanica quantistica.\nIl personaggio ha raggiunto una notevole popolarit\u00e0, tanto che gli sono state dedicate, tra le altre cose, il nome di un asteroide, il 246247 Sheldoncooper, quello di una nuova specie di ape, nello specifico battezzata con il nome di \"Euglossa bazinga\", e quello di un genere di meduse Rhizostomeae, \"Bazinga\". Gli \u00e8 stato poi dedicato un teorema matematico, il \"teorema di Sheldon\", legato ad alcune particolari propriet\u00e0 del numero 73 da lui elencate in uno degli episodi.\n\u00c8 invece interpretato dall'attore Iain Armitage nel prequel \"Young Sheldon\" che racconta la giovent\u00f9 del personaggio nel contesto familiare nel Texas. Inoltre, in tale prequel, il personaggio di Sheldon da adulto funge da narratore, fornendo occasionalmente informazioni relative a eventi della sua vita sia precedenti che successivi alla serie originale.\nBiografia del personaggio.\nSheldon, soprannominato \"Shelly\" dalla madre e dalla sorella, \u00e8 nato a Galveston, in Texas, il 26 febbraio 1980 in un supermercato; poi lui e la sua famiglia si sono trasferiti a Medford. \u00c8 stato un bambino prodigio, come testimoniato dal suo quoziente d'intelligenza (187, di molto superiore alla norma) infatti era lui a occuparsi della dichiarazione dei redditi in casa sua gi\u00e0 dall'et\u00e0 di sei anni, inoltre ha avuto una rapida carriera scolastica: si \u00e8 diplomato all'et\u00e0 di 11 anni approdando alla stessa et\u00e0 alla formazione universitaria e all'et\u00e0 di 16 anni ha ottenuto il suo primo dottorato di ricerca. Sheldon ha sofferto di criptorchidismo fino all'et\u00e0 di 15 anni. All'inizio della serie e per gran parte di essa vive con il coinquilino Leonard nell'appartamento 4A al 2311 North Los Robles Avenue di Pasadena, per poi trasferirsi nell'appartamento di Penny con la fidanzata Amy Farrah Fowler dalla decima stagione.\nCome pi\u00f9 volte afferma lui stesso possiede una memoria eidetica e un orecchio assoluto.\n\u00c8 stato educato da sua madre Mary, una donna di fede battista estremamente religiosa e, in pi\u00f9 occasioni, questo aspetto contrasta con il rigore scientifico di Sheldon; tuttavia la donna sembra essere l'unica persona in grado di comandarlo a bacchetta.\nHa anche una sorella gemella di nome Melissa, detta Missy, che fin dall'infanzia ha attuato su Sheldon veri e propri atti di bullismo; pur essendo gemelli (ovviamente eterozigoti) tra i due non vi \u00e8 somiglianza n\u00e9 fisica n\u00e9 caratteriale: Missy infatti \u00e8 una ragazza molto attraente e spigliata. Ha anche un fratello maggiore, George Jr., con cui non ha mai avuto un buon rapporto, dato che per pagare l'istruzione universitaria di Sheldon la famiglia ha fatto molti sacrifici a discapito del fratello maggiore, ma i due si riconcilieranno in vista delle nozze di Sheldon e Amy. Ha perso il padre, George Sr., all'et\u00e0 di quattordici anni.\nLavoro.\nSheldon \u00e8 un fisico teorico che lavora al Caltech, come i suoi amici, e il suo lavoro riguarda soprattutto la ricerca sulla teoria delle stringhe. Il suo sogno \u00e8 quello di vincere un Premio Nobel per la fisica grazie ai suoi studi. A causa delle nuove scoperte sul Big Bang, per\u00f2, inizia a pensare di cambiare campo di studi, ma l'universit\u00e0 glielo impedisce visto che i finanziamenti che ha ricevuto riguardano la teoria delle stringhe; questa cosa, unita ai vari grandi cambiamenti che gli si pongono davanti, gli fa maturare la decisione di allontanarsi da Pasadena e prendersi un anno sabbatico. All'inizio dell'ottava stagione, dopo essere tornato a casa, Sheldon riesce a cambiare piano di studi, passando alla ricerca della materia oscura, grazie alla promozione a professore che l'universit\u00e0 gli ha offerto. Nell'undicesima stagione, decide di tornare a dedicarsi, ma solo privatamente, alla teoria delle stringhe. Nell'ultima stagione, con la teoria della super-asimmetria, elaborata insieme ad Amy, riesce ad avverare il suo sogno di vincere il Nobel per la fisica.\nPersonalit\u00e0.\nA causa della sua elevatissima intelligenza, Sheldon ritiene di essere sempre intellettualmente superiore ai suoi interlocutori; tuttavia, \u00e8 profondamente incapace di stringere relazioni sociali ed ha molta difficolt\u00e0 a comprendere e accettare i comportamenti delle persone in circostanze informali. Ritiene che l'essere un fisico teorico lo renda qualificato in ogni altra disciplina, scientifica o meno, a dispetto di quanto spesso la prova dei fatti abbia dimostrato il contrario. Per gran parte della serie viene inoltre rappresentato come asessuale, dal momento che considera il coito \"un metodo confusionario e antigienico per procreare\" e sembra provare repulsione al solo pensiero di intrattenere relazioni sentimentali, ma dopo aver conosciuto e iniziato a frequentare Amy Farrah Fowler imparer\u00e0 ad aprirsi di pi\u00f9 e a trarre soddisfazione anche dai rapporti sessuali.\n\u00c8 una persona estremamente ordinata ed abitudinaria: ogni sua azione fa parte di una routine perfettamente organizzata e schematizzata fin nei minimi dettagli, che Sheldon impone anche alle persone che gli stanno intorno; non tollera assolutamente che altre persone possano interferire nelle sue abitudini e fatica a concepire l'idea che possano esistere dei motivi per modificarle. Questo comportamento \u00e8 particolarmente evidente quando Sheldon costringe tutti a rispettare il programma delle serate a tema (solitamente dedicate a una particolare attivit\u00e0 ludica), anche quando i suoi amici intendono rinunciarvi a causa di proposte pi\u00f9 utili o allettanti, fino al fornire a tutti i suoi conoscenti (i tre amici, Penny e l'intera facolt\u00e0) le ore esatte delle sue visite al gabinetto, in modo da poter esigere che in tali orari i bagni siano liberi. In generale Sheldon tende a ingigantire i problemi derivanti da qualsiasi variazione della sua routine, anche quando riguardano aspetti apparentemente impercettibili o irrilevanti. Risulta quindi un autentico paradosso vivente, in quanto tenta di vivere la sua vita nel modo pi\u00f9 logico e organizzato possibile, quando in realt\u00e0 ben poche cose nella sua vita iper-organizzata si possono definire logiche o anche soltanto ragionevoli. Quando poi, anche solo per cause di forza maggiore, la sua routine subisce minimi cambiamenti, o le cose non vanno come aveva previsto, la sua reazione \u00e8 spesso l'agire in modo irrazionale ai limiti dell'assurdit\u00e0, e a farne le spese sono i suoi amici, soprattutto Leonard.\nHa un posto fisso sul suo divano, scelto in base alla combinazione perfetta di luce, temperatura e angolazione ideale per guardare la TV e contemporaneamente partecipare ad una conversazione senza sembrare troppo defilato: una gag ricorrente consiste nel disappunto di Sheldon quando si accorge che qualcuno si \u00e8 seduto al suo posto.\nNon \u00e8 incline ad assecondare le richieste altrui, a meno che non coincidano con i suoi interessi personali, che Sheldon pone al di sopra di tutto; proprio per questo motivo i suoi amici trovano pi\u00f9 semplice assecondare i suoi comportamenti pi\u00f9 bizzarri anzich\u00e9 tentare di contrastarlo. A questo proposito ha fatto firmare a Leonard (e a tutti quelli venuti prima di lui) un \"contratto tra coinquilini\", con cui ne limita pesantemente la libert\u00e0 di azione e ne stabilisce a priori i comportamenti. In pi\u00f9 occasioni viene fatto riferimento alla clausola che proibisce a Leonard di modificare la temperatura del termostato (variazione che Sheldon percepisce immediatamente), mentre in generale tale contratto viene nominato ogni qualvolta voglia proibire a Leonard un'attivit\u00e0 ritenuta disturbante, come l'ospitare altre persone in casa oppure suonare uno strumento musicale a percussione o a fiato. Nella quinta stagione fa firmare un \"contratto per fidanzati\" ad Amy che, come il precedente, \u00e8 unilaterale, in quanto tiene conto esclusivamente delle esigenze di Sheldon.\nSheldon \u00e8 capace di provare rancore in eterno, e per questo ha ben sessantadue \"nemici mortali\", tra cui Leslie Winkle, Joel Schumacher e Wil Wheaton (con cui poi fa pace, diventandone amico), sostituito nella lista da Brent Spiner dopo che costui rovina un regalo fattogli da Wil.\nSpesso manifesta comportamenti infantili e molte volte ha dato prova di non sapere badare a se stesso; sovente scomoda gli amici per compiere azioni estremamente semplici, che per\u00f2 lo terrorizzano o che non \u00e8 in grado di compiere. Ad esempio, non essendo mai stato in grado di prendere la patente, \u00e8 totalmente dipendente dagli altri per quanto riguarda gli spostamenti in auto; pertanto molto spesso Sheldon obbliga uno dei suoi amici a dargli un passaggio in auto ogni volta che ha bisogno di recarsi al lavoro, in fumetteria o in un qualunque altro luogo egli desideri. Nella decima stagione rivela ad Amy di avere preso la patente da due anni, ma di non averlo detto a nessuno perch\u00e9 farsi accompagnare in macchina lo fa sentire importante.\nNon \u00e8 in grado di comprendere il sarcasmo e l'umorismo cos\u00ec come gran parte delle convenzioni sociali (ad esempio lo scambio di doni, le frasi di circostanza dette durante una conversazione o il contatto fisico). In diverse occasioni Sheldon sembra rispettare tali convenzioni, ad esempio quando offre una bevanda calda per risollevare il morale di una persona, ma si tratta di un'azione meccanica, frutto dell'educazione materna e che, se compiuta, non tiene affatto conto se coloro per cui lo fa lo desiderino o ne abbiano sinceramente bisogno. \u00c8 inoltre molto pignolo e non esita a correggere qualsiasi errore che riscontra nelle interazioni e nell'agire altrui; in generale Sheldon dice tutto quello che gli passa per la testa, senza preoccuparsi del fatto che le sue parole possano risultare sconvenienti, offensive o poco educate. In realt\u00e0 non lo fa per offendere le persone, ma perch\u00e9 non \u00e8 in grado di concepire l'idea che la totale sincerit\u00e0 possa essere dannosa verso il prossimo. Infatti, quando viene costretto a mentire o a mantenere un segreto, viene colto da visibili tic oppure arriva a smascherarsi da solo dopo pochi secondi. Gli stessi tic si manifestano quando viene interrotto mentre sta pronunciando una frase o quando non conosce la risposta a qualche domanda.\nHa una lunga serie di fobie, ne sono state contate almeno 20, in particolare quelle per germi (misofobia) e malattie, al punto di rifiutare e temere il contatto fisico con altre persone, oppure quella verso gli uccelli (superata parzialmente nell'episodio \"La diffusione dell'ornitofobia\" della quinta stagione) e verso i cani (che ha tentato di superare senza successo).\nTra le sue passioni vi \u00e8 la fantascienza, tuttavia pi\u00f9 volte ribadisce il suo disgusto verso la serie televisiva \"Babylon 5\" e alcuni film tratti dalla saga di \"Star Trek\". \u00c8 un grande collezionista di fumetti (il primo fumetto che lesse in vita sua fu uno degli X-Men) e \"action figure\" e i suoi supereroi preferiti sono Batman, Lanterna Verde e Flash.\nConsiderava Stephen Hawking l'unico essere umano che potesse capirlo e, pur di incontrarlo, sub\u00ec tutte le umiliazioni a cui lo costrinse Howard (a cui era stata affidata la manutenzione della sua sedia a rotelle mentre teneva delle lezioni all'universit\u00e0 dove lavorano). Alla fine, dopo il loro primo ed unico incontro faccia a faccia, i due diventarono buoni amici e si sentirono spesso via sms o via Skype. Inoltre, prima di morire, Hawking mand\u00f2 a Sheldon ed Amy un regalo di nozze.\nSheldon adora il personaggio di Spock e nutre grandissima ammirazione per il suo interprete, Leonard Nimoy; tuttavia Sheldon non ha potuto incontrare l'attore, in quanto gli era impedito da un ordine restrittivo che tiene incorniciato insieme a quello di altri suoi idoli, come Carl Sagan, Bill Nye e Stan Lee. In compenso Sheldon possiede il DNA di Nimoy, in quanto Penny gli ha regalato un tovagliolo autografato su cui l'attore si era pulito la bocca, gesto per il quale la ragazza ha ricevuto da Sheldon uno dei suoi rarissimi abbracci.\nAma i treni e i loro modellini, perch\u00e9 gli danno un senso di pace, e conosce ogni loro caratteristica. Nel primo episodio dello spin-off dedicato alla sua infanzia Sheldon rivela che ci\u00f2 che ama dei treni \u00e8 che sono la perfetta rappresentazione della prima legge della dinamica di Newton proprio per via del loro moto ordinario e ripetitivo, e sempre nello stesso episodio rivela che se non avesse fatto il fisico teorico avrebbe lavorato sui treni come controllore; gli piacciono anche i modellini di razzi spaziali. Adora i gatti prova passione per altri tipi di animali, come le scimmie e i koala. Un'altra delle passioni dello scienziato \u00e8 la vessillologia, cio\u00e8 lo studio delle bandiere, tanto che ha messo in piedi un suo programma podcast, \"Divertiamoci con le bandiere\", spesso girato con l'aiuto di Amy.\nPur non provando interesse per attivit\u00e0 popolari, come lo sport o il ballo, si dimostra capace di comprenderle sia a livello pratico che teorico. Ad esempio conosce bene gli schemi e le regole del football, in virt\u00f9 del tempo passato con suo padre a guardarlo durante l'infanzia in Texas, dove questa disciplina sportiva \u00e8 venerata. Inoltre, per sua stessa ammissione, sa ballare molto bene il valzer, la rumba e il cha cha cha, dato che nel periodo della pre-adolescenza ha avuto un'istruzione \"cotillion\". Sa anche recitare e cantare e ha quasi preso parte ad una recita scolastica al liceo, abbandonata a causa della paura del palcoscenico.\nSheldon \u00e8 astemio: non beve nessun tipo di alcolico e le poche volte che ne assume si ubriaca istantaneamente anche con una quantit\u00e0 minima.\nSheldon \u00e8 un accumulatore seriale in quanto conserva tutti gli oggetti da lui posseduti, e non pi\u00f9 funzionanti, in un magazzino segreto. Al contrario di tutte le altre sue stranezze questa \u00e8 l'unica per la quale provi realmente vergogna. Infatti non ha mai condiviso questo aspetto con nessuno, tranne che con Amy.\nHa un personalissimo modo di bussare: dopo avere dato tre veloci colpetti pronuncia il nome della persona che dovrebbe essere dall'altra parte della porta, il tutto ripetuto per tre volte: tutto ci\u00f2 \u00e8 dovuto al trauma subito all'et\u00e0 di 13 anni quando, durante la pausa estiva mentre frequentava l'universit\u00e0, scopr\u00ec il padre a letto con un'altra donna.\nCome gli altri personaggi del telefilm indossa sempre lo stesso genere di indumenti. Nel suo caso si tratta di una maglietta o polo a maniche lunghe, sulla quale viene indossata una maglietta a maniche corte, la quale riporta immagini o disegni riconducibili al mondo dei nerd: fumetti, videogiochi, serie TV o argomenti scientifici.\nLegami personali.\nFamiglia.\nSheldon ha un rapporto molto controverso con la madre, della quale contesta rispettosamente, bonariamente e fermamente la mentalit\u00e0 molto religiosa, alla quale \u00e8 molto affezionato. Lei lo tratta ancora come se fosse un bambino piccolo, soprattutto quando sta male, curandolo come si farebbe con un infante in vari modi, tra cui cantandogli la canzoncina \"Soffice Kitty\" (che Sheldon fa cantare a Penny in assenza della madre). Sempre a causa delle sue manie abitudinarie, pretende che questa canzone gli sia cantata da chiunque lo curi. Ama e onora molto anche la sua nonnina Costance (detta \"Meemaw\" nella versione originale), che afferma essere l'unica ad avere il diritto di chiamarlo \"moon-pie\" (adattato in italiano come \"bombolotto di crema\" o \"cuor di panna\").\nSheldon era molto legato a suo padre, George Cooper Sr., il quale \u00e8 morto quando aveva quattordici anni, probabilmente per alcolismo. I due guardavano sempre il football insieme e Sheldon lo ha sempre considerato un punto di riferimento nella sua vita, ammirandolo e facendo tesoro dei suoi consigli, anche se in realt\u00e0 spesso discutibili. Era molto legato anche a suo nonno, l'unico suo parente che lo incoraggiasse negli studi della scienza; a detta di sua nonna lui era proprio come Sheldon, ovvero egocentrico e con un carattere difficile. Quando aveva cinque anni chiese a Babbo Natale, in un centro commerciale, di riportarlo in vita, ma invece ricevette dei Lego e da allora inizi\u00f2 ad odiare il Natale.\nAmici.\nSheldon non ama molto i legami personali, anche se ha pi\u00f9 volte definito Leonard il suo migliore amico. Anche Raj e Howard sono suoi amici; il rapporto con quest'ultimo \u00e8 un po' complicato soprattutto perch\u00e9 Sheldon si diverte sempre a rammentargli che non possiede un dottorato e considerando la sua laurea in ingegneria praticamente inutile (cos\u00ec come tutte le altre che non siano la fisica teorica) a dispetto del numero di volte in cui i progetti scientifici compiuti dai quattro siano poi falliti poich\u00e9 Howard non ha potuto parteciparvi. D'altra parte, i suoi amici talvolta non esitano a escluderlo o, addirittura, a coalizzarsi contro di lui se Sheldon, con le sue manie, gli rende la vita troppo difficile, cos\u00ec come, a volte, utilizzano le sue stesse idiosincrasie per prendersi gioco di lui. Comunque, il rapporto con Leonard, seppur certamente non paritario data la gran quantit\u00e0 di regole che questi deve sottostare, cela comunque un fanciullesco attaccamento del fisico teorico nei confronti del fisico sperimentale. Sheldon, infatti, considera inammissibile il vivere separato dall'amico, che ha dovuto attendere molto tempo prima di avere il permesso di mettere fine alla loro convivenza e andare a vivere con Penny, perch\u00e9 Sheldon prova per lui un affetto che alla fine prevarica la propria ostentata razionalit\u00e0, anche se ovviamente gli risulta molto difficile esprimerlo normalmente. Paradigmatico \u00e8 quando Leonard si sottopone ad un intervento di rinoplastica correttiva: l'intervento \u00e8 semplicissimo e n\u00e9 lui n\u00e9 Penny sono preoccupati della cosa, mentre Sheldon, invece, \u00e8 talmente terrorizzato dalla possibilit\u00e0 che insorgano complicanze potenzialmente fatali da venire a sua volta in ospedale e lasciarsi sfuggire, preso dal nervosismo, di dare per scontato che lui e l'amico resteranno insieme per sempre. Inizialmente ha fatto fatica anche ad accettare Penny, per via del fatto che non aveva niente a che vedere con il suo mondo, ma alla fine i due diventano amici e il legame che li unir\u00e0 diventer\u00e0 sempre pi\u00f9 forte, infatti si affezioneranno moltissimo l'uno a all'altra, fino ad avere un rapporto fratello-sorella. In un'occasione ha affermato che Leonard, Raj e Penny sono i suoi tre migliori amici, mentre Howard \u00e8 un \"piacevole conoscente\". Da piccolo, il suo primo amico fu un bambino vietnamita di nome Tam, che per\u00f2 fu messo da Sheldon nella sua lista dei nemici quando gli prefer\u00ec una ragazza al trasferirsi con lui in California.\nProva ammirazione per Beverly Hofstadter, la madre di Leonard, neuroscienziata molto pi\u00f9 simile a lui di quanto non sia sua madre, arrivando ad affermare di invidiare l'infanzia dell'amico. Questa ammirazione \u00e8 ricambiata al punto che spesso Beverly si confida con lui e, addirittura, lo informa di fatti inerenti la propria vita prima di farlo col figlio.\nAmy Farrah Fowler.\nIn seguito riesce a stringere un forte legame con Amy Farrah Fowler, una ragazza trovatagli da Howard e Raj in un sito di incontri in cui hanno inserito tutte le caratteristiche di Sheldon nell'ultimo episodio della terza stagione. Amy pu\u00f2 essere definita come la versione femminile di Sheldon: nella quarta stagione il rapporto tra loro due \u00e8 facilitato dalle personalit\u00e0 e dalle abitudini molto concordanti, prima fra tutte il rifiuto del contatto fisico e la visione prettamente razionale riguardo a ogni cosa; nella quinta stagione, soprattutto grazie all'influenza di Penny, Amy cambier\u00e0 atteggiamento, cominciando a cercare di rendere pi\u00f9 intimo il loro rapporto, mentre Sheldon continua a rigettare qualsiasi contatto fisico tranne il tenersi la mano (conquistato da Amy duramente) o qualche altro sporadico tipo di contatto fino a che il fisico teorico le chieder\u00e0 di diventare la sua fidanzata, senza per\u00f2 fare mancare un contratto di fidanzamento con clausole molto rigide, simile a quello gi\u00e0 proposto a Leonard. Il rapporto per\u00f2 col tempo evolve sia dal punto di vista emozionale (Sheldon dimostra di tenere molto ad Amy) sia dal punto di vista fisico, tanto che Sheldon arriva a baciare sulle labbra Amy e le confesser\u00e0 persino il suo amore. All'inizio della nona stagione Amy lascer\u00e0 Sheldon a causa del suo egoismo e la sua immaturit\u00e0 nei confronti della loro relazione, ma verso met\u00e0 stagione Sheldon, grazie alla canzone \"Darlin\"' dei Beach Boys, si render\u00e0 conto di essere cambiato in meglio grazie ad Amy e riuscir\u00e0 a riconquistarla con dolci parole d'amore e un lungo bacio appassionato. Inoltre, il giorno dell'uscita del nuovo film di \"Star Wars\" al cinema, Sheldon sceglier\u00e0 di rinunciare all'evento per festeggiare il compleanno di Amy e regalarle la loro prima notte di sesso tanto attesa. Nella decima stagione andr\u00e0 a vivere con lei nell'appartamento di Penny. Inoltre, alla fine della stagione, dopo essere stato baciato da una collega innamorata di lui, Sheldon chiede ad Amy di sposarlo. L'undicesima stagione inizia con una risposta positiva da parte di Amy e si conclude con il matrimonio della coppia, celebrato, grazie a Howard, da Mark Hamill. I due passeranno la luna di miele a Legoland e a New York. Nella dodicesima stagione i due vengono candidati alla vittoria per il Premio Nobel per la Fisica, ma all'inizio c'\u00e8 il rischio di non riuscire a vincerlo entrambi, essendoci altri due scienziati ad aver lavorato alla loro teoria quindi, non potendo esserci pi\u00f9 di tre vincitori, c'\u00e8 il rischio che Amy sia lasciata fuori dalla premiazione. Fortunatamente i due, alla fine, riescono ad essere nominati entrambi e vincono l'agognato premio. Nella serie prequel, \"Young Sheldon\", lo scienziato, raccontando la propria infanzia, rivela che lui e la moglie, dopo aver vinto il premio Nobel, hanno avuto dei figli, tra cui un maschio di nome Leonard (come l'attore Leonard Nimoy, non come il loro omonimo amico)."}
{"id": "2441374", "revid": "287204", "url": "https://it.wikipedia.org/wiki?curid=2441374", "title": "Bree BBC", "text": "Il VZW Breese Basketbalclub BBC, noto anche semplicemente come Bree BBC, \u00e8 stata una societ\u00e0 cestistica avente sede a Bree, in Belgio. Fondata nel 1960, ha giocato numerose stagioni nel massimo campionato belga e disputava le partite interne nel Tilmans Expo Center, che ha una capacit\u00e0 di 3.900 spettatori. Nel corso della cinquantennale storia (conclusasi per bancarotta) ha vinto un Campionato e una Supercoppa del Belgio."}
{"id": "2441377", "revid": "228587", "url": "https://it.wikipedia.org/wiki?curid=2441377", "title": "BBC Sessions (Cream)", "text": "BBC Sessions \u00e8 un album live dei Cream pubblicato nel 2003 e contiene 22 tracce e 4 interviste registrate live alla BBC studio in Londra. Tra il 21 ottobre 1966 e 9 gennaio 1968, i Cream registrarono 8 sessioni per la BBC radio network, sono state selezionate e poste in ordine cronologico in un unico CD con la relativa data di registrazione e di trasmissione dalle varie radio della BBC dell'epoca.\nLe uniche versioni di \"Steppin' Out\" e \"Lawdy Mama\" sono state pubblicate nel box set di Eric Clapton Crossroads del 1988.\nLista tracce.\nDettagli di registrazione e trasmissione.\nTracce 1-5 registrate 8 novembre, 1966 at the BBC Playhouse Theatre, London.\nTraccia 6 registrate 28 novembre, 1966 at Aeolian 2, London.\nTracce 7-10 registrate 9 dicembre, 1966 at Maida Vale 4, London.\nTracce 11-14 registrate 10 gennaio, 1967 at the BBC Playhouse Theatre, London.\nTracce 15-18 registrate 30 maggio, 1967 at the BBC Playhouse Theatre, London.\nTracce 19-23 registrate 24 ottobre, 1967 at Aeolian 2, London.\nTracce 24-26 registrate 9 gennaio, 1968 at Aeolian 2, London.\nQuesta collezione non include il materiale registrato durante la prima sessione alla BBC, registrata il 21 ottobre 1966 Maida Vale 4, e trasmesso da \"Band Beat\", BBC World Service il 21 novembre 1966."}
{"id": "2441378", "revid": "4711", "url": "https://it.wikipedia.org/wiki?curid=2441378", "title": "Euphony Bree", "text": ""}
{"id": "2441383", "revid": "253269", "url": "https://it.wikipedia.org/wiki?curid=2441383", "title": "Don Murray", "text": "Ottenne una candidatura all'Oscar al miglior attore non protagonista per la sua interpretazione in \"Fermata d'autobus\" (1956), al fianco di Marilyn Monroe.\nBiografia.\nDon Murray, figlio di una ballerina e di un coreografo, studi\u00f2 e si diplom\u00f2 all'American Academy of Dramatic Arts. Alto e di bell'aspetto, debutt\u00f2 sul grande schermo con il film \"Fermata d'autobus\" (1956) di Joshua Logan, nel quale interpret\u00f2 il giovane e ingenuo ranchero del Montana che fa la corte a Marilyn Monroe, ruolo che gli valse una candidatura al premio Oscar al miglior attore non protagonista. Durante le riprese del film s'innamor\u00f2 dell'attrice Hope Lange, che divenne sua moglie poco dopo, fino al divorzio nel 1961. \nL'anno successivo replic\u00f2 il successo grazie al ruolo di un morfinomane nel dramma sociale \"Un cappello pieno di pioggia\" (1957) di Fred Zinnemann, personaggio che interpret\u00f2 con intensa sensibilit\u00e0, accanto a Eva Marie Saint e Anthony Franciosa. Nello stesso anno apparve in \"La notte dello scapolo\" (1957) di Delbert Mann, che ebbe altrettanto successo.\nArtista e uomo dai solidi valori morali ed etici, le sue scelte professionali furono spesso motivate dal principio secondo cui il cinema debba essere al servizio della comunit\u00e0. In tale ottica, Murray lavor\u00f2 alla produzione e alla sceneggiatura del film \"Le canaglie dormono in pace\" (1961) di Irvin Kershner, del quale fu anche interprete nel ruolo di un gesuita dedito alla carit\u00e0. \nObiettore di coscienza durante la guerra di Corea, in quell'occasione scelse di lavorare in Europa assistendo orfani e rifugiati. In seguito, la sua carriera fu pi\u00f9 volte condizionata dal rifiuto di ruoli che si scontravano con la sua concezione della moralit\u00e0. Dopo gli anni dell'esordio, tra i suoi film pi\u00f9 importanti si segnalano \"Il fronte della violenza\" (1959) di Michael Anderson, \"Tempesta su Washington\" (1962) di Otto Preminger, \"L'ultimo tentativo\" (1965) di Robert Mulligan, \"Kid Rodelo\" (1966) di Richard Carlson e \"Una vampata di vergogna\" (1971) di Mark Robson. \nFu l'attivit\u00e0 di regista, veste nella quale debutt\u00f2 nel 1972 dirigendo il film \"La croce e il coltello\", a permettergli di esercitare un ampio controllo del soggetto e a realizzare prodotti caratterizzati da un forte impegno sociale. Attivo anche in televisione sin dalla fine degli anni sessanta, nel 1979 entr\u00f2 nel cast del telefilm \"California\", con il ruolo di Sid Fairgate, uscendone solo due anni dopo. Successivamente apparve in pochi film, tra cui \"Amore senza fine\" (1981) di Franco Zeffirelli e \"Peggy Sue si \u00e8 sposata\" (1986) di Francis Ford Coppola, per poi diradare ulteriormente le sue apparizioni sul grande schermo."}
{"id": "2441389", "revid": "4711", "url": "https://it.wikipedia.org/wiki?curid=2441389", "title": "Benetton Fribourg", "text": ""}
{"id": "2441391", "revid": "400694", "url": "https://it.wikipedia.org/wiki?curid=2441391", "title": "Penny (The Big Bang Theory)", "text": "Penny (coniugata Hofstadter) \u00e8 un personaggio della sitcom \"The Big Bang Theory\", interpretata da Kaley Cuoco e doppiata in italiano da Eleonora Reti.\n\u00c8 la protagonista femminile della serie ed \u00e8 la vicina di casa di Leonard, che diventer\u00e0 suo marito, e Sheldon. Ragazza attraente e dall'intensa vita sociale, \u00e8 in netto contrasto con i protagonisti maschili della serie, che incarnano pienamente tutti gli stereotipi nerd e geek.\nIl suo cognome da nubile non \u00e8 mai stato rivelato.\nBiografia del personaggio.\nPenny nasce a Omaha, nel Nebraska, in una famiglia disfunzionale di cui viene rivelato ben poco. Suo padre Wyatt desiderava un maschio con cui giocare a baseball e quindi tenta di crescerla come un ragazzo; in un episodio la ragazza menziona il fatto di avere una sorella sposata che ha sparato al marito in stato di ebbrezza: egli, sopravvissuto, ha dato un figlio alla donna rendendo quindi Penny zia. Rivela inoltre di avere un fratello imprigionato per \"chimica clandestina\" (probabile eufemismo per dire produzione di stupefacenti) e uscito su condizionale, cosa che viene confermata quando Penny afferma che il fratello produceva anfetamina.\nDella sua travagliata giovinezza si sa che da bambina ha aggiustato il motore di un trattore, che ha partecipato a un junior rodeo e che \u00e8 stata reginetta del granturco a 16 anni, stessa et\u00e0 a cui ha rischiato di diventare una ragazza madre. Essendo il Nebraska uno stato prevalentemente agricolo, nel corso della serie viene spesso ribadito il luogo di nascita di Penny per giustificarne alcuni comportamenti estremamente grezzi o sbrigativi con cui risolvere alcuni problemi della vita quotidiana.\nPenny \u00e8 alta 173 centimetri, ha i capelli tinti di biondo e gli occhi verdi. \u00c8 del Sagittario e crede molto fermamente nell'oroscopo e nell'esistenza del soprannaturale. Ha un tatuaggio del Cookie Monster, ma non si sa in quale parte del corpo se lo sia fatto fare, e uno raffigurante un ideogramma cinese (con il significato di \"coraggio\", secondo lei, e \"zuppa\" secondo Sheldon) sulla natica destra. Colleziona pupazzi di peluche ed \u00e8 una tifosa sfegatata dei Los Angeles Lakers, passione che non \u00e8 riuscita a trasmettere a Leonard.\nAll'inizio della serie si trasferisce nell'appartamento 4B, accanto a Leonard e Sheldon, due scienziati poco propensi alla vita sociale. Il suo arrivo stravolge ben presto la loro vita e quella dei loro due migliori amici, Howard e Raj, generando attrazioni ma anche forti situazioni di imbarazzo e incompatibilit\u00e0: gran parte delle gag della sitcom si basano proprio sull'accostamento tra una bella ragazza, con una vita sociale molto movimentata, e dei ragazzi che invece coltivano passioni come fantascienza, film, fumetti, videogiochi e serie tv. Con il passare del tempo nasce una sincera amicizia con i quattro, dei quali impara ad accettare pregi e difetti. Mentre loro imparano, a poco a poco, a relazionarsi meglio con il mondo esterno, lei acquisisce un approccio meno ingenuo e pi\u00f9 pragmatico alla vita. Penny, consapevole fin dall'inizio che Leonard provi attrazione nei suoi confronti, non sembra ricambiarla, nonostante, in alcune occasioni, si lasci andare ad effusioni e tenerezze verso di lui. La giovane attrice, nel rispetto del suo stereotipo, mostra di preferire ragazzi fisicamente pi\u00f9 prestanti, spesso appena conosciuti o con cui non ha alcuna affinit\u00e0. Sheldon, basandosi sul numero di volte in cui ha visto Penny uscire con qualcuno che non fosse Leonard e contando quelli con cui deve aver avuto relazioni sessuali, calcola che Penny dev'essere uscita con quasi duecento ragazzi e ha avuto almeno un rapporto sessuale con pi\u00f9 di trenta tra essi. Paradossalmente, nel breve periodo di rottura con Leonard, per Penny diventa pi\u00f9 difficile uscire come quando era appena arrivata a Pasadena, perch\u00e9 l'aver avuto un fidanzato cos\u00ec colto e intelligente l'ha resa in grado di vedere quanto i ragazzi con cui usciva un tempo fossero stupidi, risultando ora per lei, quindi, insulsi e noiosi.\nNel corso della serie lei e Leonard iniziano diverse relazioni amorose e anche nei momenti in cui tali relazioni si interrompono risulta comunque evidente un'attrazione reciproca. Quando, dopo essersi lasciati, Leonard inizia ad uscire con Priya, sorella di Raj, Penny inizia a soffrirne sempre di pi\u00f9, mostrandosi sempre pi\u00f9 gelosa. Alla fine della settima stagione, comunque, i due decidono di sposarsi. Il matrimonio sar\u00e0 celebrato a Las Vegas nel primo episodio della nona stagione. Nella stagione successiva lei e Leonard faranno una seconda cerimonia in presenza di amici e parenti, inoltre Penny ceder\u00e0 il suo appartamento a Sheldon e Amy e si trasferir\u00e0 ufficialmente da Leonard. Lei e Leonard fanno da damigella e testimone al matrimonio di Sheldon e Amy. Nell'ultima stagione, Penny confessa al marito di non sentirsi adatta a fare la mamma e Leonard rispetter\u00e0 con un po' di delusione la sua scelta di non formare una famiglia tutta loro, ma nel finale lei scoprir\u00e0 di essere incinta e questo le fa cambiare idea, accettando la cosa con gioia.\nPersonalit\u00e0.\nA differenza dei quattro comprimari, Penny non dispone di un'intelligenza particolarmente elevata, tuttavia ha delle notevoli competenze sociali e una vasta conoscenza della cultura popolare. Appare, generalmente, come una persona mite e gentile, e inizialmente viene presentata come lo stereotipo della bionda bella e stupida, incapace di affrontare qualsiasi argomento e situazione che richieda un minimo di competenza tecnico-scientifica. Nei primi episodi mostra una certa repulsione per lo stile di vita dei quattro ragazzi e non esita a sfruttare la sua avvenenza per metterli in soggezione e ottenere da loro dei favori. Con l'andare avanti della serie sviluppa tuttavia una sincera amicizia nei loro confronti, arrivando a comprendere e, in alcuni casi, anche condividere le loro abitudini. Inoltre, ha frequentato la scuola serale statale, ma nella sesta stagione inizia a seguire dei corsi al Community College di Pasadena per completare la sua istruzione.\nNonostante il suo aspetto sia sempre molto curato, Penny \u00e8 estremamente disorganizzata e confusionaria: nel suo appartamento domina il disordine; \u00e8 eternamente sommersa dai debiti e guida un'auto perennemente da riparare, di cui spesso gli amici le faranno notare la presenza della spia indicante un guasto nel motore, senza che lei si preoccupi fino a che, inevitabilmente, non sar\u00e0 troppo tardi e il veicolo finir\u00e0 dallo sfasciacarrozze, per poi essere sostituito grazie a Leonard, che alla fine le regala un'auto nuova.\nLavoro.\nPenny lavora come cameriera per un locale della catena \"Cheesecake Factory\". In alcuni episodi della quarta stagione la si vede lavorare dietro il bancone del bar; in realt\u00e0 si trattava di un'esigenza di scena, volta a coprire la gamba che Kaley Cuoco aveva ingessata a causa di una caduta da cavallo. Nella settima stagione decide di lasciare il lavoro per concentrarsi unicamente sulla sua carriera di attrice.\nIl suo sogno \u00e8 quello di diventare un'attrice di musical. Tuttavia, a causa delle sue scarse doti canore, riesce ad ottenere pochissimi ingaggi: si tratta principalmente di sporadiche esibizioni in teatri malridotti (in un episodio viene addirittura citata una pista da bowling) davanti a pochissime persone. Anche i suoi stessi amici fanno molta fatica a incoraggiarla sul piano artistico, poich\u00e9 si rendono conto che Penny non ha alcun talento scenico. All'inizio della quinta stagione riceve il suo primo ingaggio da attrice in uno spot pubblicitario sulle emorroidi. Inoltre, nella prima puntata della settima stagione, ammette di aver girato una scena in topless in un film a basso costo su un gorilla assassino. Le viene concessa una parte per il sequel, ma viene licenziata per i continui litigi con il regista nel bel mezzo delle riprese, comunque sembra che il film e anche il sequel abbiano avuto un buon successo. A questo punto, Penny capisce che la carriera di attrice non fa per lei.\nNell'ottava stagione, Bernadette le procura un colloquio per un lavoro nella sua ditta farmaceutica come rappresentante, impiego che poi ottiene e che la fa maturare tanto, soprattutto quando si rende conto di odiare il suo lavoro (si sente a disagio a parlare con i clienti di prodotti di cui si ricorda appena le funzioni e per cui spesso deve mentire) ma che preferisce tenerselo per l'ottima paga, migliore di quella che riceveva come cameriera e attrice."}
{"id": "2441393", "revid": "1543377", "url": "https://it.wikipedia.org/wiki?curid=2441393", "title": "Ernst Hartmann", "text": "Biografia.\nHartmann studi\u00f2 medicina alle Universit\u00e0 di Mannheim e di Jena. Arruolato nel personale medico nell'esercito tedesco durante la seconda guerra mondiale fu fatto prigioniero dagli americani. Dopo il suo ritorno dalla prigionia apr\u00ec un centro medico ad Eberbach sul fiume Neckar, dove lavor\u00f2 per pi\u00f9 di 40 anni.\nOltre alla sua attivit\u00e0 di medico Ernst Hartmann, nel 1948, insieme al fratello Robert, inizi\u00f2 a dedicarsi alla geobiologia e alla radiestesia, occupandosi anche di medicina omeopatica, e pi\u00f9 tardi di biologia. Fondando un gruppo di ricerca in geobiologia (Dr. Hartmann EV).\nLavori.\nHartmann elabor\u00f2 le sue prime teorie da studente, esaminando i dati di pazienti e le loro cartelle cliniche. Egli aveva osservato che la mortalit\u00e0 in alcuni letti d'ospedale sembrava essere pi\u00f9 elevata che in altri. Hartmann si convinse, attraverso le analogie riscontrate, che la causa del numero di decessi fosse dovuto alla zona in cui i letti dei pazienti erano posti. Pi\u00f9 tardi, come medico praticante, indag\u00f2 su pazienti che non rispondevano pi\u00f9 ai trattamenti clinici, notando l'associazione della malattia con le immediate vicinanze del paziente a zone che furono definite \"geopatogene\". \nHartmann, che dal 1948 si dedic\u00f2 intensamente alla cosiddetta radiestesia, sospett\u00f2 che la causa provenisse proprio dalla terra. Di conseguenza, queste ipotesi servirono ad Hartmann come base per i trattamenti medici. Insieme al fratello, progett\u00f2 un modello di un cosiddetto \"reticolo globale\" (Global Grid) composto da fasce ortogonali tra loro orientate verso nord-sud ed est-ovest che formano quela che oggi \u00e8 nota come \"rete di Hartmann\". \nNel 1952, insieme al farmacista Derschum, Hartmann cre\u00f2 un medicinale, denominato \"Polyxan\", utilizzato in naturopatia e medicina alternativa come prodotto omeopatico e destinato ad influenzare il sistema nervoso. I preparati omeopatici sono basati su trattati erbe."}
{"id": "2441394", "revid": "122671008", "url": "https://it.wikipedia.org/wiki?curid=2441394", "title": "Guido Milana", "text": "Biografia.\nOriginario del comune di Olevano Romano, dopo il diploma di maturit\u00e0 scientifica e un master in pianificazione urbanistica, a partire dal 1973 lavora come funzionario in Confcoltivatori. Dal 1978 al 1980 \u00e8 vicepresidente dell'Associazione cooperative agricole del Lazio nell'ambito della Lega delle Cooperative; lavora poi all'Associazione nazionale delle cooperative dei consumatori (di cui \u00e8 membro di presidenza dal 1983 al 1989) e nelle commissioni Commercio del Comune di Roma (1986-1995) e della Regione Lazio (1990-1999). Tra il 1989 ed il 2001 \u00e8 presidente dell'Associazione regionale del Lazio delle cooperative dei consumatori. Dal 1994 al 1997 \u00e8 presidente della casa Editrice \"Zephiro\" e della concessionaria di pubblicit\u00e0 \"Vignale comunicazione\".\nInizia la sua carriera politica come consigliere del XII Municipio di Roma (1989-1994); viene eletto in seguito per tre volte al Consiglio provinciale di Roma (1995-2005). Nel 1999 viene eletto sindaco di Olevano Romano, carica che ricopre fino al 2005, diventando anche membro del consiglio regionale dell'Associazione Nazionale dei Comuni Italiani. Dal 1995 al 1999 \u00e8 anche presidente del consiglio regionale dell'Unione delle Province d'Italia.\nNel 2005 viene eletto consigliere regionale del Lazio; scelto come vicepresidente del Consiglio regionale del Lazio e dal 30 luglio 2007 diviene Presidente.\nDal 2005 al 2009 \u00e8 vicepresidente del gruppo dell'Alleanza dei Democratici e dei Liberali per l'Europa al Comitato delle Regioni presso l'Unione europea, interessandosi delle commissioni Coesione territoriale (COTER), Politica economica e sociale (ECOS), Sviluppo sostenibile (DEVE) e Cultura, istruzione e ricerca (EDUC).\nAlle elezioni europee del 2009 \u00e8 stato eletto deputato al Parlamento europeo con il Partito Democratico, lascia pertanto la presidenza del Consiglio regionale del Lazio. \u00c8 iscritto al gruppo ASDE, l'Alleanza Progressista dei Socialisti e dei Democratici. Nel Mandato parlamentare \u00e8 membro della commissione trasporti e componente della delegazione per il Magreb. Il 20 luglio 2009 \u00e8 stato eletto vicepresidente della commissione Pesca del Parlamento europeo. Dal 2009 al 2014 \u00e8 membro della Assemblea dei parlamenti del Mediterraneo, ha contribuito alla stesura dei regolamenti comunitari per i finanziamenti all'agricoltura e alla pesca.\nHa sottoscritto il manifesto del Gruppo Spinelli. In data 30 novembre 2011 il Parlamento europeo ha approvato a larghissima maggioranza la sua dichiarazione numero 0047/2011 dal titolo: Dichiarazione scritta sulle risorse ittiche come bene comune.\nDal giugno 2014 a dicembre del 2017 \u00e8 Consigliere del Ministro dell'agricoltura Maurizio Martina.\nDal settembre 2016 \u00e8 di nuovo membro del Comitato delle Regioni.\n\u00c8 autore dei seguenti volumi:\n\u201cTabacco: Mercato Strutture e Premi nella programmazione comunitaria\u201d edito nel 1981;\n\u201cSettore vitivinicolo: Proposte di sviluppo programmato\u201d edito nel 1982;\n\u201cDistribuzione dei prodotti ortofrutticoli in Europa\u201d edito nel 1983;\n\"Parliamone\" edito nel 2004:\n\u201cl'Europa che ci crede\u201dedito nel 2009;\n\u201c Diversamente Europa\u201d edito nel 2013;\n\u201c Mare Superum\u201d edito nel 2014;"}
{"id": "2441402", "revid": "400694", "url": "https://it.wikipedia.org/wiki?curid=2441402", "title": "Howard Wolowitz", "text": "Howard Joel Wolowitz \u00e8 un personaggio della sitcom \"The Big Bang Theory\" interpretato da Simon Helberg e doppiato in italiano da Federico Di Pofi.\n\u00c8 un ingegnere aerospaziale, membro del Dipartimento di Fisica Applicata alla Caltech. Come Raj, il suo migliore amico, frequenta abitualmente l'appartamento di Leonard e Sheldon. \u00c8 l'unico del gruppo senza PhD, ma ha realizzato comunque uno dei suoi sogni da bambino, che condivide con gli altri scienziati del gruppo: \u00e8 stato infatti un astronauta (con il soprannome di \"Froot Loops\") ed \u00e8 andato sulla Stazione Spaziale Internazionale.\nBiografia.\nHoward \u00e8 molto attaccato alla madre (di cui si sente solo la voce fuori campo e che non compare mai in scena, fatta eccezione per alcune fotografie di lei da giovane e parte del corpo in secondo piano mentre cammina in cucina, ma da come la descrive Howard, \u00e8 una donna molto grassa e brutta) sebbene ci litighi di continuo in quanto \u00e8 stato abbandonato dal padre, Sam, all'et\u00e0 di undici anni. Nonostante la possibilit\u00e0 di andarsene di casa, ha continuato a vivere con lei, anche a causa dei continui sensi di colpa che gli faceva venire, incarnando lo stereotipo del maschio adulto ebreo. Anche una volta sposato ha continuato a dormire spesso con Bernadette nella sua cameretta, salvo finalmente traslocare definitivamente nella casa dove sua moglie viveva da sola, per poi trasferirsi di nuovo nella sua casa natale dopo la morte della madre.\nHa perso la verginit\u00e0 con la sua cugina di secondo grado Jeanie, la quale \u00e8 apparsa in un episodio dell'ottava stagione della serie.\nRiguardo ai precetti religiosi, sebbene la sua famiglia sia decisamente tradizionalista, lui li infrange continuamente (ad esempio mangia spesso piatti a base di carne di maiale).\nHa una laurea magistrale in ingegneria aerospaziale conseguita al MIT. Nell'edizione italiana della prima stagione era stato definito impropriamente master (traduzione errata di \"master degree\"), mentre nella seconda stagione la traduzione \u00e8 stata allineata con la corretta denominazione secondo l'attuale ordinamento universitario italiano. Il fatto di essere l'unico degli scienziati protagonisti a non avere un dottorato di ricerca \u00e8 motivo di derisione da parte degli altri, i quali sottolineano in pi\u00f9 occasioni che lui \u00e8 l'unico che non pu\u00f2 essere chiamato \"dottore\". Quando per\u00f2 diventa un astronauta, partecipando ad una missione sulla stazione spaziale internazionale, si rif\u00e0 sugli altri perch\u00e9 \u00e8 l'unico ad aver compiuto un desiderio comune a tutti; ciononostante Sheldon lo ha sempre considerato inferiore perch\u00e9 un semplice ingegnere, ma, dopo un tentativo di diventare amici e un volo in aereo che ha fatto temere entrambi per la vita, si avvicinano e il fisico lo considerer\u00e0 un vero amico e non un \"piacevole conoscente\".\nPersonalit\u00e0.\nA differenza di quello che \u00e8 il tipico stereotipo dei nerd, Howard nutre un grande interesse verso le donne. Si considera inoltre un grande seduttore, ma in realt\u00e0 le donne sono disgustate da lui, non solo per il suo aspetto, ma anche per le sue continue allusioni sessuali. Una sera, sotto effetto di marijuana, riveler\u00e0 a Leonard e Raj di aver perso la verginit\u00e0 con una sua cugina dopo il funerale del padre di quest'ultima.\nCome gli altri protagonisti della serie, anche il look di Howard \u00e8 costante in tutti gli episodi: indossa sempre maglie molto aderenti con un colletto dolcevita, che ne mettono in risalto la postura leggermente gobba. Porta sempre jeans aderenti o comunque pantaloni stretti con una cintura ed una fibbia il cui aspetto viene dal mondo dei fumetti e dei videogiochi, come Pacman o il simbolo di Batman. Si pu\u00f2 notare come ogni puntata ne abbia una diversa, infatti ne possiede almeno un centinaio. Un'altra caratteristica del personaggio \u00e8 la sua pettinatura a caschetto, che insieme al suo abbigliamento gli conferisce un look anacronistico, tipico degli anni sessanta. Ha una grande passione per il cantante Neil Diamond ed \u00e8 fortemente allergico alle arachidi.\nHoward conosce il linguaggio dei segni, il klingon e altre cinque lingue (tra cui il russo e il cinese anche se non benissimo), di cui usa alcune frasi per abbordare le ragazze. \u00c8 anche molto bravo nel fare imitazioni, sia degli amici, in particolare Raj, sia dei personaggi famosi, come Nicolas Cage e Stephen Hawking.\nHoward, durante la serie, crescer\u00e0 moltissimo in maturit\u00e0 e carattere, al punto da diventare un marito e un padre responsabile e corretto, ben lontano dal sedicente e fallimentare playboy e viveur dell'inizio. Pur mantenendo un lato infantile e talvolta ridicolo, in accordo con il target della serie, saranno sempre meno le battute di cui \u00e8 oggetto e sempre pi\u00f9 frequenti i momenti in cui si dimostrer\u00e0 affidabile e serio, nonch\u00e9 velatamente imbarazzato dalla mancanza di senso comune degli amici.\nCome regalo di nozze per Sheldon ed Amy, convincer\u00e0 Mark Hamill, di cui ha casualmente ritrovato il cane, a celebrare la cerimonia.\nLegami personali.\nHa un rapporto molto conflittuale con la madre, che si rivolge a lui trattandolo come un bambino e mettendolo spesso in imbarazzo di fronte ai suoi amici, trattenendolo in casa con i sensi di colpa. Nonostante dica spesso di voler andare via di casa, anche dopo il matrimonio non ha ancora traslocato del tutto. Ha impiegato molto tempo nel convincerla a lasciarlo partire per la Stazione Spaziale Internazionale, cosa che far\u00e0 nell'ultima puntata della quinta stagione.\nIl suo migliore amico \u00e8 Raj e stanno sempre insieme, tant'\u00e8 che la neuroscienziata Beverly Hofstadter, la madre di Leonard, ritiene il loro rapporto assimilabile ad un \"surrogato di matrimonio omosessuale\".\nDalla terza stagione si fidanza con Bernadette, amica e collega di Penny alla \"Fabbrica del Cheesecake\". Successivamente, nell'ultimo episodio della quinta stagione, si sposano sul tetto del palazzo di Leonard e Sheldon, con loro due come testimoni ed officianti delle nozze insieme a Raj, Penny ed Amy. Subito dopo il matrimonio, Howard parte per la Stazione Spaziale Internazionale. Una volta tornato sulla Terra, nonostante il matrimonio, continua a vivere tra la sua vecchia casa e l'appartamento di Bernadette, che dovrebbe essere la loro casa da sposati.\nIl suo rapporto con Penny inizia conflittualmente, a causa delle sue avance, che lei rifiuter\u00e0 e che la porteranno a dichiarare pi\u00f9 volte di essere disgustata da Howard, al punto da colpirlo con un pugno quando lui ha provato a baciarla. Tuttavia i rapporti con Penny miglioreranno nel corso della serie, al punto da far riconoscere a Penny che la dimostrazione d'amore di Howard per Bernadette nel momento pi\u00f9 fragile del loro fidanzamento porta la ragazza a considerare l'ingegnere positivamente e come un amico. Il ragazzo, infatti, rispetto ai tre amici scienziati, ha un'evoluzione caratteriale radicale: da ragazzino con un modo d'approccio con le donne che ha spesso rischiato di raffigurarlo come un maniaco sessuale \u00e8 diventato infatti un uomo responsabile.\nNon vede il padre da quando, all'et\u00e0 di undici anni, ha abbandonato lui e la madre e per questo, nonostante abbia passato interi pomeriggi alla finestra sperando che tornasse, non vuole sapere pi\u00f9 nulla di lui, visto quanto ha fatto stare male soprattutto sua madre. Si rifiuta persino di leggere una lettera che gli ha inviato al suo diciottesimo compleanno, che nella sesta stagione decider\u00e0 di bruciare dopo che Sheldon l'avr\u00e0 accidentalmente letta.\nNella quindicesima puntata dell'ottava stagione perde la madre, morta nel sonno mentre si trovava dai parenti in Florida, mentre nella ventesima conosce il suo fratellastro da parte del padre, Josh.\nHa un grande desiderio di avere dei figli, perch\u00e9 vorrebbe essere il padre presente e affettuoso che lui non ha mai avuto, ma questo desiderio si scontra spesso con il disinteresse e il disprezzo di Bernadette per i bambini. Nella nona stagione, Bernadette rimane incinta. Quando il marito scopre la notizia, \u00e8 felice ma allo stesso tempo terrorizzato per i costi da affrontare nell'allevare un bambino e cos\u00ec si fa aiutare da Sheldon e Leonard per realizzare un progetto che gli permetter\u00e0 di guadagnare abbastanza soldi ed essere un buon padre. Nella decima stagione, Howard e Bernadette diventano genitori di una bambina che chiamano Halley, come la cometa, e lui sceglie Raj come padrino della piccola. Nell'undicesima stagione, Howard e Bernadette scoprono di aspettare un maschietto, notizia che non li render\u00e0 molto felici, e per questo, lui decider\u00e0 di sottoporsi ad una vasectomia. Dopo il parto decidono di chiamare il figlio Neil Michael: Neil come Armstrong, Gaiman e Diamond, Michael come il padre di Bernadette."}
{"id": "2441408", "revid": "729019", "url": "https://it.wikipedia.org/wiki?curid=2441408", "title": "Relief Records EU", "text": "La Relief Records EU \u00e8 un'etichetta discografica indipendente con sede a Bologna.\nL'etichetta \u00e8 nata nei primi mesi del 2004, come progetto collaterale della Relief Record NYC, con il compito di diffondere quei progetti underground meritevoli di un'attenzione maggiore da parte dell'industria musicale.\nTra i progetti realizzati dall'etichetta bolognese ricordiamo \"Fabiano detto Inoki\", l'album che port\u00f2 al successo il rapper bolognese Inoki e progetti come \"Photographie\" e \"Broken Dreams\", dei dj Tayone e Skizo, esponenti del collettivo Alien Army."}
{"id": "2441411", "revid": "400694", "url": "https://it.wikipedia.org/wiki?curid=2441411", "title": "Raj Koothrappali", "text": "Rajesh Ramayan Koothrappali (hindi: \u0930\u093e\u091c\u0947\u0936 \u0930\u093e\u092e\u093e\u092f\u0923 \u0915\u0942\u0925\u094d\u0930\u093e\u092a\u094d\u092a\u093e\u0932\u0940), detto Raj, \u00e8 un personaggio della sitcom \"The Big Bang Theory\", interpretato da Kunal Nayyar e doppiato in italiano da Alessio Buccolini.\nIl personaggio.\nRaj \u00e8 un astrofisico indiano, nato il 6 ottobre, ha studiato a Cambridge, e lavora presso il Dipartimento di fisica del Caltech, dove ha ottenuto un riconoscimento per una sua pubblicazione sulla fascia di Kuiper. \u00c8 il miglior amico di Howard Wolowitz. Inizialmente la sua caratteristica principale era il mutismo selettivo che gli impediva di parlare con le donne, questo infatti lo spingeva a parlare all'orecchio di Howard per far s\u00ec che l'amico intermediasse per lui, in altre occasioni, invece cercava di arginare l'ostacolo sotto l'effetto di alcolici o di farmaci sperimentali, ma nel finale della sesta stagione il problema viene superato in seguito ad una delusione d'amore. Talvolta imbastisce, inconsapevolmente, battute con doppi sensi involontari omosessuali che pi\u00f9 d'una volta stupiscono i presenti.\nNon \u00e8 un amante della cucina indiana, non sembra un buon conoscitore della cultura e della storia del suo Paese e, in generale, non mostra particolare apprezzamento verso il suo luogo d'origine. Ciononostante, accusa spesso gli altri di essere razzisti nei confronti degli indiani e di non essere rispettosi del terzo mondo.\nI suoi genitori, con cui parla spesso via videochat, sono ricchissimi, in quanto suo padre \u00e8 un importante ginecologo, posseggono un'automobile Bentley ed abitano in una casa lussuosa con dei servitori; essi non apprezzano la sua professione di astrofisico perch\u00e9 non abbastanza lucrativa e tentano sempre di sistemarlo con delle ragazze indiane, cosa che Raj chieder\u00e0 loro in un paio di occasioni perch\u00e9 stanco di essere l'unico single del gruppo.\nRaj \u00e8 cresciuto in una casa molto grande e lussuosa con diversi servitori e ha frequentato scuole private, per poi trasferirsi a Cambridge. Aveva un varano domestico, prima che suo fratello Adoot lo facesse scappare. Ha tre fratelli e due sorelle, di cui una, Priya, compare nella serie ed \u00e8 stata temporaneamente fidanzata con Leonard Hofstadter.\nNel corso della serie dimostra di avere una sessualit\u00e0 molto ambigua, oltre ad avere un rapporto decisamente strano con il suo amico Howard, che spesso sfocia nel ridicolo. Sovente mostra comportamenti molto effemminati, come travestirsi da personaggi femminili o manifestare interesse per argomenti ed utilizzare oggetti poco usati dal genere maschile. Nonostante questo, rispetto ai tre amici \u00e8 quello che, nel corso della serie, ha avuto il maggior numero di relazioni sessuali, anche se brevi e mai sviluppatesi.\n\u00c8 una persona molto gentile e ama organizzare delle \"cene con delitto\", passione per\u00f2 non condivisa dai suoi amici, i quali partecipano sempre con poca voglia a queste sue iniziative. \u00c8 un grande appassionato di cricket, adora i film sentimentali e la sua attrice preferita \u00e8 Sandra Bullock. Non sopporta il supereroe Aquaman, ma nonostante ci\u00f2 ne parla spesso e molte volte indossa il suo costume a Carnevale o ad Halloween.\nNella decima stagione, dopo che gli fanno notare quanto sia viziato, decide di rinunciare ai continui soldi che il padre gli manda e cos\u00ec, costretto a ridimensionare il suo stile di vita, deve cambiare casa e si ritrova a vivere temporaneamente da Leonard e Penny in quella che fu la stanza di Sheldon, fino a quando riesce a trovare un nuovo posto tutto suo.\nLegami personali.\nDurante la seconda stagione la madre di Leonard, Beverly Hofstadter, accenna ad una presunta attrazione omosessuale tra lui e Howard Wolowitz, a causa della forte amicizia tra i due, unita all'incapacit\u00e0 di entrambi di avere confidenza con le donne. Nel proseguimento della serie, in particolare dopo il fidanzamento tra Howard e Bernadette (terza stagione), i riferimenti alla presunta omosessualit\u00e0 di Raj iniziano a diventare sempre pi\u00f9 numerosi ed espliciti. Infatti Raj, oltre a pronunciare molti doppi sensi a carattere sessuale (spesso riferiti ad Howard) inizia a manifestare gusti tipicamente femminili nel campo della musica, cinema o abbigliamento, sebbene continui a proclamarsi eterosessuale o al massimo metrosessuale. Ha ammesso pi\u00f9 volte che lui e Howard hanno avuto un \"m\u00e9nage \u00e0 trois\" a un Comic-Con, insieme a una ragazza eccessivamente obesa travestita da Sailor Moon.\nHa una cagnolina yorkshire di nome Cannella, regalatagli da Howard e Bernadette, che Raj tende a trattare come se fosse una compagna, viziandola eccessivamente.\nNella decima stagione Raj viene scelto come padrino della figlia di Howard e Bernadette, Halley.\nRapporti con le ragazze.\nRaj ha sempre avuto un debole per Penny, ma a causa dei suoi problemi di mutismo selettivo non \u00e8 mai riuscito ad avere un dialogo con lei, se non da ubriaco. Al termine della quarta stagione, a causa di una sbronza, lui e Penny finiscono a letto assieme. Tuttavia, nel primo episodio della quinta stagione, si scopre che i due non hanno consumato alcun rapporto sessuale, in quanto Raj ha raggiunto l'orgasmo mentre Penny tentava di infilargli il preservativo.\nInoltre, ha anche dimostrato un interesse verso Bernadette, nonostante sia la fidanzata di Howard, arrivando addirittura a cercarne o desiderarne la separazione.\nNella sesta stagione Raj inizia a frequentare Lucy, una ragazza terrorizzata dalle persone. Inizialmente Raj credeva che il suo disagio sociale fosse una buona base per costruire un rapporto, ma la loro storia termina quando Lucy si rifiuta di conoscere i suoi amici, facendo capire a Raj che i due non hanno nessun futuro. Questa forte delusione fa per\u00f2 superare al ragazzo il mutismo selettivo.\nNella settima stagione conosce online una ragazza, Emily Sweeney, con cui parte con il piede sbagliato, salvo poi iniziare ad uscirci pi\u00f9 e pi\u00f9 volte, cos\u00ec i due diventano una coppia stabile. La relazione con Emily aiuter\u00e0 Raj a maturare molto, spingendolo ad affrontare le sue paure e le sue insicurezze, ma nella nona stagione, dopo essersi invaghito di un'aspirante sceneggiatrice di nome Claire, nonostante lei non abbia alcun interesse per lui se non professionale, il ragazzo trova il coraggio di mollare Emily, come aveva intenzione di fare da un po' di tempo, ma si ritrover\u00e0 rifiutato da entrambe, tornando ad essere solo, depresso e disperato. Sorprendentemente per tutto il gruppo, Raj si rimette con Emily, ma esce contemporaneamente anche con Claire, fino a che quest'ultima scopre il tutto.\nNel quinto episodio della decima stagione Raj rivela di essere di nuovo single. Inoltre suo padre gli fa notare che se continuer\u00e0 a farsi pagare qualunque cosa da lui non diventer\u00e0 mai interessante agli occhi di una donna e cos\u00ec decide di non accettare pi\u00f9 i suoi soldi, facendosi aiutare da Sheldon a gestire le sue finanze.\nNell'undicesima stagione inizia a frequentare Ruchi, una collega di Bernadette, indiana come lui, ma la loro relazione \u00e8 basata principalmente sul sesso, nonostante lui non sia totalmente d'accordo. Verr\u00e0 scaricato anche da questa ragazza quando cercher\u00e0 di convincerla che in realt\u00e0 loro sono in una relazione.\nNella dodicesima stagione, stufo di essere l'unico del suo gruppo di amici ancora single, chiede aiuto a suo padre per trovare una moglie indiana e cos\u00ec conosce Anu, una donna bella e un po' maschiaccio. Nonostante abbiano due personalit\u00e0 diverse, i due si fidanzano. Quando il ragazzo ammette di non fidarsi di lei perch\u00e9 la conosce appena, rompono il fidanzamento, ma decidono di ricominciare da zero dato che Raj si rende conto di tenere a lei, per poi lasciarsi definitivamente quando lei si trasferisce in Inghilterra per lavoro. In un primo momento, Raj era intenzionato a raggiungerla e farle la proposta di matrimonio, ma grazie all'intervento di Howard, si rende conto che non sarebbe giusto stare insieme ad una donna con cui non ha niente in comune per non rimanere solo e non parte pi\u00f9, dimostrando cos\u00ec una grande maturit\u00e0 emotiva."}
{"id": "2441414", "revid": "228587", "url": "https://it.wikipedia.org/wiki?curid=2441414", "title": "Royal Albert Hall London May 2-3-5-6 2005", "text": "Royal Albert Hall London May 2-3-5-6 2005 \u00e8 un doppio album Live dei Cream, registrato alla Royal Albert Hall di Londra durante la riunione dei Cream e pubblicato nel 2005.\nL'album debutt\u00f2 nelle chart di Billboard 200 il 22 ottobre 2005 al numero 25, vendendo approssimativamente 19,000 copie restandoci per 4 settimane.\nRoyal Albert Hall, London May 2\u20133\u20135\u20136, 2005 fu certificato 5x Platinum dalla RIAA 9 mesi dopo la pubblicazione dell'album.\nLista tracce DVD.\nDisco due.\nExtra features.\nLa registrazione di \"Sitting On Top of the World\", takes alternativo di \"We're Going Wrong\" e \"Sunshine of Your Love\" e l'intervista sono esclusivit\u00e0 contenute nel DVD set. Tutte le altre tracce sono identiche al CD pubblicato."}
{"id": "2441426", "revid": "400694", "url": "https://it.wikipedia.org/wiki?curid=2441426", "title": "Leonard Hofstadter", "text": "Leonard Leakey Hofstadter \u00e8 un personaggio della sitcom \"The Big Bang Theory\", interpretato da Johnny Galecki e doppiato in italiano da Gabriele Lopez.\n\u00c8 uno dei tre maggiori protagonisti della serie, assieme a Sheldon e Penny.\nIl personaggio.\nLeonard, originario del New Jersey, \u00e8 un fisico che ha ottenuto laurea e dottorato a Princeton che lavora come fisico sperimentale al Caltech.\nOltre al suo campo di studi, si interessa anche alla letteratura fantasy e alla storia.\nVive con il suo coinquilino Sheldon nell'appartamento 4A al 2311 North Los Robles Avenue di Pasadena e ha come vicina Penny (che vive al 4B); proprio come per il suo coinquilino, anche lui porta il cognome di uno dei vincitori del Nobel per la fisica, Robert Hofstadter, mentre il nome \u00e8 tratto direttamente dall'attore, regista e produttore cinematografico Sheldon Leonard.\nIl suo QI \u00e8 di ben 173, ma Sheldon ama sminuire le capacit\u00e0 e il lavoro di Leonard: in particolare, continua a sostenere che tutte le sue ricerche sarebbero derivative, al punto che le sue teorie potrebbero essere scritte \"su qualunque bagno maschile al MIT\".\nDiversamente dai suoi amici, Leonard prova spesso imbarazzo per le sue abitudini e i suoi interessi da nerd, in particolare in presenza di Penny: tuttavia questo imbarazzo sparisce sempre dopo pochi istanti, quando si rende conto che quello \u00e8 il suo mondo ed \u00e8 l'unico in cui verr\u00e0 sempre accettato per quello che \u00e8. \u00c8 una persona di animo buono, disponibile, ma anche goffo, soprattutto quando si trova a dover corteggiare Penny, e molto insicuro.\nLeonard \u00e8 asmatico, non digerisce il mais ed \u00e8 intollerante al lattosio, il quale gli provoca attacchi di meteorismo. Nonostante tenti di tenere segreta questa imbarazzante intolleranza davanti agli estranei, essa viene sempre svelata ad alta voce dai suoi amici, soprattutto Sheldon.\nSa suonare il violoncello (strumento che i suoi genitori gli hanno praticamente imposto di imparare a suonare), cosa che ha fatto anche per il quartetto d'archi del dipartimento per sostituire il suo collega Elliot Wong.\nFamiglia.\nTutti i membri della famiglia di Leonard, cio\u00e8 i genitori e la sorella, sono scienziati affermati mentre suo fratello minore, Michael, \u00e8 un avvocato di grande successo; proprio per questo ha un rapporto molto conflittuale con i suoi familiari, in quanto tutti hanno raggiunto l'apice nel loro campo, e in particolare con la madre, la dottoressa Beverly Hofstadter, neuropsichiatra dal carattere molto freddo e calcolatore. La donna, infatti, mostra apertamente di non provare alcun affetto nei confronti del figlio ed \u00e8 solita continuare a rammentargli i continui successi dei suoi fratelli, onde evidenziare gli scarsi risultati ottenuti da Leonard. Inoltre non ha problemi a metterlo continuamente in imbarazzo davanti ai suoi amici, rivelando particolari o episodi particolarmente imbarazzanti della sua infanzia. Tuttavia, Leonard \u00e8 alla costante ricerca di un gesto di affetto o di approvazione da parte della madre, la quale invece continua a considerare il figlio (fin dalla sua infanzia) come una cavia su cui sviluppare i suoi studi ed esperimenti psicologici, ma sembra tutto inutile, anche perch\u00e9 sua madre preferisce Sheldon a lui, fino a quando Leonard decider\u00e0 di perdonarla: dopo aver scoperto come Beverly sia venuta a trovarlo solo per poter scrivere l'ennesimo libro basato sull'analisi di lui, Leonard si infuria e, dopo aver espresso il proprio disappunto, capisce che la madre non sia in grado di cambiare, quindi, stanco di provare rancore, decide di perdonarla comunque, anche se lei non lo merita; il gesto non solo libera Leonard dal proprio dolore, ma spinge Beverly a commuoversi a tal punto di abbracciarlo. Inoltre, nella famiglia di Leonard non si festeggiano i compleanni e neanche il Natale, ma soltanto i meriti.\nLeonard \u00e8 regolarmente citato in vari saggi e libri che la madre ha pubblicato, come ad esempio \"Bimbo bramoso, bimbo appiccicoso\", \"Il figlio deludente\" o \"Lo fa di proposito, crescere un adolescente che bagna il letto\".\nSuo padre Alfred invece \u00e8 un antropologo: i due non passavano molto tempo insieme quando Leonard era piccolo dato che era sempre troppo occupato con il lavoro; comunque il suo rapporto con lui \u00e8 enormemente pi\u00f9 amichevole rispetto a quello con la madre, tra l'altro sia padre che figlio hanno sempre avuto dei problemi a rapportarsi con Beverly a causa del suo carattere freddo e insensibile. Per sua stessa ammissione, Beverly ha rivelato che lei e il marito hanno concepito Leonard solo per condurre una ricerca scientifica. Per questo Leonard, pur volendole bene, non ha mai contestato l'infedelt\u00e0 di Alfred, ritenendo gi\u00e0 strano che lui avesse resistito cos\u00ec a lungo.\n\u00c8 benvoluto da Wyatt, il padre di Penny (che diventer\u00e0 poi suo suocero). Quando i due si incontrano per la prima volta, Penny, che aveva lasciato Leonard da poco, gli chiede di fingere di essere ancora il suo ragazzo per compiacere Wyatt: in breve i due uomini scoprono di andare molto d'accordo, ma bene presto la bugia viene fuori e quindi Wyatt, dopo aver rimproverato la figlia, implora Leonard, letteralmente, di riprovare a mettersi con lei perch\u00e9 \u00e8 l'unico ragazzo decente con cui sua figlia sia mai uscita.\nVorrebbe avere dei figli, ma \u00e8 costretto a rispettare il desiderio di Penny di non volerne, consolandosi con il fatto che lei sia comunque la cosa migliore che gli sia capitata nella vita, ma nel finale di stagione il suo desiderio sar\u00e0 esaudito dall'inaspettata gravidanza della moglie che, scopertasi incinta, scopre anche un inaspettato desiderio di maternit\u00e0.\nRelazioni sentimentali.\nLeonard, nel corso della serie, ha avuto quattro storie sentimentali importanti:"}
{"id": "2441434", "revid": "56620", "url": "https://it.wikipedia.org/wiki?curid=2441434", "title": "Ordine al Merito militare del W\u00fcrttemberg", "text": ""}
{"id": "2441435", "revid": "1318658", "url": "https://it.wikipedia.org/wiki?curid=2441435", "title": "Antonio Cancian", "text": "Dal 7 giugno 2009 al 25 maggio 2014 \u00e8 stato deputato europeo del Popolo della Libert\u00e0, e successivamente del Nuovo Centrodestra.\nE fratello minore di Monsignor Domenico Cancian, vescovo di Citt\u00e0 di Castello.\nBiografia.\nAttivit\u00e0 imprenditoriale.\nLaureato in ingegneria civile all'Universit\u00e0 degli Studi di Padova, svolge il servizio militare negli Alpini, con la cui associazione collaborer\u00e0 negli anni successivi. Nel 1978 in collaborazione con la moglie, avvia il suo primo studio professionale operativo nel settore della progettazione civile. Dopo anni di attivit\u00e0 in Italia e all'estero, lascia il settore per poter dedicare le proprie competenze alla politica.\nOltre alla presenza nel mercato italiano, dalla seconda met\u00e0 degli anni \u201990 \u00e8 stata sviluppata una rete tecnica e professionale estera in particolare nei paesi dell\u2019area Balcanica, dell\u2019est Europa, dell\u2019ex Unione Sovietica e del Medio Oriente. Agli uffici operativi originari di Mareno di Piave (TV), si sono nel tempo affiancati sul mercato nazionale quelli di Roma, Milano, Padova, Belluno, Trieste, Conegliano (TV) e Cortina d\u2019Ampezzo (BL), e, su quello estero, quelli di Timisoara, Bucarest, Mostar, Budapest, Sofia, Odessa, Abu Dhabi, Goa, Hyderabad.\nPresidente e A.D. di Rete Autostrade Mediterranee S.p.A. dal 2014.\nImpegnato dalla sua nomina nel rilancio e valorizzazione della Societ\u00e0 RAM Spa attraverso una strategia che guarda all\u2019Europa e alle grandi opportunit\u00e0 che essa pu\u00f2 offrire nel settore della portualit\u00e0 e della logistica e qualificandola come braccio operativo del MIT al servizio del Sistema-Mare.\nRAM, societ\u00e0 in house del Ministero delle Infrastrutture e dei Trasporti, a capitale interamente detenuto dal Ministero dell\u2019Economia e delle Finanze, opera con l\u2019obiettivo principale di sviluppare le reti di trasporto marittime e valorizzare l\u2019apporto strategico che esse sono in grado di fornire al sistema di collegamenti dell\u2019area Euromediterranea ed alla catena logistica door to door.\nPartecipa alle riunioni e ai Corridor Fora a Bruxelles contribuendo allo sviluppo e all\u2019implementazione dei Work Plan dei Corridoi che interessano l\u2019Italia per le Autostrade del Mare e l\u2019ERTMS.\nHa partecipato e contribuito alla stesura del Piano Strategico Nazionale della Portualit\u00e0 e della Logistica (PSNPL) relativamente ai temi intermodalit\u00e0, integrazione, interconnessione che rappresentano le premesse per costruire proposte progettuali sostenibili dal punto di vista tecnico, economico, sociale e ambientale.\nAttraverso la RAM Spa \u00e8 partecipe alla fase di attuazione e implementazione del PSNPL, offrendo assistenza tecnica alla Segreteria del Ministro e collaborando con la Nuova Struttura Tecnica di Missione a numerosi studi e analisi.\nDi primaria importanza \u00e8 l\u2019intero scenario Euro Mediterraneo \u201callargato\u201d in cui la stessa Societ\u00e0 opera, e nel contesto del quale, in prima persona, segue con attenzione le principali politiche, promuovendo le relazioni con gli attori prevalenti attraverso un loro coordinamento efficiente ed efficace, affinch\u00e9 si realizzi un sistema integrato di trasporti e logistica nell\u2019area, anche in linea con il processo di revisione e di estensione dei corridoi TEN-T verso i paesi dei Balcani Occidentali e quelli extra-UE mediterranei e di integrazione con le reti TMN-T. RAM ha avviato una concreta partnership e collaborazione con l\u2019Union for the Mediterranean, ed in particolare con il suo Segretariato per sostenere l'iniziativa Autostrade del Mare, che ha come obiettivo quello di rinforzare/creare una nuova catena logistica attraverso i porti della riva nord e sud del Mediterraneo.\nLa collaborazione promossa con i protagonisti del settore, sia privati che pubblici, ha come obiettivo quello di sviluppare le fattibilit\u00e0 tecnico/economiche previste dal nuovo codice nelle quattro tematiche principali che riguardano l\u2019interconnessione rete nodo, l\u2019intermodalit\u00e0 e gli smart/green port entro i nodi e la navigazione marittima e fluviale.\nIl tutto per incrementare la competitivit\u00e0 del sistema portuale italiano e renderlo hub dell\u2019Europa e del Mediterraneo e fare della Risorsa Mare l\u2019elemento strategico pi\u00f9 rilevante per la crescita del nostro Paese.\nDa Aprile 2015 \u00e8 stato nominato dal MIT Focal Point per il Pilastro 2 (Connettere la regione) della Strategia Europea per la regione dell\u2019Adriatico e dello Ionico che si prefigge l\u2019obiettivo di rafforzare la cooperazione nella Macro Regione Adriatico Ionica e promuovere stabilit\u00e0 economica e politica e creare solide basi per il processo di integrazione europea. Partecipa attivamente ai lavori del Thematic Steering Group del Pilastro 2, che co-presiede insieme alla sua omologa proveniente dalla Serbia; in tale ruolo prende parte alle riunioni del Governing Board, del Technical Meeting tra Coordinatori di Pilastro e della Cabina di Regia Nazionale.\nDa Aprile 2015 la RAM Spa riveste il ruolo di Ufficio di Promozione per la navigazione a Corto Raggio (SPC - Italy) e promuove iniziative in sinergia e coordinamento con l'European Shortsea Network (ESN) che racchiude gli SPCs di 21 paesi europei pi\u00f9 la Turchia.\nLa RAM, nello svolgimento di tutte le attivit\u00e0 relative alla promozione della navigazione a corto raggio, intende essere il punto di riferimento per le future Autorit\u00e0 di Sistema Portuali, per gli armatori e per il settore della logistica.\nAttivit\u00e0 politica.\nToni Cancian, impegnato negli anni giovanili nell'associazionismo cattolico, matura anche la vocazione all'impegno sociale e, entrato nella Democrazia Cristiana, diventa, nel 1973, consigliere comunale di Mareno di Piave dove far\u00e0 il sindaco dal 1987 al 1993. Nel 1992 viene eletto Deputato al Parlamento italiano per conto della Democrazia Cristiana.\nNel 1994, con la crisi della cosiddetta prima repubblica, Toni Cancian lascia la politica attiva e si dedica all'impegno professionale imprimendo alla sua attivit\u00e0 imprenditoriale una svolta internazionale ed una crescita significativa che porter\u00e0 il gruppo ad essere una delle realt\u00e0 emergenti nel panorama della progettazione di grandi opere nel Nordest italiano, come sopra evidenziato.\nNel 2009 trasferisce la sede principale del gruppo imprenditoriale a Conegliano, nel nuovo centro direzionale progettato dall'arch. Boris Podrecca e ne rende pi\u00f9 strutturata ed articolata l'attivit\u00e0. Nello stesso anno, si candida alle elezioni europee nelle liste del Popolo delle Libert\u00e0, circoscrizione elettorale Nordest (Veneto, Trentino-Alto Adige, Friuli-Venezia Giulia, Emilia-Romagna) ed il 7 giugno 2009 \u00e8 eletto al parlamento europeo con 50.992 preferenze ed un consenso diffuso nelle quattro regioni.\nParlamentare del Partito Popolare Europeo, rappresentante del Popolo delle Libert\u00e0, entra nella commissione per il Trasporto e il Turismo (TRAN) e la Commissione per l'Industria, la Ricerca e l'Energia (ITRE) ed esprime fin dall'inizio capacit\u00e0 di iniziativa, di intervento, di proposta che ne fanno un preciso punto di riferimento nel panorama politico.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nNell'aprile 2014 viene scelto candidato, alle Elezioni europee del 2014 in Italia come capolista del Nuovo Centrodestra - Unione di Centro nella Circoscrizione Italia nord-orientale (che raccoglie i 14 collegi elettorali dell'Emilia Romagna, del Friuli-Venezia Giulia, del Trentino-Alto Adige e del Veneto). Alle elezioni del 25 maggio 2014 ottiene 19.056 preferenze, ma non viene rieletto."}
{"id": "2441442", "revid": "1632387", "url": "https://it.wikipedia.org/wiki?curid=2441442", "title": "Dreamland Manor", "text": "Dreamland Manor \u00e8 l'album di debutto del gruppo musicale power metal tedesco Savage Circus.\nLa musica \u00e8 stata scritta da tutto il gruppo, mentre i testi sono stati scritti da Jens Carlsson e Piet Sielck.\nIl batterista Thomas Stauch ha dichiarato di \"Dreamland Manor\" in un'intervista:"}
{"id": "2441451", "revid": "306856", "url": "https://it.wikipedia.org/wiki?curid=2441451", "title": "Cima di Campo", "text": "La Cima di Campo (\"Turnerkamp\" o \"Turnerkamm\" in tedesco - 3.418 ) \u00e8 una montagna delle Alpi della Zillertal. Si trova lungo la linea di confine tra l'Italia e l'Austria.\nToponimo.\nIl nome tradizionale della montagna \u00e8 attestato nel XIX secolo come \"Turner Kamp\" e significa letteralmente \"cresta del tuono\" (in tedesco \"Donnerkamm\"). Il nome italiano, creato da Ettore Tolomei, misconosce questa base etimologica e ritiene erroneamente che \"-kamp\" (che \u00e8 la forma dialettale di \"-kamm\") significhi \"campo\".\nSalita alla vetta.\nDal versante austriaco si pu\u00f2 salire sulla vetta partendo dalla Berliner H\u00fctte."}
{"id": "2441454", "revid": "24443", "url": "https://it.wikipedia.org/wiki?curid=2441454", "title": "Turnerkamp", "text": ""}
{"id": "2441460", "revid": "92723", "url": "https://it.wikipedia.org/wiki?curid=2441460", "title": "Eulogia", "text": "Il termine eulogia (dal greco ), che significa \"benedizione\", ha trovato larga applicazione in ambito ecclesiastico per indicare, spesso con precisa e invariabile formula rituale, una persona benedetta da Dio.\nStoria.\nFu usata occasionalmente in antico per significare l'eucaristia, e in questo senso \u00e8 usata in modo particolarmente frequente negli scritti di san Cirillo di Alessandria. L'origine di un simile uso \u00e8 indubbiamente da rintracciare nelle parole di San Paolo (); \"to poterion tes eulogias ho eulogoumen\".\nMa, in modo pi\u00f9 generale l'uso coinvolge oggetti, tra cui il pane o il vino, che erano distribuiti abitualmente dopo la celebrazione di misteri divini. Il pane cos\u00ec benedetto, come riporta Sant'Agostino (\"De peccat. merit.\", ii, 26), era abitualmente distribuito ai suoi tempi ai catecumeni, ed egli dava loro il nome di \"sacramentum\", avendo ricevuto la formale benedizione della Chiesa: Per la sopravvivenza di quest'uso nei secoli seguenti, si veda Antidoron; Uso liturgico del pane. \nLa parola eulogia ha avuto un uso speciale in connessione con la vita monastica. Nella Regola benedettina ai monaci era vietato ricevere \"litteras, eulogias, vel quaelibet munuscula\" senza l'autorizzazione dell'abate. Qui la parola pu\u00f2 essere stata impiegata nel senso esclusivo di pane benedetto, ma sembra che abbia avuto comunque un significato pi\u00f9 esteso, e designare ogni genere di regalia. Vi era l'uso nei monasteri di distribuire nei refettori, dopo la Messa, le eulogiae del pane benedetto durante il rito sacro della Messa.\nL'eulogia \u00e8 anche una tecnica occulta, essa pu\u00f2 essere applicata da chi ne conosce il reale significato, tale disciplina pu\u00f2 essere insegnata a solo coloro che ne hanno appreso il valore e pu\u00f2 essere trasmessa talvolta anche oralmente.\nNell'Islam.\nLa parola \"eulogia\" sta anche a indicare nella cultura islamica, scritta e orale, un insieme precisamente indicato di espressioni di massimo rispetto, per Allah, per il Profeta e i suoi vicari/successori (i Califfi), i Compagni di Maometto, i Seguaci del Profeta e per persone la cui eccezionale levatura religiosa e morale nei secoli abbia avuto generali e coerenti riconoscimenti.\nCos\u00ec, per l'unico Dio, i musulmani usano ad esempio scrivere o dire, l'espressione \"\u02bfazza wa jalla\" (Onnipotente ed Eterno); per Maometto l'eulogia \u00e8 \"\u1e63all\u0101 All\u0101hu \u02bfalayhi wa sallama\" (Dio lo benedica e lo salvi), per i Compagni e i Califfi l'eulogia dovuta \u00e8 \"ra\u1e0di All\u0101hu \u02bfanhu\" (Dio sia soddisfatto di lui), per tutti gli altri, comunque degni di essere ricordati con venerazione, l'espressione \u00e8 \"\u02bfalayhi al-sal\u0101m\" (Su di lui la pace).\nNelle opere scritte si usa spesso sostituire l'espressione con un carattere apposito, ma sovente gli studiosi arabisti usano sostituire l'eulogia intera con un semplice asterisco, vista la frequenza delle loro ricorrenze."}
{"id": "2441461", "revid": "767487", "url": "https://it.wikipedia.org/wiki?curid=2441461", "title": "Fluorometolone", "text": "Fluorometolone \u00e8 una molecola di tipo corticosteroideo. Fra gli steroidi impiegati in oftalmologia, \u00e8 il composto che determina, assieme al clobetasone, il grado minore di aumento del tono oculare nei soggetti che sono sensibili agli steroidi. In Italia \u00e8 venduto dalla societ\u00e0 farmaceutica Tubilux Pharma S.p.A con il nome commerciale di \"Fluaton\" nella forma farmacologica di collirio alla concentrazione dello 0.1%.\nFarmacodinamica.\nFluorometolone \u00e8 estremamente efficace quando utilizzato nella terapia dei disturbi infiammatori del segmento anteriore dell'occhio.\nL'aspetto peculiare della molecola consiste nel non aver mai dato luogo ad un significativo aumento della pressione endoculare, perfino nei trattamenti di lunga durata (oltre il mese).\nLa molecola \u00e8 dotata di spiccata attivit\u00e0 antinfiammatoria locale (superiore di circa 40 volte quella del cortisone). Fluorometolone determina una riduzione del numero delle cellule flogistiche cos\u00ec come della produzione di fibrina. Tuttavia il composto, similmente ad altri steroidi, diminuisce la capacit\u00e0 di cicatrizzazione.\nFarmacocinetica.\nIl farmaco utilizzato per via topica \u00e8 assorbito senza alcun problema sia dalla cornea intatta che da quella lesa. A seguito della somministrazione topica l'assorbimento sistemico \u00e8 sostanzialmente irrilevante.\nUsi clinici.\nIl farmaco trova indicazione nel trattamento delle forme infiammatorie acute e subacute del segmento anteriore dell'occhio, della congiuntiva palpebrale e bulbare, nonch\u00e9 della cornea .\nEffetti collaterali.\nGli eventi avversi che ricorrono maggiormente a seguito della applicazione topica sono: senso di bruciore, arrossamento ed irritazione locale. Un utilizzo prolungato nel tempo determina un maggior rischio di comparsa di glaucoma, nevrite ottica, deficit di acuit\u00e0 visiva e del campo visivo, cataratta subcapsulare posteriore.\nControindicazioni.\nFluorometolone \u00e8 controindicato nei soggetti che presentano ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmacologica.\nControindicato anche nei pazienti che presentano malattie sostenute da virus a carico della cornea, in particolare nelle forme causate da herpes simplex e nelle cheratiti ulcerative. \u00c8 altres\u00ec controindicato nelle congiuntiviti purulente e nelle infezioni micotiche dell'occhio."}
{"id": "2441462", "revid": "838137", "url": "https://it.wikipedia.org/wiki?curid=2441462", "title": "Lara Comi", "text": "Biografia.\nComi ha conseguito la laurea triennale nel 2005 in Economia dei mercati e delle imprese all'Universit\u00e0 Cattolica; nel 2007 ha conseguito la laurea specialistica in Economia dei mercati internazionali e delle nuove tecnologie all'Universit\u00e0 Bocconi di Milano.\nDopo aver effettuato un tirocinio presso il consolato dell'Uruguay in Italia, ha svolto a seguito della laurea uno stage presso Beiersdorf Italia ed \u00e8 stata per un anno (2008-2009) brand manager per Giochi Preziosi.\nAttivit\u00e0 politica.\nPortavoce di Forza Italia a Saronno dal 2002 al 2005, diviene assistente di Mariastella Gelmini e nel 2004 a 21 anni coordinatrice nella regione Lombardia di Forza Italia Giovani. Alle elezioni politiche italiane del 2008 \u00e8 candidata alla Camera dei Deputati nel collegio Lombardia 1, risultando terza non eletta. Alle elezioni europee del 2009 \u00e8 eletta nella circoscrizione Italia nord-occidentale per Il Popolo della Libert\u00e0 con preferenze.\nNella VII legislatura del Parlamento Europeo fu membro della Delegazione per le relazioni con l'Afghanistan (2009-2010), della Delegazione all'Assemblea parlamentare euro-latinoamericana (2010-2014), della Delegazione alla commissione parlamentare mista UE-Messico (2010-2014), della Commissione per il mercato interno e la protezione dei consumatori (2012-2014).\nA marzo 2012 \u00e8 stata eletta coordinatore PdL della provincia di Varese.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nAlle elezioni europee del 2014 \u00e8 candidata per Forza Italia nella circoscrizione Italia nord-occidentale. Viene rieletta nella con preferenze.\nViene scelta dai colleghi come vicepresidente del Gruppo PPE all'Europarlamento. Ricopre il ruolo di membro della Commissione per il mercato interno e la protezione dei consumatori e della Delegazione per le relazioni con gli Stati Uniti.\nAlle elezioni europee del 2019 si ricandida nel nord-ovest con Forza Italia ottenendo preferenze e risultando la prima dei non eletti. \nDurante la campagna elettorale viene coinvolta in un'inchiesta relativa a presunti finanziamenti illeciti.\nBerlusconi, eletto anche nel sud e nelle isole, opter\u00e0 per mantenere il proprio seggio nel nord-ovest escludendola in tal modo dall'europarlamento. In seguito a tale decisione Lara Comi ha dichiarato: \"Ho comunicato la mia decisione irrevocabile di voler essere libera da ogni incarico politico o nell'ambito dell'attivit\u00e0 del Parlamento Europeo perch\u00e9 voglio difendermi dalle accuse che mi sono state mosse, senza avvalermi dell'immunit\u00e0 parlamentare\".\nProcedimenti giudiziari.\nDiffamazione.\nA seguito della puntata del 24 gennaio 2013 della trasmissione televisiva \"Servizio pubblico\" viene querelata per diffamazione aggravata da Roberto Soffritti. Comi aveva chiesto ad Antonio Ingroia, fondatore e capo della lista \"Rivoluzione Civile\", delucidazioni sulla candidatura di Soffritti, sostenendo sulla base di non meglio precisate informazioni che Soffritti fosse una persona poco limpida, con un background di tipo mafioso, che avrebbe fatto fallire la Coopcostruzioni e che sarebbe stato condannato per questi fatti. In realt\u00e0 l'ex sindaco di Ferrara era incensurato e l'unico procedimento penale che lo coinvolse fu archiviato per \"l'assoluta trasparenza e il rigoroso rispetto delle regole da parte dell'amministrazione comunale guidata da Soffritti\". L'eurodeputata scelse di avvalersi dell'immunit\u00e0 da europarlamentare per il processo per diffamazione aggravata; l'immunit\u00e0 venne concessa dal Parlamento Europeo per alzata di mano nella Seduta Plenaria del 14 gennaio 2014, anche in considerazione del fatto che la Comi ha espresso ripetutamente e pubblicamente le sue scuse a Soffritti. Il giudice civile, comunque, ha negato alla Comi l'utilizzo dell'immunit\u00e0, in quanto non collegata alle dichiarazioni fatte; viene pertanto condannata ad un risarcimento pari a 30.000 \u20ac.\nAssunzione della madre al Parlamento Europeo.\nNel 2017, per aver assunto la madre come sua assistente dal 2009 al 2010, gli organi di controllo del Parlamento Europeo rilevano da parte sua una violazione di specifiche norme europee (modificate proprio nel corso del 2009) che vietano ai parlamentari di reclutare parenti. Accetta di restituire ratealmente la somma impropriamente percepita per 126.000 euro, ammettendo un errore di interpretazione normativa commesso dal proprio ex-commercialista, di cui lei come personaggio pubblico si prende la responsabilit\u00e0. Questa vicenda non ha avuto per Lara Comi conseguenze di carattere giudiziale e penale.\nTangenti.\nIl 15 maggio 2019 Lara Comi viene indagata per finanziamento illecito insieme al Presidente di Confindustria Lombardia Marco Bonometti nella maxi indagine della Direzione distrettuale Antimafia di Milano sulla presunta rete di corruzione che otto giorni prima aveva portato a 43 misure cautelari: all\u2019imprenditore viene contestato un finanziamento da 31.000 euro a un'impresa in cui lei risulta essere socia.\nMensa dei poveri.\nA seguito di un filone dell\u2019inchiesta \"Mensa dei poveri\", il 14 novembre 2019 viene arrestata e posta agli arresti domiciliari per accuse a vario titolo di corruzione, finanziamento illecito e truffa. Dal 5 dicembre \u00e8 di nuovo in libert\u00e0 su decisione del Tribunale del Riesame di Milano. Il 21 ottobre, al termine delle indagini, il Tribunale di Milano ha accolto le tesi della Procura della Repubblica, rinviandola a giudizio.\nTruffa aggravata ai danni del Parlamento europeo.\nNel dicembre 2020, il GIP del Tribunale di Milano ordina il sequestro di 525.000 euro alla Comi e, in solido, ad altre cinque persone, indagate per il reato di truffa aggravata volta al conseguimento di erogazioni pubbliche ai danni del Parlamento europeo (art. 640-\"bis\" c.p.). Nel decreto di sequestro si legge che il gruppo avrebbe: "}
{"id": "2441463", "revid": "767487", "url": "https://it.wikipedia.org/wiki?curid=2441463", "title": "Il ribelle di Scozia", "text": "Il ribelle di Scozia \u00e8 un film del 1971 diretto da Delbert Mann, basato sul romanzo \"Il ragazzo rapito\" di Robert Louis Stevenson."}
{"id": "2441465", "revid": "5695", "url": "https://it.wikipedia.org/wiki?curid=2441465", "title": "Ghetti ebraici in Italia", "text": "Numerosi ghetti ebraichi furono istituiti in Italia tra il XVI e il XIX secolo nelle citt\u00e0 di residenza degli ebrei, secondo i dettami della bolla \"Cum nimis absurdum\" di papa Paolo IV del 1555. La chiusura dei ghetti avvenne nell'Ottocento come conseguenza del processo di emancipazione degli ebrei italiani.\nStoria.\nL'istituzione dei ghetti a partire del XVI secolo fu limitata al Centro-Nord d'Italia, poich\u00e9 come conseguenza dei decreti di espulsione non esistevano pi\u00f9 all'epoca comunit\u00e0 ebraiche nel Meridione. In alcune realt\u00e0 locali gli ebrei furono capaci di ritardare (come in Piemonte) o evitare (come a Livorno o a Pisa) l'istituzione del ghetto, o limitarne alcuni degli effetti restrittivi. Fu solo comunque alla fine del Settecento, con la diffusione degli ideali della rivoluzione francese e l'occupazione francese che i ghetti furono progressivamente aboliti. L'emancipazione degli ebrei promossa in Piemonte fin dal 1848 dallo Statuto Albertino divenne legge del nuovo Stato italiano. L'ultimo ghetto ad essere abolito fu quello di Roma nel 1870, all'indomani dell'annessione.\nMolti dei ghetti furono abbandonati dalla popolazione ebraica e caddero in una situazione di degrado e abbandono, altri rimasero il centro (non pi\u00f9 coatto) della vita della comunit\u00e0 locale. A cavallo tra Ottocento e Novecento molti dei ghetti furono interessati dall'opera di risanamento di cui furono oggetto molti degli antichi centri storici delle citt\u00e0 italiane. Alcuni ghetti furono totalmente demoliti (Firenze), in altri casi largamente rimaneggiati con demolizioni e sventramenti (Roma, Mantova). In altri casi il ghetto si \u00e8 conservato pressoch\u00e9 integro (Venezia).\nOggi \u00e8 in molti casi ancora possibile riconoscere l'area dei vecchi ghetti, il luogo dove erano collocate le porte, le abitazioni con i loro cortili e passaggi interni, le sinagoghe che di regola dovevano essere nascoste e prive di segni esteriori di riconoscimento. In anni recenti, i ghetti sono diventati una attrazione turistica e sforzi sono stati compiuti da alcune amministrazioni locali per preservarne le tracce rimaste e farne parte fruibile di itinerari turistici. La logica della preservazione della memoria e della conservazione di ambienti anche non monumentali ma di interesse storico sta sostituendosi alla politica dell'abbandono e dell'incuria che specie nei decenni successivi alla seconda guerra mondiale ha causato perdite inestimabili al patrimonio storico, artistico e culturale italiano.\nIl termine ghetto deriva dal termine veneziano \"fonderia\".\nI ghetti ebraici in Italia.\nL'elenco (incompleto) offre una lista, regione per regione secondo l'ordine di istituzione, dei ghetti ebraici in Italia, con l'anno di apertura e di chiusura definitiva e note sintetiche sul loro attuale stato di preservazione:"}
{"id": "2441468", "revid": "1543377", "url": "https://it.wikipedia.org/wiki?curid=2441468", "title": "Canone di Star Trek", "text": "Il canone di Star Trek comprende generalmente la serie classica, ', ', ', ' e gli undici film della saga, escludendo quindi i romanzi e i videogiochi. Tuttavia, lo stesso sito ufficiale di Star Trek afferma che questa definizione non \u00e8 assoluta, ma che ci\u00f2 che costituisce il canone \u00e8 fluido e aperto all'interpretazione e al dibattito.\nSerie TV.\nCome regola, tutte le serie TV dal vivo di Star Trek che sono andate in onda sono canoniche, mentre e la serie programmata (ma non girata) \"\" non lo sono. Tuttavia, questo non chiarisce quale versione degli episodi sono canoniche: infatti diversi episodi sono stati trasmessi in diverse versioni, pi\u00f9 lunghe o pi\u00f9 corte a seconda delle esigenze televisive. Negli anni Sessanta, gli episodi della serie classica duravano 51 minuti (un'ora contando la pubblicit\u00e0), e della stessa lunghezza sono i DVD distribuiti. Tuttavia, in repliche pi\u00f9 recenti, queste puntate sono state trasmesse in versioni da 42 minuti, e il problema della canonicit\u00e0 dei nove minuti mancanti non \u00e8 mai stato affrontato. Allo stesso modo, quando episodi speciali della lunghezza di due ore sono trasmessi in syndication, diversi minuti devono essere tagliati per far spazio alla duplicazione della sigla e dei crediti. Infine, gli episodi rimasterizzati della serie classica, presentati nel 2006, presentano diverse differenze visive rispetto agli episodi originali. Non vi \u00e8 stato nessun comunicato ufficiale su quale di queste versioni \u00e8 da considerare canonica.\nPer complicare il fatto, \u00e8 stato notato che Gene Roddenberry, il creatore di Star Trek, era in un certo senso un revisionista per i problemi del canone. Le persone che hanno lavorato con lui ricordano che, anzich\u00e9 decidere sulla canonicit\u00e0 di una serie o di un episodio, preferiva farlo punto per punto: nel caso avesse cambiato idea su qualcosa, o qualcosa in un episodio contraddiceva quello che considerava un fatto pi\u00f9 importante in un altro episodio, non aveva problemi a dichiarare quello specifico dettaglio non canonico.\nUn altro fattore che contribuisce a confondere la differenza tra canone e non canone \u00e8 il fatto che alcuni sceneggiatori hanno incluso elementi da popolari opere non canoniche in episodi canonici. Questo \u00e8 il caso, ad esempio, di alcuni concetti che sono apparsi per la prima volta nell'episodio \"Viaggio a ritroso nel tempo\", tra cui il deserto chiamato \"la Fornace\" e la citt\u00e0 di ShiKahr, situati su Vulcano, che sono poi stati usati in ', nel trittico di episodi iniziato con '. Tuttavia, sebbene elementi della serie animata sono canonici, la serie in s\u00e9 rimane non canonica.\nUn altro problema viene dal testo che appare ad esempio sui monitor dei computer, ma che non sono leggibili durante l'episodio, ad eccezione delle trasmissioni moderne in alta definizione. La trascrizione del testo pu\u00f2 spesso essere ottenuta attraverso interviste e foto di scena; questo pone il problema della canonicit\u00e0 di queste informazioni. Sebbene non ci sia risposta valida per questo materiale in generale, almeno una parte di esso, come i dati biografici visti su un monitor durante l'episodio \"\", sono stati esplicitamente dichiarati non essere completamente canonici.\nFilm.\nTutti i film di \"Star Trek\" sono considerati canonici. Tuttavia, come nel caso degli episodi televisivi, non \u00e8 specificato quale versione sia canonica; questo lascia irrisolta la canonicit\u00e0 di scene tagliate dalla versione cinematografica ma incluse nella versione per il mercato domestico o nel \"director's cut\". Questo \u00e8 il caso, ad esempio, di una scena del secondo film, \"\", in cui viene rivelato che Peter Preston \u00e8 il nipote di Scotty.\n\u00c8 stato inoltre riferito che Roddenberry non era soddisfatto dei film, e che \"non li considerava canonici\". Sfortunatamente, non esiste nessuna lista definitiva dei film che non piacevano a Roddenberry, o degli elementi che non considerava facenti parte del canoni. Ad esempio, il libro \"Star Trek Chronology\" afferma che Roddenberry considerava elementi de \"\" e di \"Rotta verso l'ignoto\" apocrifi, ma senza specificare quali in particolare.\nNeppure il problema della canonicit\u00e0 dei contenuti extra dei DVD, come ad esempio le scene cancellate, \u00e8 stata mai presa in considerazione.\nPubblicazioni.\nRomanzi.\nMolti dei romanzi originariamente pubblicati dalla Pocket Books non sono considerati parte del canone. Questa \u00e8 stata una linea guida fissata presto da Gene Roddenberry, e ripetuta molte volte dalle persone che hanno lavorato con lui.\nTuttavia, anche questa regola ha le sue eccezioni. Due romanzi basati su \"Voyager\", scritti da Jeri Taylor (co-creatore e produttore della serie), \"Mosaic\" e \"Pathways\", furono scritti all'inizio della produzione, e fornivano dettagli sui personaggi principali. Queste erano pensate per essere canoniche, e per essere usate come fonti dagli sceneggiatori quando facevano muovere i personaggi; questi romanzi sono a volte nominati come le uniche eccezioni alla regola. Tuttavia, poich\u00e9 alcuni dettagli sui personaggi menzionati nei libri non sono mai stati usati in alcun episodio di \"Voyager\", il loro \"status\" come canone \u00e8 oggetto di dibattito.\nTrasposizioni letterarie.\nLe trasposizioni letterarie degli episodi e dei film non sono considerate canone. Anche questa tradizione risale a Gene Roddenberry; egli scrisse l'adattamento del primo film, che includeva molti dettagli non inclusi nel film, come ad esempio la rivelazione che la donna morta nell'incidente al teletrasporto era l'amante di Kirk. Sebbene questo romanzo gettava luce su molti punti lasciati irrisolti nel film, \u00e8 stato detto che Roddenberry non lo considerava canone.\nLibri di riferimento.\nUn caso speciale \u00e8 quello dei \"reference book\" non narrativi, come la \"Star Trek Encyclopedia\", \"Star Trek Chronology\" o i \"manuali tecnici\" di TNG o DS9. Al contrario dei libri e dei romanzamenti, questi manuali non sono mai stati esplicitamente dichiarati non canonici, e il fatto che siano stati ufficialmente omologati dalla Paramount e che siano stati seguiti dagli sceneggiatori come guide serve a dargli un'aura di credibilit\u00e0. Lo stesso Roddenberry li considerava parte del \"background\" di \"Star Trek\". Allo stesso tempo, Michael Okuda e Rick Sternbach, due consulenti tecnici e artistici sin da \"Star Trek: The Next Generation\" e autori di diversi di questi manuali, considerano il loro lavoro \"abbastanza ufficiale\". Tuttavia, essi si fermano prima di chiamare il loro lavoro \"canone\", lasciando aperto il dibattito.\nLo sceneggiatore e co-produttore Ronald D. Moore scarta questo materiale come \"speculazione\", e dice che lo staff di scrittori non lo considera canone. Tuttavia la Viacom, che possiede la Paramount, sembra pensarla differentemente: in una serie di \"post\" sui forum nel sito ufficiale di Star Trek, il direttore Harry Lang non lasci\u00f2 dubbi che lui consideri questi libri canonici.\nAltre pubblicazioni.\nI fumetti e le riviste su Star Trek non sono considerate canone. Tuttavia Roberto Orci, sceneggiatore dell'undicesimo film della serie, ha dichiarato di considerare \"\", fumetto realizzato in previsione del film, come parte del canone, sebbene riconosca di non poter prendere una decisione in merito.\nAltro materiale.\nNulla di ci\u00f2 che avviene nei videogiochi legati a Star Trek, nell'attrazione , nei fandom \u00e8 considerato canone.\nMateriale approvato da Roddenberry.\nBasandosi sulla quantit\u00e0 di controllo creativo che Roddenberry ha esercitato sulla prima stagione di \"Star Trek\", alcuni hanno sostenuto che solo ci\u00f2 che \u00e8 stato approvato da Roddenberry possa essere considerato canone. Un approccio di questo tipo vorrebbe eliminare dal canone tutto ci\u00f2 che non era gradito a Roddenberry, cos\u00ec come tutto ci\u00f2 che \u00e8 stato prodotto dopo la sua morte, inclusi cinque film e tre serie TV.\nTuttavia, lo stesso Roddenberry rimprover\u00f2 preventivamente questa attitudine. Egli aveva sperato che \"Star Trek\" sarebbe andato avanti dopo la sua morte, aspettandosi che sarebbe migliorato costantemente con le generazioni successive, che guardandosi indietro avrebbero visto nella sua opera semplicemente l'inizio di qualcosa migliore e pi\u00f9 grande. Roddenberry chiaramente non intendeva che \"Star Trek\" fosse limitato al suo lavoro, ma che avrebbe incluso tutto il lavoro delle future generazioni.\nLingua Klingon.\nLa lingua klingon fu ideata per la prima volta da James Doohan per il primo film, e consisteva solamente di poche parole. In seguito, Marc Okrand mise insieme le poche parole in un vero linguaggio, completo di regole grammaticali e fonologia, e arriv\u00f2 perfino a pubblicare \"Il dizionario klingon\" e a creare un \"Klingon Language Institute\". Questo linguaggio fu usato in seguito per scrivere dialoghi in klingon apparsi in diversi episodi e film successivi. Tuttavia, nonostante questo, non vi \u00e8 alcuna eccezione alle regole del canone per il completo linguaggio klingon: di conseguenza, solo le parole udite sullo schermo sono considerate canoniche."}
{"id": "2441473", "revid": "4252", "url": "https://it.wikipedia.org/wiki?curid=2441473", "title": "Kayak autocostruito", "text": ""}
{"id": "2441474", "revid": "1793900", "url": "https://it.wikipedia.org/wiki?curid=2441474", "title": "Campidoglio (Williamsburg)", "text": "Il Campidoglio di Williamsburg fu il primo edificio del genere ad essere costruito in America nel 1705. Una versione ricostruita \u00e8 al centro della restaurata Colonial Williamsburg.\nEdificio originale 1705-1780.\nL'edificio venne completato nel 1705, e and\u00f2 poi in cenere nel 1747 e quindi ricostruito. Il Campidoglio ed il Palazzo del Governatore sono stati il centro della vita politica e sociale della Virginia per la maggior parte del XVIII secolo. Fra i membri della House of Burgesses che si riunirono nel Campidoglio vi furono Patrick Henry, George Washington, George Mason e Thomas Jefferson.\nDopo che la capitale della Virginia venne spostata a Richmond nel 1780, allinizio della guerra d'indipendenza americana, il vecchio Campidoglio venne utilizzato dalle forze armate britanniche. Dopo la Battaglia di Yorktown, e la resa di Lord Cornwallis, rimase abbandonato e venne smantellato per recuperare materiale da costruzione.\nRestauro: Colonial Williamsburg.\nNei primi anni del XX secolo, il reverendo W.A.R. Goodwin intraprese il restauro della storica Bruton Parish Church (1711) della quale era il rettore. Il suo sogno di restaurare gli altri edifici storici dell'antica capitale coloniale, lo portarono a rivolgersi alla Standard Oil e ad altri filantropi come John D. Rockefeller Jr. che gli consentirono di creare la Colonial Williamsburg. Il Campidoglio ricostruito, assieme al Palazzo del Governatore ed al Wren Building del College di William e Mary costituirono le tre principali strutture del restauro."}
{"id": "2441486", "revid": "838137", "url": "https://it.wikipedia.org/wiki?curid=2441486", "title": "Marco Scurria", "text": "Biografia.\nLaureato in Scienze politiche all'Universit\u00e0 di Roma \"La Sapienza\". Sotto la sua guida, nel 1995, le liste di destra vincono per la prima volta dopo il '68 le elezioni studentesche negli atenei romani. Fino al 1996 \u00e8 dirigente nazionale del Fronte della Giovent\u00f9 (MSI), mentre nel 2000 diventa vicepresidente nazionale di Azione Giovani. \u00c8 stato inoltre membro dell'Assemblea nazionale di Alleanza Nazionale.\nCarriera politica.\nNel 2008 diventa membro del Comitato esecutivo per l'organizzazione della prima Conferenza mondiale dei giovani italiani nel mondo, istituito dal ministero degli Esteri.\nAlle elezioni europee del 2009 viene eletto parlamentare europeo per Il Popolo della Libert\u00e0 con preferenze.\nCognato del maestro Fabio Rampelli, mentore di Giorgia Meloni, nel dicembre 2012 lascia il PdL per aderire al neonato partito Fratelli d'Italia - Centrodestra Nazionale. Alle elezioni europee del 2014 non \u00e8 rieletto."}
{"id": "2441490", "revid": "4175", "url": "https://it.wikipedia.org/wiki?curid=2441490", "title": "Commissioni permanenti", "text": ""}
{"id": "2441494", "revid": "174925", "url": "https://it.wikipedia.org/wiki?curid=2441494", "title": "Fra' Dolcino", "text": ""}
{"id": "2441496", "revid": "287204", "url": "https://it.wikipedia.org/wiki?curid=2441496", "title": "Carretera Interoceanica", "text": ""}
{"id": "2441504", "revid": "198277", "url": "https://it.wikipedia.org/wiki?curid=2441504", "title": "Gianluigi Galbagini", "text": "Carriera.\n\u00c8 stato terzino e ha militato in diverse squadre professionistiche italiane.\n\u00c8 cresciuto nella , con cui ha ottenuto la promozione in Serie A nel 1984, debuttandovi la stagione seguente: esord\u00ec in massima serie il 14 ottobre 1984, in occasione della sconfitta esterna contro l'.\nSuccessivamente, sempre in massima serie, ha vestito le maglie del , nella stagione in cui gli scaligeri portavano sul petto lo scudetto di campioni d'Italia e in cui disputarono la Coppa dei Campioni, e poi dell'.\nHa concluso la carriera nelle categorie minori.\nIn giovane et\u00e0 \u00e8 stato nel giro della nazionale Under 21 con cui ha fatto parte della spedizione agli europei di categoria del 1984: in azzurro ha collezionato 1 presenza.\nIn carriera ha totalizzato complessivamente 48 presenze in Serie A e 71 presenze e 3 reti in Serie B."}
{"id": "2441506", "revid": "56620", "url": "https://it.wikipedia.org/wiki?curid=2441506", "title": "Clonazione (genetica)", "text": ""}
{"id": "2441512", "revid": "767487", "url": "https://it.wikipedia.org/wiki?curid=2441512", "title": "Like a Dragon", "text": " \u00e8 un film del 2007 diretto da Takashi Miike.\nSi tratta di uno yakuza film, adattamento del videogioco per PlayStation 2 \"Yakuza\", creato e sviluppato dalla SEGA nel 2006.\nTrama.\nA Tokyo due uomini mascherati rapinano una banca, ma non trovano denaro poich\u00e9 tutti i soldi della banca, dieci miliardi di yen, la maggior parte appartenenti al clan yakuza Tojo, sono spariti. I due rapinatori decidono quindi di prendere in ostaggio tutte le persone presenti nella banca. Sul luogo arriva il commissario Noguchi, per iniziare una trattativa.\nSatoru e la sua fidanzata Yumi sono in un supermercato, proprio mentre Kiryu, uno yakuza appena uscito dal carcere per un reato mai commesso, viene assalito da un gruppo di uomini. Kiryu li batte facilmente, quindi incontra Haruka, una bambina con un cane, che sta cercando la madre scomparsa. Kiryu decide di aiutarla e la porta con s\u00e9.\nYumi propone a Satoru di fare una serie di rapine, per trovare i soldi necessari per abortire, mentre sulle tracce di Kiryu vi sono Majima, un uomo con una benda sull'occhio destro che ama usare come arma una mazza da baseball, e il suo clan. Inoltre in citt\u00e0 arriva Park, un misterioso killer sud coreano. Kiryu si reca da Kazama, un suo amico, per ottenere informazioni sulla madre di Haruka, e deve affrontare i vari attacchi di Majima, riuscendo sempre a sconfiggerlo. Ma Majima non si arrende e tende un altro agguato a Kiryu, in un palazzo. Kiryu sta per soccombere, quando Majima viene colpito da un colpo di pistola sparato da un poliziotto. Uscito dal palazzo, Kiryu viene colpito da un colpo di pistola, mentre Haruka viene rapita da alcuni uomini.\nIntanto Satoru e Yumi decidono di acquistare illegalmente una pistola e si recano da un uomo che vende armi, incontrando cos\u00ec Park, che acquista un fucile di precisione. L'uomo che vende armi scatta per\u00f2 una fotografia ai due ragazzi, quindi chiama al telefono un uomo e gli dice che i ragazzi che cercano sono passati da lui. Satoru e Yumi vengono cos\u00ec inseguiti da un gruppo di yakuza, e sono costretti a usare l'arma. Yumi per\u00f2 viene ferita, e Satoru la porta sulle spalle, alla ricerca dell'ospedale pi\u00f9 vicino.\nKiryu si fa curare da un suo amico e si mette sulle tracce di Haruka, che \u00e8 stata rapita dal clan capitanato da Akira Nishikiyama, un suo vecchio amico. Kiryu affronta l'uomo, ma viene sconfitto. Quando gli uomini di Akira stanno per dargli il colpo di grazia, Kiryu beve una bibita che gli d\u00e0 una forza sovrumana, e batte facilmente prima gli uomini, quindi Akira. La madre di Haruka si materializza sulle scale, ma dice alla figlia di non essere pi\u00f9 lei e di chiamarsi con un altro nome, azionando con un telecomando una bomba che fa saltare in aria il palazzo, facendo atterrare sulle strade un mucchio di soldi che vengono raccolti al volo dai passanti entusiasti. Un elicottero sorvola a bassa quota la citt\u00e0, e il passeggero viene ucciso da Park, con il fucile di precisione.\nI due rapinatori escono dalla banca e raccolgono i soldi, venendo cos\u00ec arrestati dalla polizia. Yumi muore mentre viene trasportata sulle spalle da Satoru. Majima, ancora vivo, si reca al suo quartier generale e crolla sulle scale. Il cane di Haruka trova la bambina e Kiryu sotto le macerie del palazzo. Una volta alzatasi, la bambina chiede a Kiryu di prendersi cura di lei."}
{"id": "2441515", "revid": "6923", "url": "https://it.wikipedia.org/wiki?curid=2441515", "title": "MSC Poesia", "text": "MSC Poesia \u00e8 una nave da crociera della compagnia MSC Crociere.\nStoria.\nLa nave \u00e8 stata battezzata a Dover il 5 aprile 2008 da Sophia Loren in presenza anche di Andrea Bocelli. Ha tre navi gemelle: \"MSC Musica\", \"MSC Orchestra\" e \"MSC Magnifica\".\nDescrizione.\nLa dotazione della nave include:"}
{"id": "2441516", "revid": "729019", "url": "https://it.wikipedia.org/wiki?curid=2441516", "title": "Air Ivoire", "text": "L'Air Ivoire era la compagnia aerea \"di bandiera\" della Costa d'Avorio.\nIl nome sociale completo \u00e8 Soci\u00e9t\u00e9 Nouvelle Air Ivoire da quando nel 2001 ha ripreso le attivit\u00e0 dopo il fallimento dell'Air Afrique; la sede era a \"Place de la r\u00e9publique\" ad Abidjan.\nStoria.\nLa \"prima\" Air Ivoire \u00e8 fondata il 14 dicembre 1960, a seguito di un accordo tra il governo ivoriano e quello francese ed inizia le sue operazioni nell'agosto 1964. Tra gli azionisti vi sono: Sodetraf, UTA e Air Afrique, fino al gennaio 1976 quando lo Stato ivoriano ne rileva le quote.\nInizialmente conosciuta come \"Air Ivoire\", la compagnia ha dovuto sospendere le sue operazioni nel 1999 a seguito di difficolt\u00e0 finanziarie. Dopo essere stata acquistata dalla societ\u00e0 mauriziana All Africa (detenuta all'epoca da Air France 51% e da AIG 49%), la compagnia cambia il nome in Soci\u00e9t\u00e9 Nouvelle Air Ivoire (SN Air Ivoire) e riprende le attivit\u00e0 di volo nel 2001.\nSecondo il sito internet della societ\u00e0, ad agosto 2008, lo Stato ivoriano deteneva il 49,5% e la societ\u00e0 \"CFI A\u00e9rien\", filiale del \"groupe Atlantique\" era l'azionista di maggioranza con il 50,5%.\nLa societ\u00e0 \u00e8 fallita nel 2011; nel 2012 \u00e8 stata creata l'Air C\u00f4te d'Ivoire.\nFlotta.\nAl 2009, la Air Ivoire possiede una flotta di 5 velivoli cos\u00ec suddivisi:\nDestinazioni.\nAl 2009, la Air Ivoire operava su 13 diverse rotte commerciali."}
{"id": "2441526", "revid": "942189", "url": "https://it.wikipedia.org/wiki?curid=2441526", "title": "Myth Cloth", "text": "I Saint Cloth Myth , comunemente conosciuti in alcuni paesi anche come Myth Cloth, sono una linea di action figure basate sul manga e sulla serie animata de \"I Cavalieri dello zodiaco\" di Masami Kurumada.\nIdeazione e distribuzione.\nLa linea, creata e prodotta da Bandai nel 2003 per accompagnare il lancio della serie animata \"I Cavalieri dello zodiaco - Saint Seiya - Hades\", viene commercializzata sotto l'etichetta Tamashii Nation destinata a collezionisti adulti. Inizialmente sarebbero dovuti uscire soltanto i modellini dei 5 Cavalieri di bronzo protagonisti (Seiya, Shun, Ikki, Shiryu e Hyoga), ma il grande successo nelle vendite spinse alla produzione anche dei dodici Cavalieri d'oro e successivamente anche di altri personaggi (Cavalieri di Asgard, Cavalieri di Nettuno, Specter e personaggi vari della serie classica). Nel 2013 vi \u00e8 anche il debutto di modellini myth cloth riguardanti i personaggi della serie Saint Seiya \u03a9. Nel 2014 vi \u00e8 il lancio di una nuova linea riguardanti i personaggi del film denominati Saint Cloth Legend, poi anche sulla serie Saint Seiya Soul of Gold E nel 2017 anche sul sequel Saint Seiya Next Dimension.\nI modellini inizialmente vennero lanciati sul mercato asiatico (Giappone, Hong Kong, Cina), successivamente la vendita si espanse anche in America, Brasile e Messico e poi in Europa (Francia, Spagna, Portogallo e Italia), divenendo un prodotto molto famoso e di successo.\nLa caratteristica principale di questi modellini \u00e8 l'alta qualit\u00e0 nei dettagli, maggiore rispetto ai modellini classici della serie Vintage degli anni ottanta.\nLa prima chiamata \"Saint Cloth Myth EX\" ha lo scopo di dare un rinnovamento ai modellini pi\u00f9 vecchi della precedente linea. L'idea iniziale dichiarata dal direttore responsabile era quello di produrre 17 personaggi (i 12 Gold Saints ed i 5 Bronze Saints della serie classica). Caratteristica di questa linea \u00e8 la maggiore posabilit\u00e0 data da un numero maggiori di punti di snodo rispetto ai precedenti in maniera tale da poter emulare al meglio le pose viste nell'anime e nel manga. Occasionalmente sono accompagnati da effetti scenici in PVC per riprodurre con maggior dettaglio i colpi speciali dei sacri combattenti.\nLa seconda linea prende il nome di Saint Cloth Crown Series e presenta modellini alti 30 Cm con un numero maggiore di dettagli.\nDi alcuni soggetti myth cloth \u00e8 stata prodotta la versione OCE, cio\u00e8 con i colori originali del manga classico.\nSaint Cloth Myth.\nElenco dei modellini usciti in ordine cronologico (le date fanno riferimento all'uscita in Asia):\nPrototipi presentati ma non ancora commercializzati\nProgetti cartacei mai convertiti\nSaint Cloth Myth Premium.\nAltri modellini sono usciti in edizione limitata in occasione di offerte commerciali. La modalit\u00e0 di riperimento di queste figure \u00e8 sempre la stessa per i residenti in giappone: spedire un tagliando presente nelle action figure aderenti all'iniziativa e pagare un corrispettivo in yen. \nSaint Cloth Myth (Uscite speciali).\nAltri modellini sono venduti in occasioni di alcuni eventi come il Tamashii Nation (esposizione di nuovi prodotti della Tamashii), o esclusivamente via web, o per altre occasioni speciali. La dicitura \"ORIGINAL COLOR EDITION\" (OCE) sta ad indicare i myth con la colorazione del manga. Dove non specificato i soggetti sono della linea Myth Cloth.\nSaint Cloth Myth - 10th anniversary.\nLinea celebrativa regolare per i 10 anni dei Saint Cloth Myth.\nSei i prodotti: 5 recolor e 1 set di piedistalli.\nSaint Cloth Myth - 15th anniversary.\nLinea celebrativa regolare per i 15 anni dei Saint Cloth Myth.\nQuattro i soggetti: 3 recolor e 1 inedito.\nGiochi Preziosi - Versione Deluxe.\nUna parte dei Myth Cloth furono importati in Italia con la denominazione \"Versione Deluxe\", qui venne tolta l'imposizione del target da 15 anni in su in favore di una pi\u00f9 bassa da 3 anni in su, cambio che ha portato a delle piccole modifiche dei modellini, modifiche \"qualitative\" e di \"precisione\" nella realizzazione. Le scatole esternamente furono modificate introducendo i nomi italiani, ma rimasero intatte all'interno. I modellini usciti in Italia sono:\nSaint Cloth Myth EX Series.\nQuesta lista comprende i soggetti usciti sul mercato regolare della suddetta linea.\nSaint Cloth Divine Series.\nLa serie sostituisce la precedente Crown Series, ma le specifiche sembrano essere le stesse: 30 CM e moltitudine di fregi sulle corazze \nPrototipi non ancora commercializzati\nSaint Cloth Legend.\nLa linea prende il nome dal film \"\".\nPrototipi mai commercializzati"}
{"id": "2441534", "revid": "1836770", "url": "https://it.wikipedia.org/wiki?curid=2441534", "title": "Marek Nied\u017awiecki", "text": "Carriera.\nPer molti anni \u00e8 stato un presentatore di musica al \"Program III Polskiego Radia\", letteralmente \"Programma III della Radio Polacca\", divenendo quasi un'icona della radio.\nNel periodo 1982-2007, ha condotto la radioaudizione molto popolare \"\"Lista Przeboj\u00f3w Programu III\".\nDal 2008 conduce il programma \"Lista Przeboj\u00f3w Marka Nied\u017awieckiego\" sulle frequenze dell'emittente \"Radio Z\u0142ote Przeboje\"\".\nDal 2010 \u00e8 tornato al Programma 3."}
{"id": "2441535", "revid": "729019", "url": "https://it.wikipedia.org/wiki?curid=2441535", "title": "Gioacchino Genchi", "text": "Studi.\nDopo il diploma di maturit\u00e0 si mantenne agli studi universitari lavorando nel campo dell'informatica.\nNel 1979, viene eletto consigliere comunale di Castelbuono, nelle file dell'MSI.\nDopo la laurea in giurisprudenza conseguita con il massimo dei voti e lode, intraprese la carriera forense conseguendo le abilitazioni per l'esercizio dell'avvocatura e l'insegnamento di materie giuridiche.\nNel 1986, a seguito di concorso pubblico, diviene Vice Commissario in prova della Polizia di Stato, frequentando il 70\u00ba Corso di formazione per Funzionari di Polizia per poi fare carriera fino a diventare Vice Questore aggiunto.\nLa controversia sulle intercettazioni.\nEsperto di informatica e telefonia, si occupa di incrociare i tabulati delle telefonate in processi di grande importanza, quali quelli sulla mafia, che hanno rivelato il rapporto tra la mafia e il complesso giuridico-economico-politico della seconda Repubblica.\n\u00c8 stato coinvolto dalla stampa e dal Presidente del Consiglio Silvio Berlusconi in merito a un presunto scandalo di intercettazioni. Genchi avrebbe, secondo Berlusconi, intercettato 350.000 persone (non viene indicato in quanto tempo questo sarebbe avvenuto). Genchi tuttavia sostiene di non aver mai svolto una sola intercettazione in tutta la sua vita poich\u00e9 il suo compito era quello di analizzare tabulati telefonici, che tuttavia l'allora presidente del Copasir Francesco Rutelli riteneva delicati e rilevanti quanto le intercettazioni.\nIl 23 marzo 2010 a Genchi viene comminata un'ulteriore sospensione di 6 mesi dal servizio, firmata dall'allora capo della polizia, Antonio Manganelli, rischiando cos\u00ec la destituzione dal servizio. La destituzione arriver\u00e0 il 16 febbraio 2011.\nNel 2014 il TAR della Sicilia (sede di Palermo), con la Sentenza n. 205/2014 del 24-07-2014, ha annullato sia le tre sospensioni dal servizio che la destituzione inflittagli dalla Polizia di Stato.\nCaso Siatel.\nNel febbraio del 2009 \u00e8 stato aperto un procedimento penale a carico di Gioacchino Genchi presso la Procura di Roma. Il 13 marzo 2009 i carabinieri del Ros su mandato della procura di Roma sequestrano il cosiddetto \"archivio segreto\" di Genchi, cio\u00e8 i computer con i dati raccolti da Genchi per il suo lavoro di consulenza a diversi magistrati. Genchi si \u00e8 difeso in un'intervista pubblicata su internet, parlando delle responsabilit\u00e0 dei suoi accusatori.\nIl Tribunale del Riesame ha annullato il sequestro e la perquisizione dei tabulati telefonici spiegando che i reati contestati erano inesistenti. La Procura di Roma comunque non ha restituito i tabulati a Genchi; il 7 maggio 2009 la Procura della Repubblica di Roma ha impugnato in Cassazione le ordinanze con le quali il Tribunale del riesame l'8 aprile ha annullato il sequestro del cosiddetto 'archivio segreto' di Gioacchino Genchi.\nIl 26 giugno 2009 Genchi viene scagionato. Viene chiesto da Eugenio Selvaggi, sostituto procuratore generale della Cassazione, che i giudici della quinta sezione penale dichiarino inammissibile il ricorso che la Procura di Roma aveva presentato contro l'annullo del sequestro dei tabulati ordinato dal Tribunale del Riesame, poich\u00e9 Genchi, secondo Selvaggi, non ha violato la privacy di nessuno.\nIl 13 aprile 2011 Gioacchino Genchi, accusato d'accesso abusivo alla rete Siatel, \u00e8 stato assolto da Marina Finiti, Gup del Tribunale di Roma perch\u00e9 \"il fatto non sussiste\".\nIndagine su acquisizione illegittima di tabulati telefonici.\nIl 21 gennaio 2012 il GUP di Roma Barbara Callari rinvia a giudizio Gioacchino Genchi insieme a Luigi de Magistris con l'accusa di aver acquisito nel 2009 in modo illegittimo i tabulati telefonici di alcuni parlamentari. L'inchiesta \u00e8 stata aspramente criticata anche da Marco Travaglio.\nIl 30 aprile 2012 nell'ambito del suddetto processo i legali di Genchi, Fabio Repici e Ivano Iai, presentano istanza di ricusazione per \"inimicizia verso l'imputato\" da parte della II sezione penale del Tribunale di Roma. L'11 maggio la corte d'appello di Roma respinge l'istanza. Il 21 ottobre 2015 la Corte d'Appello di Roma presieduta da Ernesto Mineo assolve Gioacchino Genchi e Luigi de Magistris dall'accusa di abuso d'ufficio per l'illecita acquisizione dei dati di traffico dei parlamentari, riformando una sentenza di primo grado pronunciata dal Tribunale capitolino in data 24 settembre 2014.\nAltri procedimenti.\nIl 27 settembre 2012 Genchi viene assolto dal GUP di Roma, Riccardo Amoroso, dall'accusa di calunnia nei confronti del consulente della procura Massimo Bernaschi.\nNella sentenza si afferma (verbatim) \"si deve escludere ogni possibile censura all'elaborato del consulente tecnico dott. Bernaschi.\"\n\u00c8 stato inoltre archiviato un procedimento per diffamazione nei confronti di Genchi, nato da un esposto di Antonio Saladino, dal GUP Andrea Ghinetti\nIl 18 gennaio 2016 Genchi viene reintegrato in polizia.\nLibro \"Magistropoli\".\nIn occasione della presentazione del libro di Antonio Massari, a Genchi vengono poste alcune domande su temi quali la Magistratura, la fiducia, il potere, il processo."}
{"id": "2441538", "revid": "439868", "url": "https://it.wikipedia.org/wiki?curid=2441538", "title": "Picco dei Tre Signori", "text": "Il Picco dei Tre Signori (3.499 - \"Dreiherrenspitze\" in tedesco) \u00e8 una montagna degli Alti Tauri nelle Alpi dei Tauri occidentali. Si trova lungo la linea di confine tra l'Italia (Regione Trentino-Alto Adige) e l'Austria (regioni del Tirolo e Salisburghese).\nToponimo.\nIl nome, attestato gi\u00e0 nel 1501 come \"Dreyerherrnspitz\" e nel 1770 come \"Drey Herrn Spiz\", deriva dal fatto che per secoli \u00e8 stato il confine naturale tra i domini dei vescovi di Salisburgo, dei conti del Tirolo alternativamente con i vescovi di Bressanone e dei conti di Gorizia. Non \u00e8 escluso infine che la vicinanza della chiesetta di Santo Spirito (\"Heilig-Geist-Kapelle\") di Predoi con il suo patrocinio della Trinit\u00e0, chiamata nel dialetto sudtirolese \"pa di drai Heang\" (\"presso i tre signori\") abbia a sua volta determinato il nome del massiccio.\nAscensione alla vetta.\nSi pu\u00f2 salire sulla vetta partendo da Predoi e Casere, passando per il Rifugio Brigata Tridentina (\"Birnl\u00fcckenh\u00fctte\") a 2.441\u00a0m e percorrendo uno dei pi\u00f9 bei sentieri altomontani delle Alpi.\nAttraverso il passo Forcella del Picco, appena sotto la vetta, si accede facilmente al Salisburghese."}
{"id": "2441540", "revid": "24443", "url": "https://it.wikipedia.org/wiki?curid=2441540", "title": "Dreiherrnspitze", "text": ""}
{"id": "2441543", "revid": "767487", "url": "https://it.wikipedia.org/wiki?curid=2441543", "title": "Victor Loche", "text": "Nel 1853 partecipa alla spedizione naturalistica in Algeria, a quei tempi colonia francese: a partire da quell'anno ne diviene l'organizzatore.\nNel 1858 pubblica un dettagliato resoconto delle specie animali osservate nelle spedizioni in Nordafrica, fra le quali descrive 357 specie di uccelli ed il gatto delle sabbie, al quale assegn\u00f2 il nome scientifico di \"Felis margarita\" in onore del capitano Jean-Auguste Marguerite, comandante della spedizione.\nMor\u00ec di febbre nel 1863 a Bona, l'attuale Annaba nel nord-est dell'Algeria."}
{"id": "2441557", "revid": "731511", "url": "https://it.wikipedia.org/wiki?curid=2441557", "title": "Vladimir Egorovi\u010d Makovskij", "text": "Biografia.\nVladimir Egorovi\u010d Makovskij fu figlio del collezionista Yegor Ivanovi\u010d Makovskij, che fu uno dei fondatori della scuola d'arte di Mosca. Ebbe due fratelli, Nicolai e Konstantin, e una sorella di nome Alexandra; tutti e tre furono dei famosi pittori. Vladimir studi\u00f2 alla Scuola di Mosca di pittura, scultura e architettura fino al 1869, l'anno seguente divenne membro fondatore dei Peredvi\u017eniki dei quali assunse una posizione di comando grazie al suo prolifico lavoro.\nIl lavoro di Makovskij \u00e8 caratterizzato da umorismo, ironia e scorno. Durante la sua prima settantina di quadri si occupa della gente dei piccoli centri abitati, i suoi dipinti \"il venditore di succo d'uva\" del 1879, \"proteggere la frutta\" del 1876 e \"Colui che si congratula\" del 1878 sono stati concepiti per indurre al riso. In altri suoi lavori come \"il benefattore\" del 1874 e \"il condannato\" del 1878 Makovskij rivela la sua coscienza sociale e critica la falsa solidariet\u00e0 che l'aristocrazia ha verso i poveri oppure disegna con attenzione l'oppressione e la persecuzione della gendarmeria zarista.\nNel 1878 divent\u00f2 un accademico.\nNegli anni ottanta del XIX secolo durante il periodo russo della pittura democratica, Makovskij produsse i suoi lavori pi\u00f9 apprezzati. Nel 1882 divent\u00f2 professore alla scuola d'arte di Mosca in seguito alla morte di Vasilij Grigor'evi\u010d Perov. Alcuni dei quadri pi\u00f9 importanti di questo periodo sono \"nell'anticamera della corte di conciliazione\" del 1880, \"il prigioniero rilasciato\" del 1882 e \"il collasso della banca\" del 1881. Alla fine degli anni ottanta i suoi dipinti divennero pi\u00f9 cupi come ad esempio \"sul viale\" del 1888 e \"tu non andrai\" del 1892.\nNel 1894 Makovskij divenne rettore della scuola preparatoria per l'accademia d'arte. Dopo la rivoluzione russa dipinse \"9 gennaio 1905, sull'Isola Vasil'ievskij\" in cui rappresenta la polizia armata che spara sulla gente indifesa. In un altro quadro \"i sacrifici sul campo di Khodyn\" vengono dipinti un centinaio di persone che perdono la vita durante la cerimonia di incoronazione di Nicola II. Dopo la rivoluzione del 1917 Makovskih porta a nuovo la tradizione del realismo pittorico nella corrente del realismo socialista."}
{"id": "2441558", "revid": "6923", "url": "https://it.wikipedia.org/wiki?curid=2441558", "title": "Carmel Busuttil", "text": "\u00c8 considerato il migliore calciatore maltese della storia del calcio.\nCaratteristiche tecniche.\nAveva buone doti tecniche, un veloce cambio di passo e un buon fiuto del gol.\nCarriera.\nGiocatore.\nClub.\nInizi\u00f2 il suo iter sportivo nel 1979. In quell'epoca fu ingaggiato dal Rabat Ajax, squadra della sua citt\u00e0, dove rimase fino al 1987, sommando, in campionato, 106 partite e 47 reti ed entrando nel giro della Nazionale. Nel 1987 pass\u00f2 al Verbania Calcio, squadra dilettantistica italiana, insieme ad Adelmo Paris, dove disput\u00f2 il solo torneo 1987-1988, 20 gare e 8 reti. Nel 1988 pass\u00f2 in Belgio, al KRC Genk, giocando l\u00ec fino al 1994 e sommando 166 gare e 45 reti. Nell'estate del 1994, ormai trentenne, inizi\u00f2 il suo passo d'addio, nelle file dello Sliema Wanderers, dove chiuse la carriera nel 2001, mettendo insieme 143 partite e 64 reti.\nNazionale.\nLa Nazionale maltese fece di Busuttil uno dei suoi capisaldi, offrendogli 113 presenze arricchite da 23 reti. Il suo esordio cade il 5 giugno 1982, a Messina, in una vittoria per 2-1 contro l'Islanda per le qualificazioni all'Europeo 1984. La gara d'addio \u00e8 invece del 25 aprile 2001, ancora contro l'Islanda a La Valletta (vincitrice per 1-4). Le prime reti appartengono invece alla partita contro la Spagna, il 15 maggio 1983 a La Valletta. Una doppietta che non bast\u00f2 a battere le Furie Rosse, vittoriose per 2-3. \u00c8 il secondo miglior marcatore, dopo Michael Mifsud, nella storia della Nazionale maltese.\nAllenatore.\nTra il 2003 e il 2005 \u00e8 stato allenatore in seconda della Nazionale, assistendo Horst Heese."}
{"id": "2441563", "revid": "229538", "url": "https://it.wikipedia.org/wiki?curid=2441563", "title": "Oscar De Beaux", "text": "Ha lavorato al Museo di storia naturale Giacomo Doria a Genova, del quale \u00e8 stato anche direttore dal 1934 al 1947."}
{"id": "2441567", "revid": "72396", "url": "https://it.wikipedia.org/wiki?curid=2441567", "title": "Tecos de la UAG", "text": ""}
{"id": "2441574", "revid": "1683880", "url": "https://it.wikipedia.org/wiki?curid=2441574", "title": "Gran Premio del Canada 1967", "text": "Il Gran Premio del Canada 1967 fu una gara di Formula 1, disputatasi il 27 agosto 1967 sul Mosport Park. Fu l'ottava prova del mondiale 1967 e vide la vittoria di Jack Brabham su Brabham-Repco, seguito da Denny Hulme e da Dan Gurney.\nNote.\n\"Salvo indicazioni diverse le classifiche sono tratte da \""}
{"id": "2441578", "revid": "1543377", "url": "https://it.wikipedia.org/wiki?curid=2441578", "title": "Southeastern Film Critics Association Award al miglior film", "text": "Il Southeastern Film Critics Association Award al miglior film (Southeastern Film Critics Association Award for Best Film) \u00e8 un premio assegnato annualmente dai membri della Southeastern Film Critics Association al miglior film distribuito negli Stati Uniti nel corso dell'anno."}
{"id": "2441579", "revid": "897219", "url": "https://it.wikipedia.org/wiki?curid=2441579", "title": "Roberto Aliboni", "text": "Carriera.\nGiocatore.\nDopo aver militato a lungo in varie squadre di Serie D e C, nel 1983 quando viene acquistato dal Brescia in Serie C1: da titolare delle \"Rondinelle\" in tre anni conquista prima la Serie B e poi la Serie A, categoria in cui \u00e8 titolare nella stagione 1986-1987 . L'anno successivo torna in Serie C1 tra le file del , per poi rientrare in Serie A nel 1988 con la maglia del , in qualit\u00e0 di secondo portiere.\nTornato in Toscana, ha concluso la carriera in Serie C con le maglie di Massese, e , chiudendo la carriera con l'Aglianese.\nAllenatore.\nUna volta conclusa la carriera agonistica \u00e8 rimasto nel mondo del calcio come collaboratore e preparatore dei portieri. Nella stagione 2008-2009 ha fatto parte dello staff dell', nel 2011 \u00e8 preparatore degli estremi difensori del Vicenza allenato da Silvio Baldini, mentre dal 5 gennaio 2013 ricopre il medesimo ruolo allo Spezia, in Serie A."}
{"id": "2441583", "revid": "196390", "url": "https://it.wikipedia.org/wiki?curid=2441583", "title": "Lutto nazionale", "text": ""}
{"id": "2441587", "revid": "1305772", "url": "https://it.wikipedia.org/wiki?curid=2441587", "title": "Arca perduta", "text": ""}
{"id": "2441588", "revid": "26244", "url": "https://it.wikipedia.org/wiki?curid=2441588", "title": "L'Arca perduta", "text": ""}
{"id": "2441592", "revid": "120988113", "url": "https://it.wikipedia.org/wiki?curid=2441592", "title": "Montesud", "text": "La Montesud (nome completo: Montesud Petrolchimica) \u00e8 stata una azienda italiana operante nel settore della petrolchimica e in quello petrolifero.\nControllata della Montecatini, divenne famosa negli anni sessanta per la produzione (insieme alla Polymer) del polipropilene isotattico, scoperto da Giulio Natta, che verr\u00e0 diffuso e commercializzato con il marchio commerciale \"Moplen\" e quindi pubblicizzato da Gino Bramieri.\nNel 1966 segu\u00ec le vicende della fusione tra la Montecatini (azienda che la controllava) e la Edison, che port\u00f2 alla nascita del gruppo Montedison. Nel corso degli anni settanta lo stabilimento di Brindisi fu inquadrato direttamente sotto il nome generico Montedison, facendo sparire la denominazione Montesud."}
{"id": "2441593", "revid": "661526", "url": "https://it.wikipedia.org/wiki?curid=2441593", "title": "Il principe in bicicletta", "text": "Il principe in bicicletta \u00e8 il primo EP del gruppo musicale italiano Tre Allegri Ragazzi Morti, pubblicato il 31 ottobre 2000 da La Tempesta Dischi.\nQuesto EP, ormai quasi introvabile, contiene quattro tracce che non son mai state pubblicate su album. In particolare la title-track \u00e8 diventata nel tempo un cavallo di battaglia del gruppo nelle performance dal vivo. La canzone racconta la storia di una cameriera stanca e costretta a sopportare le molestie dei clienti ubriachi."}
{"id": "2441600", "revid": "26244", "url": "https://it.wikipedia.org/wiki?curid=2441600", "title": "Lancea Longini", "text": ""}
{"id": "2441602", "revid": "38120", "url": "https://it.wikipedia.org/wiki?curid=2441602", "title": "Myth cloth", "text": ""}
{"id": "2441604", "revid": "38120", "url": "https://it.wikipedia.org/wiki?curid=2441604", "title": "Cloth Myth", "text": ""}
{"id": "2441605", "revid": "38120", "url": "https://it.wikipedia.org/wiki?curid=2441605", "title": "Cloth myth", "text": ""}
{"id": "2441607", "revid": "124579357", "url": "https://it.wikipedia.org/wiki?curid=2441607", "title": "Videogiochi commerciali pubblicati come freeware", "text": "In questa lista sono elencati videogiochi che, dopo una iniziale distribuzione commerciale, sono stati dichiarati freeware dagli sviluppatori o dai loro editori per diversi motivi, ad esempio per promuovere un nuovo episodio di una serie. Questa lista non contiene videogiochi pubblicati come software libero (\"free software\"). Altri (elencati nella parte finale) sono titoli che sono stati disponibili gratuitamente per un determinato lasso di tempo, e ora non sono pi\u00f9 \"freeware\".\nVideogiochi non pi\u00f9 disponibili.\nI seguenti sono titoli commerciali che sono stati pubblicati come freeware per un periodo limitato di tempo, e ora non sono legalmente distribuibili in maniera gratuita."}
{"id": "2441609", "revid": "767487", "url": "https://it.wikipedia.org/wiki?curid=2441609", "title": "Porolissum", "text": "Porolissum fu un importante centro militare della Dacia romana, al centro del cosiddetto \"limes Porolissensis\". Creato inizialmente come un accampamento militare nel 106 al termine della conquista della Dacia, operata da Traiano negli anni 101-106. La successiva citt\u00e0, cresciuta rapidamente attorno al \"castrum\" ed alle \"canabae\", fu al centro del commercio con le native e ancora libere popolazioni dei Daci, a nord-ovest della provincia romana. Divenne capitale provinciale della Dacia Porolissensis attorno al 124 sotto l'imperatore Adriano. In seguito fu fatta municipio sotto Settimio Severo. Fu probabilmente abbandonata sotto il principato di Gallieno dopo il 256.\nIl sito archeologico \u00e8 attualmente uno dei pi\u00f9 importanti e meglio conservati in Romania, e si trova presso il villaggio di Moigrad, frazione di Mir\u0219id nel distretto di S\u0103laj.\nNella cultura di massa.\nIl romanzo ucronico-fantascientifico \"Guerre imperiali\", dello scrittore americano Harry Turtledove, \u00e8 ambientato per la maggior parte nella citt\u00e0 di Polisso, il nome neolatino attribuito all'antica citt\u00e0 di Prolissum. Non \u00e8 specificato se il cambiamento di nome derivante dalla soppressione di una sillaba sia un errore oppure una modifica voluta."}
{"id": "2441611", "revid": "647919", "url": "https://it.wikipedia.org/wiki?curid=2441611", "title": "Moigrad", "text": ""}
{"id": "2441612", "revid": "767487", "url": "https://it.wikipedia.org/wiki?curid=2441612", "title": "Alessandro Chiodini", "text": "Carriera.\nGiocatore.\n\u00c8 stato uno stopper; all'inizio della carriera ha militato in varie squadre di Serie C.\nNella Serie A 1982-1983 venne comprato dal , con il quale gioc\u00f2 9 partite in massima serie.\nNel 1983 venne acquistato dal Brescia in Serie C1: da titolare delle \"Rondinelle\" in tre anni conquist\u00f2 prima la Serie B e poi la Serie A, categoria in cui gioc\u00f2 nella stagione 1986-87.\nSuccessivamente gioc\u00f2 ancora nelle categorie minori, dove chiuse la carriera nel 1994.\nAllenatore.\nDal settembre 2010 ha allenato la societ\u00e0 del Battifolle in 3\u00aa categoria aretina, sodalizio di cui \u00e8 stato responsabile tecnico del settore giovanile."}
{"id": "2441613", "revid": "287204", "url": "https://it.wikipedia.org/wiki?curid=2441613", "title": "Distretto di Salaj", "text": ""}
{"id": "2441614", "revid": "1543377", "url": "https://it.wikipedia.org/wiki?curid=2441614", "title": "Alain LeRoy Locke", "text": "\u00c8 conosciuto per i suoi scritti sull\"Harlem Renaissance\", movimento di cui viene informalmente considerato il padre. Il suo pensiero \u00e8 stato un forte stimolo per mantenere energia e passione nell'avanguardia del movimento.\nBiografia.\nAlain LeRoy Locke era nato in Pennsylvania il 13 settembre 1885, figlio unico di Pliny Ishmael Locke (1850-1892) e Mary Hawkins Locke (1853-1922). La madre, fidanzata con Pliny per sedici anni prima di sposarsi, proveniva da una famiglia di colore libera ed era un'insegnante.\nNel 1902 si diplom\u00f2 alla \"Central High School\" di Filadelfia, secondo nella sua classe. Prosegu\u00ec i suoi studi in pedagogia nella stessa scuola. Si laure\u00f2 nel 1907 alla Harvard University in inglese e filosofia.\nLocke \u00e8 stato il primo afroamericano (e il solo fino al 1960) ad ottenere la borsa di studio Rhodes.\nHa fatto parte dell'associazione \"Phi Beta Kappa\".\nA Locke fu negata l'ammissione a diversi \"college\" dell'Universit\u00e0 di Oxford per il colore della sua pelle prima di essere accettato all\"Hertford College\", dove studi\u00f2 letteratura, filosofia, greco e latino tra il 1907 e il 1910.\nNel 1910 frequent\u00f2 l'universit\u00e0 di Berlino dove studi\u00f2 filosofia. L'anno successivo prosegu\u00ec gli studi presso il Coll\u00e8ge de France di Parigi.\nIn seguito Locke ottenne un incarico come professore assistente alla Howard University di Washington. Qui collabor\u00f2 con W. E. B. Du Bois e Carter Woodson nello sviluppo della sua filosofia.\nNel 1916 ritorn\u00f2 a Harvard per conseguire il dottorato di ricerca. Studi\u00f2 sotto la guida di Ralph Barton Perry (professore ad Harvard e filosofo) a cui sottopose la dissertazione finale il 17 settembre 1917 e consegu\u00ec il dottorato di ricerca in filosofia nella primavera del 1918.Il titolo della dissertazione era: \"Il problema della classificazione nella teoria del valore\" (\"The Problem of Classification in the Theory of Value\"). In essa esamina le cause di opinioni e pregiudizi sociali e come questi non siano oggettivamente veri o falsi e quindi non siano universali.\nRitorn\u00f2 alla Howard University come direttore della facolt\u00e0 di filosofia, incarico che mantenne fino alla pensione nel 1953.\nAlla Howard divenne membro illustre dell'associazione Phi Beta Sigma.\nLocke sostenne artisti, scrittori e musicisti afroamericani incoraggiandoli a guardare all'Africa come ad una fonte d'ispirazione per le loro opere, stimolandoli a rappresentare soggetti di quel continente e afroamericani, ad attingere dal loro passato per le loro creazioni. Cur\u00f2 il fascicolo di marzo 1925 del periodico \"Survey Graphic\", numero speciale dedicato a Harlem e alla \"Harlem Renaissance\" che contribu\u00ec a educare i lettori bianchi su quella fiorente cultura.Pi\u00f9 tardi nello stesso anno ampli\u00f2 l'argomento in \"The New Negro\", una raccolta di scritti (narrativa, poesia e saggi) di afroamericani, che sarebbe diventato una delle sue opere pi\u00f9 note. La sua filosofia del \"New Negro\" si basa sul concetto di \"race-building\" (letteralmente: costruzione della razza o in senso lato \"nozione di razza come costruzione sociale\").\nLa componente pi\u00f9 importante \u00e8 la basilare consapevolezza della potenziale parit\u00e0 dei neri; i neri non devono cambiare se stessi o assecondare irragionevoli richieste dei bianchi. Questa idea si basa sulla fiducia in s\u00e9 e sulla consapevolezza politica. Sebbene in passato le leggi in materia di uguaglianza siano state ignorate senza conseguenze, l'idea filosofica di Locke illustrata in \"The New Negro\" porta a un reale equo trattamento. Poich\u00e9 questa era solo un'idea e non una vera e propria legge, le sue potenzialit\u00e0 erano in mano alle persone. Se volevano che questa idea prosperasse erano i soli che avevano l'interesse di farla rispettare con le loro azioni e un punto di vista globale.\nSi \u00e8 detto che Locke abbia fortemente influenzato e incoraggiato Zora Neale Hurston.\nCredo religioso.\nLocke professava la fede Bah\u00e1'\u00ed e dichiar\u00f2 di credere in Bah\u00e1'u'll\u00e1h nel 1918. Era consuetudine scrivere ad `Abdu'l-Bah\u00e1 per dichiarare la nuova fede e Locke ricevette una lettera, o \"tavoletta\" in risposta da \"`Abdu'l-Bah\u00e1\".Dopo la morte di `Abdu'l-Bah\u00e1 nel 1921 Locke benefici\u00f2 di una stretta relazione con il suo successore Shoghi Effendi.Anche se non sappiamo quanta parte della sua filosofia \u00e8 stata influenzata dalla Fede Bah\u00e1'\u00ed, si possono certamente vedere molte analogie e tematiche che esse condividono.\nSi dice che Shoghi Effendi abbia detto a Locke: \"La gente come lei, il signor Gregory, il dottor John Esslemont e alcune altre care persone sono rare come il diamante\".\nEredit\u00e0.\nNel 2002 lo studioso Molefi Kete Asante inser\u00ec Alain LeRoy Locke al 36\u00ba posto nella sua lista dei cento pi\u00f9 importanti afroamericani.\nScuole intitolate ad Alain Locke:\nOpere principali.\nOltre ai testi elencati, Locke cur\u00f2 la serie dei \"Bronze Booklet\" (letteralmente: opuscoli color bronzo), otto piccoli volumi pubblicati dalla \"Associates in Negro Folk Education\" negli anni trenta; inoltre recens\u00ec opere letterarie scritte da afroamericani in periodici come \"Opportunity\" e \"Phylon\" (\"Phylon: Review of Race and Culture\", \"Clark Atlanta University\")."}
{"id": "2441622", "revid": "131358", "url": "https://it.wikipedia.org/wiki?curid=2441622", "title": "IFK G\u00f6teborg", "text": ""}
{"id": "2441623", "revid": "1543377", "url": "https://it.wikipedia.org/wiki?curid=2441623", "title": "Campionato cubano di scacchi", "text": "Il Campionato cubano di scacchi (Campeonato de Cuba de ajedrez) si svolge annualmente a Cuba per determinare il campione nazionale di scacchi.\nLa prima edizione risale al 1860; fino al 1897, anno in cui si svolse la terza edizione, Celso Golmayo Z\u00fapide \u00e8 stato considerato il campione di Cuba. A partire dal 1912 al vincitore veniva assegnata la \"Copa Dewar\", che sarebbe stata assegnata definitivamente al primo giocatore a vincerla tre volte, che fu Rafael Blanco nel 1937.\nJos\u00e9 Ra\u00fal Capablanca, che divent\u00f2 poi il terzo Campione del mondo, vinse il campionato nel 1901, all'et\u00e0 di tredici anni.\nNel 1922 Mar\u00eda Teresa Mora fu l'unica donna a vincere il campionato cubano assoluto."}
{"id": "2441625", "revid": "28592", "url": "https://it.wikipedia.org/wiki?curid=2441625", "title": "Citt\u00e0 immaginaria", "text": ""}
{"id": "2441628", "revid": "26244", "url": "https://it.wikipedia.org/wiki?curid=2441628", "title": "Volta a ombrello", "text": ""}
{"id": "2441629", "revid": "661526", "url": "https://it.wikipedia.org/wiki?curid=2441629", "title": "La testa indipendente", "text": "La testa indipendente \u00e8 il terzo album in studio dei Tre Allegri Ragazzi Morti pubblicato nel 2001 da La Tempesta Dischi.\nIl disco.\nIl brano \"I'm in Love with My Computer\" \u00e8 una cover tratta dai Andy Warhol Banana Technicolor e da loro pubblicata assieme a \"The Future\" nell'album-compilazione \"Pordenone/The Great Complotto - Campanile di S.Giorgio\" (Italian Records, 1981).\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 33."}
{"id": "2441634", "revid": "278830", "url": "https://it.wikipedia.org/wiki?curid=2441634", "title": "Un Sentimento che Trascende il Tempo", "text": ""}
{"id": "2441635", "revid": "647919", "url": "https://it.wikipedia.org/wiki?curid=2441635", "title": "Il Castello al di l\u00e0 dello Specchio", "text": ""}
{"id": "2441639", "revid": "458786", "url": "https://it.wikipedia.org/wiki?curid=2441639", "title": "Copa MX", "text": "La Coppa del Messico (\"Copa M\u00e9xico\") \u00e8 una competizione calcistica ad eliminazione diretta organizzata dalla federazione calcistica nazionale che ha avuto vita dal 1907 al 1997, per poi essere ripristinata nel 2012. La nuova edizione \u00e8 composta da due tornei, apertura e clausura."}
{"id": "2441640", "revid": "28592", "url": "https://it.wikipedia.org/wiki?curid=2441640", "title": "Entit\u00e0 statale", "text": ""}
{"id": "2441647", "revid": "3115", "url": "https://it.wikipedia.org/wiki?curid=2441647", "title": "Alain Locke", "text": ""}
{"id": "2441648", "revid": "179980", "url": "https://it.wikipedia.org/wiki?curid=2441648", "title": "Atlas de Guadalajara", "text": ""}
{"id": "2441649", "revid": "179980", "url": "https://it.wikipedia.org/wiki?curid=2441649", "title": "Pumas de la UNAM", "text": ""}
{"id": "2441652", "revid": "339392", "url": "https://it.wikipedia.org/wiki?curid=2441652", "title": "C.D.S.C. Cruz Azul", "text": ""}
{"id": "2441653", "revid": "339392", "url": "https://it.wikipedia.org/wiki?curid=2441653", "title": "Deportivo Toluca F.C.", "text": ""}
{"id": "2441654", "revid": "131358", "url": "https://it.wikipedia.org/wiki?curid=2441654", "title": "C.D. Guadalajara", "text": ""}
{"id": "2441655", "revid": "486946", "url": "https://it.wikipedia.org/wiki?curid=2441655", "title": "Atlante F.C.", "text": ""}
{"id": "2441656", "revid": "179980", "url": "https://it.wikipedia.org/wiki?curid=2441656", "title": "F.C. Atlas", "text": ""}
{"id": "2441657", "revid": "339392", "url": "https://it.wikipedia.org/wiki?curid=2441657", "title": "C.D. Universitario de Nuevo Le\u00f3n", "text": ""}
{"id": "2441659", "revid": "179980", "url": "https://it.wikipedia.org/wiki?curid=2441659", "title": "C.F. Monterrey", "text": ""}
{"id": "2441664", "revid": "125418717", "url": "https://it.wikipedia.org/wiki?curid=2441664", "title": "Nazionale di pallavolo maschile della Croazia", "text": "La nazionale di pallavolo maschile della Croazia \u00e8 una squadra europea composta dai migliori giocatori di pallavolo della Croazia ed \u00e8 posta sotto l'egida della Federazione pallavolistica della Croazia.\nRosa.\nSegue la rosa dei giocatori convocati per il campionato europeo 2021."}
{"id": "2441666", "revid": "729019", "url": "https://it.wikipedia.org/wiki?curid=2441666", "title": "Flensburger Brauerei", "text": "La Flensburger Brauerei Emil Petersen GmbH und Co. KG \u00e8 un'azienda tedesca produttrice di birra di Flensburg nel Land Schleswig-Holstein. Commercializza anche acqua minerale."}
{"id": "2441674", "revid": "729019", "url": "https://it.wikipedia.org/wiki?curid=2441674", "title": "Trofeo delle Regioni 2009", "text": "L'edizione 2009 del Trofeo delle Regioni di pallavolo e beach volley si \u00e8 svolta a Lignano Sabbiadoro, in Friuli-Venezia Giulia ed \u00e8 stata organizzata dal Comitato Regionale Friulano.\nGli incontri di pallavolo si sono svolti in 2 citt\u00e0 della provincia: Lignano Sabbiadoro e Latisana. I match di beach volley invece si sono disputati nei campi allestiti nelle spiagge del \"Lungomare Trieste\",nel comune di Lignano Sabbiadoro.\nRisultati.\nIl torneo di pallavolo maschile \u00e8 stato vinto dalla rappresentativa della Campania e quello femminile dalla Lombardia che bissa il successo del 2008. Il Trentino invece si \u00e8 aggiudicato per la prima volta il torneo maschile di beach volley,mentre quello femminile \u00e8 andato all'Emilia-Romagna."}
{"id": "2441677", "revid": "1573940", "url": "https://it.wikipedia.org/wiki?curid=2441677", "title": "Argidae", "text": "Argidae \u00e8 una famiglia dell'ordine degli imenotteri, della quale fanno parte oltre ottocento specie distribuite in tutto il mondo, soprattutto nelle regioni tropicali.\nDescrizione.\nLa famiglia si distingue dagli altri sinfiti per le antenne ridotte solamente al flagello, spesso a forma di diapason nei maschi.\nBiologia.\nLe larve sono fitofaghe e si nutrono (e spesso si trasformano in pupe) in gruppo, anche se poche diventano insetti. Nelle rose, le larve possono mangiare la lamina fogliare lasciando solo la nervatura centrale.\nTassonomia.\nLa famiglia comprende oltre 800 specie raggruppate in 7 sottofamiglie e 62 generi::"}
{"id": "2441688", "revid": "486946", "url": "https://it.wikipedia.org/wiki?curid=2441688", "title": "Nouveau Centre", "text": ""}
{"id": "2441689", "revid": "339392", "url": "https://it.wikipedia.org/wiki?curid=2441689", "title": "La Gauche moderne", "text": ""}
{"id": "2441692", "revid": "938", "url": "https://it.wikipedia.org/wiki?curid=2441692", "title": "Parti radical (Francia)", "text": ""}
{"id": "2441693", "revid": "212348", "url": "https://it.wikipedia.org/wiki?curid=2441693", "title": "Mouvement d\u00e9mocrate", "text": ""}
{"id": "2441694", "revid": "339392", "url": "https://it.wikipedia.org/wiki?curid=2441694", "title": "Front de Gauche", "text": ""}
{"id": "2441695", "revid": "1271241", "url": "https://it.wikipedia.org/wiki?curid=2441695", "title": "Lotus 80", "text": "La Lotus 80 \u00e8 una monoposto di Formula 1 utilizzata dal Team Lotus nella stagione 1979. Progettata da Colin Chapman, Martin Ogilvie, Peter Wright e Tony Rudd tent\u00f2 di sfruttare il pi\u00f9 possibile l'effetto suolo. L'elevata deportanza avrebbe permesso alla vettura di correre senza alettoni.\nL'auto si present\u00f2 nella classica livrea automobilistica verde britannica dopo l'abbandono dello sponsor John Player Special. Durante alcune sessioni di test Mario Andretti rifer\u00ec che in velocit\u00e0 la vettura si comportava bene, ma in frenata ed in curva perdeva deportanza in modo allarmante riguadagnandola in modo improvviso. Il team prov\u00f2 a montare alettoni, ma la situazione non cambi\u00f2.\nAndretti corse tre Gran Premi sulla Lotus 80, mentre il compagno di squadra Reutemann si rifiut\u00f2 di pilotarla e rimase alla guida del modello 79.\nColin Chapman ammise che la vettura progettata non era la meraviglia che ci si sarebbe aspettati, e dopo il terzo posto in Spagna e le gare in Belgio e a Monaco torn\u00f2 ad utilizzare il modello 79.\nLe soluzioni aerodinamiche espresse nella Lotus 80 saranno riutilizzate nel successivo modello 88."}
{"id": "2441696", "revid": "770685", "url": "https://it.wikipedia.org/wiki?curid=2441696", "title": "Partito della Nazione Corsa", "text": "Il Partito della Nazione Corsa (in corso: \"Partitu di a Nazione Corsa\"; in francese: \"Parti de la Nation corse\" - PNC) \u00e8 un partito politico francese operativo in Corsica, fondato nel 2002 dalla fusione tra due distinte formazioni:\nCostituitosi a Corte il 24 luglio 2002, il suo congresso fondativo si \u00e8 tenuto a Furiani il 7 dicembre successivo.\nRivendica l'autonomia della Corsica all'interno dello Stato francese, rinnegano ogni forma di violenza politica. Aderisce all'Alleanza Libera Europea. \u00c8 rappresentato al Parlamento europeo da un deputato, Fran\u00e7ois Alfonsi, eletto nel 2009 e nel 2019 nelle liste di Europa Ecologia (in rappresentanza della formazione \"R\u00e9gions et Peuples Solidaires\").\nIl suo segretario nazionale \u00e8 Jean-Christophe Angelini.\nStoria.\nA differenza di Corsica Libera, il PNC conduce una campagna per maggiori margini di autonomia e non per l'indipendenza. Esso ha rifiutato risolutamente la violenza politica praticata dal FLNC, configurandosi come la formazione pi\u00f9 strutturata della Corsica fra i movimenti nazionalisti moderati, tra cui si trovano pure \"A Chjami\" e \"Insieme per a Corsica\".\nIl PNC pubblica la rivista settimanale \"Arritti\" (\"Dritto\", nel senso di costruito contro le avversit\u00e0). L'editrice \u00e8 Fabiana Giovannini aiutata da Fran\u00e7ois Alfonsi e Max Simeoni (ex eurodeputato). La rivista \u00e8 stata fondata nel 1966, \u00e8 la pi\u00f9 antica dell'isola e ha sede a Bastia.\nIl PNC, un membro della federazione dei popoli e regioni, ha invitato a votare per la candidata ecologista Dominique Voynet nel primo turno delle elezioni presidenziali del 2007. Gi\u00e0 nel 2002 l'UPC ha esortato a votare per i Verdi.\nPer le elezioni europee del 2009 il PNC ha rinnovato il suo accordo con i Verdi e Fran\u00e7ois Alfonsi era in seconda posizione nella lista ecologista, guidata da Michele Rivasi, nella circoscrizione Sud-Est, che gli permette di essere eletto al Parlamento europeo. Il PNC fa parte dell'Alleanza Libera Europea (ALE). I membri ALE sostengono il diritto di autodeterminazione dei popoli e il rispetto dei principi della democrazia parlamentare e dei diritti umani.\nDopo le elezioni cantonali e comunali del 2008 il PNC, in alleanza con \"Chjami\", elegge un consigliere provinciale, Paul Joseph Caitucoli, e oltre un centinaio di consiglieri comunali tra cui una dozzina di sin"}
{"id": "2441697", "revid": "3831", "url": "https://it.wikipedia.org/wiki?curid=2441697", "title": "Comando Truppe Alpine", "text": ""}
{"id": "2441698", "revid": "938", "url": "https://it.wikipedia.org/wiki?curid=2441698", "title": "Partitu di a Nazione Corsa", "text": ""}
{"id": "2441699", "revid": "938", "url": "https://it.wikipedia.org/wiki?curid=2441699", "title": "Parti de la nation corse", "text": ""}
{"id": "2441702", "revid": "767487", "url": "https://it.wikipedia.org/wiki?curid=2441702", "title": "Numero cromatico dei vertici", "text": "Dato un grafo \"G\" e un insieme \"C\" di colori, il numero cromatico di \"G\" \u00e8 il minimo numero di colori necessari a colorare i vertici di \"G\" in modo che, presi comunque due vertici adiacenti in \"G\", essi abbiano diverso colore.\nPer colorazione dei vertici si intende una funzione \"f\" : \"V\"(\"G\") \u2192 \"C\" che assegna ad ogni vertice di \"G\" uno e un solo colore secondo la regola citata precedentemente.\nIl numero cromatico di \"G\" si indica con la lettera greca \u03c7(\"G\") (chi).\nEsempio.\nRappresentiamo un grafo di numero cromatico 2 (grafo bipartito):\nDefiniamo la partizione \"P\" = {\"A\"={\"v\"1,\"v\"2,\"v\"3,\"v\"4,\"v\"5}, B={\"u\"1,\"u\"2,\"u\"3,\"u\"4} }.\nI vertici della parte \"A\" possono essere colorati dello stesso colore in quanto: per ogni \"x\",\"y\" appartenenti ad \"A\", con \"x\" \u2260 \"y\", l'arco {\"x\",\"y\"} non appartiene a \"G\"; e anche per la parte \"B\": per ogni \"x\",\"y\" appartenenti a \"B\", con \"x\" \u2260 \"y\", l'arco {\"x\",\"y\"} non appartiene a \"G\"."}
{"id": "2441704", "revid": "3831", "url": "https://it.wikipedia.org/wiki?curid=2441704", "title": "Centro Addestramento Alpino", "text": ""}
{"id": "2441707", "revid": "729019", "url": "https://it.wikipedia.org/wiki?curid=2441707", "title": "Giuseppe Gabbin", "text": "Biografia.\nNacque a Settecomuni il 30 gennaio 1889. Dopo aver terminato gli studi secondari presso il Liceo Antonio Canova di Treviso, nel 1909 si iscrisse come studente alla facolt\u00e0 di giurisprudenza dell'universit\u00e0 di Padova, fece servizio militare obbligatorio come ufficiale di complemento dei bersaglieri tra il 1910 ed il 1912.\nCongedatosi, ritorn\u00f2 agli studi universitari, venendo richiamato in servizio attivo nel 1915, allo scoppio della prima guerra mondiale, fu assegnato al 45\u00ba Battaglione bersaglieri della 6\u00aa Divisione, destinato ad operare nelle valli Giudicarie. Da Brescia il reparto raggiunse Nozza il lago d'Idro, attestandosi sul confine a Lavenone. Dopo la conquista del paese di Cimego ne ricopr\u00ec la carica di sindaco ad interim. Rimase nei bersaglieri fino alla fine dell'estate del 1916, quando con il grado di tenente, pass\u00f2 in servizio, a fine novembre, nel Corpo Aeronautico. Frequent\u00f2 il corso per osservatore d'aeroplano sull'aeroporto di Centocelle, e promosso capitano al termine del corso, entr\u00f2 successivamente in servizio presso la 25\u00aa Squadriglia \"Voisin\" di Pozzuolo del Friuli. Combatt\u00e9 sul Carso, e nel marzo 1917 assunse il comando della 25\u00aa Squadriglia, reparto che ricevette frequenti visite di D'Annunzio, con il quale ebbe occasione di volare insieme. \nIl 22 ottobre, l'aviatore trevigiano fu decorato con la Medaglia d'argento al valor militare nel corso di una solenne cerimonia tenutasi sul campo di Aiello del Friuli dal comandante della 3\u00aa Armata, S.A.R. il Duca d'Aosta. Destinato ad assumere il comando della 10\u00aa Squadriglia \"Caproni\", l'inizio della battaglia di Caporetto glielo imped\u00ec.\nNel pomeriggio del 25 ottobre il suo aereo, con ai comandi il tenente Giuseppe Ciuffelli, figlio del ministro Augusto, decoll\u00f2 insieme ad altri tre Voisin per eseguire una missione di bombardamento su Tolmino. Circondato, ed attaccato, da una decina di caccia Albatros D.III l'aereo precipit\u00f2 sul Monte Cukle causando la morte di entrambi i membri dell'equipaggio. Le loro salme vennero trovate da militari austro-ungarici, che le seppellirono sotto dei sassi con sopra una croce, ed attorno i resti dell'aereo. Sulla croce un anonimo scrisse: \"Qui finisce l'odio del mondo. Dormite in pace Voi valorosi eroi aviatori. Due aviatori italiani abbattuti in combattimento il 25 ottobre 1917\". Dichiarati inizialmente dispersi, la tomba dei due aviatori fu ritrovata nel gennaio 1919, e le salme successivamente traslate. La sua fu solennemente tumulata nel cimitero di Preganziol nel 1924.\nAl termine del conflitto risultava decorato con una Medaglia d'argento e una di Medaglia di bronzo al valor militare.\nNel 2005 \u00e8 stato pubblicato il libro \"Qui finisce l'odio del mondo. La Grande Guerra nelle memorie e nelle immagini del capitano Giuseppe Gabbin\" di Dino Vecchiato e Giampietro Zanon, che raccoglie l'epistolario di Gabbin, preziosa testimonianza sulla grande guerra.\nA lui sono state inoltre intitolate una via e una piazza e una scuola di Preganziol, comune d'origine, e un'aula della facolt\u00e0 di Giurisprudenza dell'universit\u00e0 di Padova. Il suo nome \u00e8 inciso su numerose lapidi tra Treviso, Venezia e Padova."}
{"id": "2441709", "revid": "2214710", "url": "https://it.wikipedia.org/wiki?curid=2441709", "title": "Enrico Morselli", "text": "Biografia.\nInfanzia e adolescenza.\nNel 1855, divenuto orfano di padre, si trasfer\u00ec con la madre, in attesa della secondogenita Giuseppina, presso Correggio, ponendosi sotto la protezione di un potente prozio. Per volere di questi, Morselli frequent\u00f2 prima un noto collegio religioso nel comune emiliano, poi un liceo privato a Modena..\nCarriera universitaria.\nStudi\u00f2 presso la facolt\u00e0 di Medicina e Chirurgia nell'universit\u00e0 di Modena, dove prese parte alle lezioni di Giovanni Canestrini, zoologo, e di Paolo Gaddi, anatomista, che lo introdusse all'antropologia ed alla craniologia. In particolare questi gli mise a disposizione i reperti del Museo Anatomico Universitario da lui fondato. Nel luglio del 1874, infine, si laure\u00f2 con una tesi, poi pubblicata da Loescher, dal titolo \"La trasfusione del sangue\", in cui si prov\u00f2 a negare l'efficacia di tale pratica in ambito psichiatrico.\nPrime esperienze lavorative.\nSotto invito di Carlo Livi, professore di Igiene e Medicina Legale, e direttore dell'Istituto Manicomiale di Reggio Emilia, il giovane prese la decisione di occuparsi di psichiatria, ed il 15 agosto 1874 fu assunto come medico praticante nel frenocomio da quegli diretto. Per di pi\u00f9, sempre sotto suggerimento di Livi, frequent\u00f2 un corso di perfezionamento in Antropologia presso l'Istituto di Studi Superiori di Firenze tenuto da Paolo Mantegazza fondatore della Societ\u00e0 Italiana di Antropologia e Etnologia.\nQui il dibattito culturale era condotto da filosofi come Felice Tocco e scienziati come Moritz Schiff; cosicch\u00e9 in un ambiente tanto vivace Morselli si trov\u00f2 costretto ad una revisione degli approcci che aveva tenuto nei confronti della craniologia, nonch\u00e9 del metodo antropologico. Da queste influenze sarebbe poi nata \"La rivista di filosofia scientifica\", che sarebbe divenuta organo del Positivismo Italiano per tutto un decennio, radunando intorno ad essa la maggior parte degli uomini di cultura e dei pensatori aderenti all'indirizzo positivo.\nL'esperienza frenocomiale di S. Lazzaro rappresent\u00f2 una svolta nella vita di Morselli, che pot\u00e9 recepire il moderno approccio psichiatrico di Livi, unitamente alla considerazione del valore insito nell'abbinamento di speculazione ed empirismo nelle scienze mediche. In quel periodo conobbe anche Augusto Tamburini, con il quale condivise la necessit\u00e0 di un rinnovamento del panorama della psichiatria in Italia. Con questi propose a Livi di fondare la tuttora esistente \"Rivista sperimentale di freniatria e medicina legale\".\nContemporaneamente, dal 1875, Morselli lavor\u00f2, come assistente di Carlo Ghinozzi, nell'Arcispedale di Santa Maria Nuova in Firenze, occupandosi in particolare di neuropatologia come dimostrato dai costanti interventi su \"Lo sperimentale\" - Rivista medica fondata da Maurizio Bufalini - in cui si prediligeva un approccio clinico nei confronti del malato inteso nella sua interezza di uomo e non in relazione alla sua patologia..\nMaturit\u00e0.\nNel febbraio del 1877, all'et\u00e0 di 25 anni, sposata Maria Pia Reg\u00e1lia, sorella del noto paleontologo positivista, si trasfer\u00ec a Macerata dove era stato assunto come Direttore Medico Amministrativo del Manicomio di S. Croce: seguendo gli insegnamenti di Carlo Livi mir\u00f2 alla definizione di un indirizzo terapeutico e non custodialistico dell'Istituto. In ossequio a questa sua visione dei fatti Morselli sar\u00e0 il primo in Italia a concedere a gruppi di malati di uscire dall'Istituto di ricovero, di frequentare luoghi e locali pubblici.\nVinse il concorso indetto dal Regio Istituto Lombardo con il saggio \"Il suicidio. Saggio di statistica Morale comparata\" - 1879 -, opera che sarebbe stata pubblicata in lingua inglese nel 1887, ed ottenne cos\u00ec a Pavia la prima docenza in Clinica Psichiatrica.\nL'opera ebbe subito un rilevante successo, tanto che attrasse l'attenzione di \u00c9mile Durkheim, il quale utilizz\u00f2 in gran parte le analisi statistiche di Morselli come base empirica per la redazione di uno dei suoi libri pi\u00f9 significativi: \"Il Suicidio. Studio di sociologia\", uscito nel 1897.\nQuindi inizi\u00f2 l'insegnamento della disciplina a Torino dove diresse anche il Regio Manicomio della citt\u00e0. Dal 1887, poi, tenne dei corsi di Antropologia da cui sarebbe stato ricavato il saggio \"Antropologia generale. L'uomo secondo la teoria dell'evoluzione\" (1911). A questi anni risalgono alcune di quelle affermazioni che avrebbero fatto di Morselli uno di pionieri nel panorama della psichiatria in Italia. In riferimento all'atteggiamento degli infermieri nei confronti degli infermi, infatti, sostiene:\nIn ambiente Torinese conobbe sia Cesare Lombroso, con il quale aveva avuto occasione di compiere un viaggio estivo in Lunigiana, Lucchesia e Garfagnana per ragioni di studio antropometrico, che Eugenio Tanzi, con il quale condusse un lavoro di ricerca che avrebbe portato alla pubblicazione de \"Il magnetismo, la fascinazione e gli stati ipnotici\". In questo testo, e nei successivi articoli pubblicati in varie riviste, difende l'interpretazione psicologica portata avanti dalla scuola di Nancy che, in contrapposizione alla lettura neurologica di Charcot, vede l'ipnotismo strettamente legato alla suggestione: facolt\u00e0 presente in maggiore o minore quantit\u00e0 nell'individuo, sano o malato. Morselli e il suo gruppo di ricerca fu tra i primi in Italia a sostenere la lettura psicologica dell'ipnotismo in una psichiatria a orientamento fortemente organicista. Al VI Congresso della societ\u00e0 Freniatrica Italiana (Novara, 8-14 settembre, 1889) Tamburini, inizialmente Charcotiano, propone una \"teoria conciliativa\" che fornisce una sintesi fra scuola di Nancy e scuola della Salp\u00eatri\u00e8re, sostenendo di fatto una lettura psicologica legata strettamente alla suggestione. Opera, questa, che fin\u00ec per rappresentare la rottura totale con quell'ambiente accademico torinese all'interno del quale, Morselli, era gi\u00e0 individuato come personalit\u00e0 \"scomoda\". Proprio per tale ragione questi rassegn\u00f2 nel 1888, all'et\u00e0 di 37 anni, le proprie dimissioni e chiese il trasferimento presso l'Universit\u00e0 di Genova.\nPeriodo genovese.\nNel 1890 Morsell fu chiamato ad occupare la vacante cattedra di clinica psichiatrica dell'ateneo ligure, rimasta libera alla morte di Dario Maragliano nel 1889.\nPort\u00f2 qui con s\u00e9 Tanzi ma coltiv\u00f2 comunque un nutrito nucleo di allievi, tra cui ricordiamo Giuseppe Portigliotti, Giuseppe Vidoni, Moisey Kobylinsky. Negli anni gli fu affidato l'insegnamento di un numero variegato di discipline: da Psicologia forense e sperimentale, a Neuropatologia ed Elettroterapia, senza dimenticare Antropologia per la Scuola di preparazione per viaggiatori, istituita dalla Facolt\u00e0 di Scienze. Nel 1894 accett\u00f2 la direzione del dipartimento di Neurologia del policlinico, dove gi\u00e0 alcuni anni prima aveva fondato una sezione ambulatoriale per le patologie psichiatriche, dove venivano offerti sia consulti gratuiti in favore di indigenti, che prestazioni a pagamento. Qualche anno dopo inaugur\u00f2 Villa Maria Pia ad Albaro che prometteva cure modernissime per psicopatici, neuropatici e morfococainomani; il tutto dopo aver diretto nel 1887 lo stabilimento idroterapico di S. Maurizio Canavese, rivolto in particolare a donne affette da isterie e senza dimenticare la direzione dell'\"Istituto Paedagogium\" per bambini tardivi a Nervi. Proprio su queste numerose e variegate esperienze si basa la competenza che condusse Morselli alla definizione dei due fortunati volumi del \"Manuale di Semeiotica delle malattie mentali\" in cui tent\u00f2 per la prima volta a coniugare empirismo e rigore classificatorio, e nella cui seconda edizione si dedic\u00f2 particolare attenzione all\"'Esame psicologico della pazzia\".\nIn questi anni inizi\u00f2 ad interessarsi di fenomeni medianici, prima avvicinandosi ai temi con grande scetticismo; quindi, avendo fatti propri gli indirizzi della Society for Psychical Research, giunse alla redazione nel 1908 di un minuzioso diario dal titolo \"Psicologia e Spiritismo\", dopo aver partecipato da attento osservatore delle sedute di Eusapia Palladino, tra le pi\u00f9 note medium dell'epoca..\nFond\u00f2 nel 1914 i \"Quaderni di Psichiatria\", affidati alle cure redazionali del figlio, anch'egli psichiatra, nato nel 1879, che divennero, in tempo di guerra, luogo di scambio di opinioni relative ai nuovi problemi che il conflitto pose e che gli alienisti si trovarono a dover fronteggiare.\nConvocato alla partecipazione alla guerra, presiedette l\"'Unione dei Medici Italiani per la Resistenza Nazionale\", ed al termine della stessa inizi\u00f2 a dimostrare i nuovi interessi per profilassi sociale ed \"eugenica\", prendendo parte al Primo congresso Internazionale a Londra nel 1912.\nNegli ultimi anni della sua vita si dedic\u00f2 in particolare alla divulgazione, accompagnata da sue personali riserve, delle nuove istanze psicanalitiche di matrice freudiana gi\u00e0 diffuse in Europa, ma ancora del tutto sconosciute in Italia. Cos\u00ec pubblic\u00f2 due volumi col titolo \"La psicanalisi\", che invi\u00f2 allo stesso Freud, accompagnati da un pamphlet sul Sionismo, dimostrazione del nuovo interesse che la gi\u00e0 poliedrica personalit\u00e0 di Morselli iniziava a coltivare. Interesse che avrebbe condotto il medico bolognese ad analizzare i nuovi panorami che la scienza freudiana offriva: quelli relativi a libido e sessualit\u00e0. Di questi tardi studi ci rimangono, per\u00f2, soltanto pochi scritti, raccolti in un'edizione postuma, editi sotto la curatela del figlio, e recanti il titolo \"Sessualit\u00e0 umana secondo la psicologia, la biologia e la sociologia\", Torino 1931.\nLe riserve sulla psicanalisi.\nLa prova pi\u00f9 grande del desiderio di apertura, aggiornamento, lo dimostra con la pubblicazione nel 1926 di due volumi - dedicati uno a Roberto Ardig\u00f2, l'altro a Cesare Lombroso, \"due glorie del pensiero italiano\" - recanti il titolo de \"La Psicanalisi\", tra i primi tentativi per introdurre nell'ambiente scientifico-culturale italiano il pensiero maturato da Sigmund Freud e la sua scuola; e nella redazione dell'opera il modenese si rif\u00e0 perlopi\u00f9 alla letteratura straniera sul tema, gi\u00e0 abbondante di studi in varie lingue mentre in Italia sono ancora quasi assenti.\nDa un punto di vista strettamente scientifico, Michel David sostiene, ne \"La psicanalisi nella cultura italiana\", che Morselli non supera tuttavia lo stadio di \"diligente compilazione\" ed anzi pecca di \"una quasi totale incomprensione verso il proprio tema\".\nA fronte di questa severa critica storica nei riguardi dello studioso modenese, sta la lettera inviata nel febbraio del 1926 a Morselli da parte di Freud,con franco ringraziamento per \"la sua grande opera sulla psicanalisi\", pur non nascondendo disappunto nei confronti delle evidenti riserve che l'italiano rivolge nei confronti della nuova materia. Scrisse Freud:\n Riserve che \u00e8 lo stesso Morselli ad indicare nella prefazione:\nTutto ci\u00f2 d\u00e0 la sintesi definitiva delle intenzioni dell'Italiano nei confronti della nuova materia; sicch\u00e9 \"passato il gran momento dell'infatuazione\", Morselli sceglier\u00e0 di convergere piuttosto verso la scienza \"pi\u00f9 sanamente somatica\", come espressa allora in specie da Pavlov: teoria nettamente deterministica e per tal ragione sicuramente pi\u00f9 vicina alla formazione positivistico-lombrosiana di Morselli.\nA questo autore si deve la prima descrizione scientifica, nel 1891, del quadro psicopatologico di alcune fobie e della loro denominazione, fra cui:"}
{"id": "2441710", "revid": "367445", "url": "https://it.wikipedia.org/wiki?curid=2441710", "title": "Enrico Festa", "text": "Nei suoi numerosi viaggi a scopo naturalistico, che lo hanno portato di volta in volta a Rodi (allora colonia italiana assieme a tutto il Dodecaneso), in Libia (idem), in Sardegna ed in Ecuador, Festa ha descritto e catalogato numerosissime specie animali, in particolare insetti e pesci. In suo onore \u00e8 stato assegnato ad un ciclide sudamericano il nome scientifico di \"Cichlasoma festae\"."}
{"id": "2441711", "revid": "282466", "url": "https://it.wikipedia.org/wiki?curid=2441711", "title": "Relief Records", "text": ""}
{"id": "2441714", "revid": "86599", "url": "https://it.wikipedia.org/wiki?curid=2441714", "title": "Medaglia Karl Schwarzschild", "text": "La medaglia Karl Schwarzschild (in tedesco \"Karl-Schwarzschild-Medaille\") \u00e8 un premio assegnato dalla Astronomische Gesellschaft (Societ\u00e0 astronomica tedesca) a eminenti astronomi e astrofisici.\nLa medaglia porta il nome dell'astrofisico tedesco Karl Schwarzschild."}
{"id": "2441717", "revid": "73125", "url": "https://it.wikipedia.org/wiki?curid=2441717", "title": "Karl Schwarzschild Medal", "text": ""}
{"id": "2441720", "revid": "287204", "url": "https://it.wikipedia.org/wiki?curid=2441720", "title": "OGLE-TR-111", "text": "OGLE-TR-111 \u00e8 una nana gialla situata a circa 5000 anni luce dalla Terra. Appartiene alla costellazione della Carena. Avendo una magnitudine apparente di 17, questa stella lontana non \u00e8 stata ancora catalogata.\nSistema planetario.\nNel 2002 l'Optical Gravitational Lensing Experiment (OGLE) rilev\u00f2 che periodicamente la luce di questa stella diminuiva ogni 4 giorni, indicando un possibile pianeta transitante, OGLE-TR-111 b."}
{"id": "2441722", "revid": "300067", "url": "https://it.wikipedia.org/wiki?curid=2441722", "title": "Vasil\u012bs Xanthopoulos", "text": "Carriera.\nNel luglio 2012 ritorna al Panathinaikos."}
{"id": "2441724", "revid": "2212702", "url": "https://it.wikipedia.org/wiki?curid=2441724", "title": "Comunit\u00e0 ebraica di Mantova", "text": "La comunit\u00e0 ebraica di Mantova \u00e8 una delle pi\u00f9 antiche e importanti di Italia. \u00c8 oggi una delle 21 comunit\u00e0 ebraiche riunite nell'UCEI, Ha sede in via Govi 13.\nLa storia.\nLa presenza di ebrei a Mantova \u00e8 testimoniata dai primi documenti certi, fin nell'anno 1145. I Gonzaga incoraggiarono l'immigrazione ebraica, finalizzata anche ad ottenere immediati interessi economici dai banchieri ebrei esercitanti tramite i \"banchi feneratizi\", il prestito di denaro ad interesse. Intorno al 1380 dalle autorit\u00e0 fu chiamato il primo feneratore, cio\u00e8 prestatore ad interesse, Abramo da Forl\u00ec, che ottenne la licenza a trasferirsi da Padova in citt\u00e0, ad acquistarvi due case e a esercitare l\u2019attivit\u00e0 bancaria. Tre erano i principali flussi d'immigrazione, da Roma, dalla Germania e dalla Provenza. Alla fine del XV secolo la comunit\u00e0 della citt\u00e0 constava gi\u00e0 di circa 200 individui. Alla fine del Cinquecento si era venuta a creare a Mantova una delle maggiori comunit\u00e0 ebraiche italiane del tempo: oltre 3.000 persone, ovvero il 7% della popolazione della citt\u00e0. Contemporaneamente famiglie ebraiche esercenti l'attivit\u00e0 creditizia si trasferirono nei centri minori governati dai Gonzaga; sorsero, quindi, piccole comunit\u00e0 con banchi feneratizi, sinagoghe e cimiteri ebraici a Ostiano (Cremona), Rivarolo Mantovano, Viadana, Pomponesco, Bozzolo, Castel Goffredo.\nL'istituzione del ghetto agli inizi del Seicento coincise con l'inizio della decadenza della comunit\u00e0 ebraica mantovana parallelamente a quella della famiglia dominante dei Gonzaga. Un colpo drammatico fu dato dal saccheggio della citt\u00e0 da parte dei lanzichenecchi nel 1630, e dall'epidemia di peste che ne segu\u00ec, per la quale gli ebrei furono tacciati di esserne gli untori. Molti di questi, circa 600, abbandonarono Mantova rifugiandosi a Bozzolo. Centinaia morirono travolti dalla corrente nel tragico tentativo di abbandonare la citt\u00e0 a bordo di zattere sul fiume Po. La comunit\u00e0 si dimezz\u00f2. Circa 300 ebrei mantovani trovarono rifugio a Mirandola, dove furono mantenuti a loro spese dal duca Alessandro I Pico della Mirandola, nell'attesa di ricevere i soccorsi della comunit\u00e0 ebraica di Ferrara.\nComunque la comunit\u00e0 ebraica demograficamente si riprese e stabilizz\u00f2 il numero dei componenti intorno ai 2100 individui, pari a circa l\u20198% della popolazione della citt\u00e0 di Mantova, quasi tutti concentrati nell\u2019area del ghetto, ove sorgevano sei sinagoghe edificate tra il Cinquecento e il Seicento. Tre di questi luoghi di culto erano di rito ashkenazita (Porta, Ostiglia e Beccheria o Grande) che successivamente furono demolite nel 1904 in occasione del grande sventramento che interess\u00f2 l\u2019area dell\u2019ormai ex ghetto e tre erano di rito italiano (Grande italiana, Cases e Norsa Torrazzo), le prime due demolite nel 1938 e 1929, la terza sinagoga ricostruita in Via Gilberto Govi 11, oggi sede della Comunit\u00e0 ebraica mantovana.\nSotto la dominazione austriaca cominciata nel 1708, iniziarono politiche pi\u00f9 liberali e un periodo di rinnovata prosperit\u00e0. Agli ebrei fu concessa la possibilit\u00e0 di acquisire la propriet\u00e0 di beni immobili e fu abolito l'obbligo di portare il \"contrassegno\" che da secoli identificava i singoli ebrei. Nel 1790 con le \"Patenti\" furono concessa altre maggiori libert\u00e0 agli ebrei mantovani. La fine del \"ghetto\" infine, si ebbe con l'arrivo delle truppe napoleoniche nel 1798. Ai lavori del Sinedrio napoleonico fu presente anche il rabbino mantovano, Abraham Vita Cologna.\nPer gli ebrei mantovani, impegnati in prima fila nei moti risorgimentali, si apr\u00ec con l'emancipazione un'era di nuove opportunit\u00e0 che si espresse anche con una emigrazione massiccia verso Milano dove maggiori erano le opportunit\u00e0 economiche. La comunit\u00e0 mantovana, che storicamente aveva incluso sempre un numero di individui intorno ai 1.900, dagli anni quaranta del XIX sec. sub\u00ec un veloce declino demografico testimoniato dal censimento del 1858, 1.608 i componenti la comunit\u00e0, diminuiti ulteriormente a 1.093 nel 1901. \nUn altro colpo mortale fu inferto dalle leggi razziali fasciste del 1938 e successivamente dalle persecuzioni dei nazisti che dal 1\u00ba dicembre 1943 occuparono la sede della comunit\u00e0 trasformandola in un campo di concentramento degli ebrei mantovani catturati la notte precedente. Il 4 aprile 1944 dalla sede della comunit\u00e0 ebraica ci fu la prima deportazione ad Auschwitz di 44 ebrei. Furono 104 gli ebrei mantovani deportati nei campi di sterminio dell'Olocausto. Di questi, solamente 5 furono i sopravvissuti.\nOggi la comunit\u00e0 conta solo poche decine di iscritti.\nA testimonianza della presenza ebraica in citt\u00e0, rimangono tracce degli edifici dell'antico ghetto (sopravvissuti agli sventramenti dei primi del Novecento, tra cui il Palazzo del rabbino in via Bertani), la sinagoga Norsa Torrazzo (l'unica ancora esistente delle sei che una volta operavano nel ghetto), e il grande cimitero (ubicato all'esterno della citt\u00e0, oltre il fiume Mincio).\nArchivio storico della comunit\u00e0 ebraica di Mantova.\nL'antico archivio della comunit\u00e0 ubicato attualmente in locali contigui alla sinagoga, conserva libri e documenti dal 1522 al 1810, registri di stato civile dal 1750 ad oggi, l'archivio amministrativo dal 1910, gli archivi del tribunale rabbinico, manoscritti e libri a stampa. Parti importanti dell'antica Biblioteca comunitaria sono conservati presso la Biblioteca comunale Teresiana di Mantova (via Ardig\u00f2) e presso l'Archivio diocesano."}
{"id": "2441726", "revid": "729019", "url": "https://it.wikipedia.org/wiki?curid=2441726", "title": "Metropolitana di Sydney", "text": "La metropolitana di Sydney (in inglese: \"Sydney Metro\") \u00e8 una rete di metropolitana in costruzione a Sydney, nel Nuovo Galles del Sud, in Australia.\nLa prima linea, la Linea Northwest, \u00e8 stata aperta il 26 maggio 2019, lunga 36 km e serve 13 stazioni, tutte localizzate nei sobborghi a nord della citt\u00e0.\nLa seconda linea, la Linea City &amp; Southwest, aprir\u00e0 nel 2024, sar\u00e0 lunga 30 km e servir\u00e0 18 stazioni, attraversando il Port Jackson, la Citt\u00e0 di Sydney e il Distretto affaristico centrale di Sydney.\nStoria.\nLe prime proposte per realizzare una metropolitana a Sydney risalgono agli inizi del XX secolo, quando iniziarono i primi lavori per la realizzazione di tunnel e ponti, poi i lavori vennero interrotti per motivi finanziari. Nel 2001 venne riproposto il progetto quando il coordinatore regionale per le ferrovie Ron Christie afferm\u00f2 che la realizzazione di un sistema di metropolitane indipendente dagli esistenti Sydney Trains, che formano il sistema ferroviario suburbano della citt\u00e0 australiana, si sarebbe reso necessario intorno al 2020 per via della crescente domanda.\nL'idea di una rete di metropolitane a Sydney riaffior\u00f2 nel 2007 e venne inserita nel 2008 nel piano di espansione della rete ferroviaria di Sydney. Tuttavia, a causa dei carenti fondi, il 21 febbraio 2010 \u00e8 stata annunciata la cancellazione del progetto da parte di Kristina Keneally, governatrice dello Stato del Nuovo Galles del Sud.\nNel 2014 il governo del Nuovo Galles del Sud annunci\u00f2 la realizzazione del \"Sydney Rapid Transit\", una rete di metropolitana finanziata con la privatizzazione delle infrastrutture elettriche, che avrebbe attraversato la Citt\u00e0 di Sydney. Con l'inizio dei lavori nel 2015, l'infrastruttura in costruzione ha preso il nome di \"Sydney Metro\"."}
{"id": "2441727", "revid": "73125", "url": "https://it.wikipedia.org/wiki?curid=2441727", "title": "Edwin E. Salpeter", "text": ""}
{"id": "2441729", "revid": "73125", "url": "https://it.wikipedia.org/wiki?curid=2441729", "title": "Jan H. Oort", "text": ""}
{"id": "2441739", "revid": "36426", "url": "https://it.wikipedia.org/wiki?curid=2441739", "title": "Sagra (Masaccio)", "text": "La Sagra \u00e8 un perduto affresco di Masaccio, gi\u00e0 posto su una lunetta sopra una porta del chiostro della chiesa del Carmine di Firenze. Eseguito poco prima o in contemporanea con gli affreschi della Cappella Brancacci era databile al 1425-1426 o, secondo altri studiosi, al 1427 e venne distrutto nei rifacimenti del chiostro, nel 1600 o 1612.\nDescrizione.\nL'affresco era a monocromo in terra verde, come era tipico a quell'epoca per i chiostri (si pensi al chiostro Verde di Paolo Uccello e altri pittori). Esso commemorava la consacrazione della chiesa avvenuta il 19 aprile 1422, alla presenza dell'arcivescovo Amerigo Corsini.\nMasaccio, secondo il Vasari, fu presente alla cerimonia con Brunelleschi, Donatello e Masolino. La scena mostrava il sagrato della chiesa come appare dall'angolo con piazza Piattellina, scorciato in prospettiva.\nEra, secondo la testimonianza del Vasari, la scena folta di ritratti dei cittadini e artisti pi\u00f9 in vista di Firenze: \u00abE vi ritrasse infinito numero di cittadini in mantello et in cappuccio, che vanno dietro a la processione; fra i quali fece Filippo di Ser Brunellesco in zoccoli, Donatello, Masolino da Panicale [...], Antonio Brancacci, che gli fece far la cappella, Niccol\u00f2 da Uzzano, Giovanni di Bicci de' Medici, Bartolomeo Valori il vecchio [...]. Ritrassevi similmente Lorenzo Ridolfi, che in que' tempi era ambasciadore per la Repubblica fiorentina a Vinezia\u00bb. Nella narrazione dell'evento cittadino l'inserimento degli artisti, tra gli uomini pi\u00f9 in vista della citt\u00e0, \u00e8 sintomo della diversa visione che l'Umanesimo aveva apportato al ruolo dell'artista, non pi\u00f9 semplice artigiano, ma intellettuale partecipe della vita culturale cittadina e rispettoso dei riti della Chiesa. \nSempre secondo la testimonianza del Vasari l'opera doveva integrare una serie di ritratti \u00abdal vero\u00bb, in una scenografia di saldo impianto prospettico. Pare quindi che l'opera sviluppasse ulteriormente gli esperimenti prospettici della Cappella Brancacci e che fosse nientemeno che il punto di partenza della ritrattistica rinascimentale italiana. La lodata bravura dell'artista nel rendere il movimento delle numerose figure, disposte su pi\u00f9 file, ha portato ad associare questa composizione allo stile del Desco da parto, databile al 1426.\nL'opera, che venne tanto rimpianta dal Baldinucci, fu il prototipo di un formato destinato ad avere grande successo soprattutto a Venezia: si pensi ai dipinti delle processioni cittadine di Giovanni Bellini o di Vittore Carpaccio. A Firenze influenz\u00f2 gli affreschi di Bicci di Lorenzo (Santa Maria Nuova) e di Cosimo Rosselli (Sant'Ambrogio).\nDa alcuni anni, a seguito di accurate ricerche effettuate da uno studioso fiorentino, si pensa che sia stato rintracciato il punto esatto, a lungo cercato nei secoli scorsi, dove Masaccio raffigur\u00f2 la Sagra, nella parete esterna della chiesa all'inizio del chiostro, dove si appoggi\u00f2 la volta a botte dell'androne, prolungato di diversi metri a sostegno del nuovo dormitorio.\nDisegni.\nDell'opera resta traccia in sette disegni cinquecenteschi:"}
{"id": "2441741", "revid": "73125", "url": "https://it.wikipedia.org/wiki?curid=2441741", "title": "Karl Schwarzschild Medal of Astronomische Gesellschaft", "text": ""}
{"id": "2441743", "revid": "1861950", "url": "https://it.wikipedia.org/wiki?curid=2441743", "title": "Air Mauritius", "text": "Air Mauritius \u00e8 la compagnia aerea di bandiera di Mauritius. La sua sede \u00e8 a Port Louis, mentre la sua base operativa \u00e8 presso l'aeroporto Internazionale Sir Seewoosagur Ramgoolam.\nLa compagnia \u00e8 al 51% di propriet\u00e0 di \"Air Mauritius Holdings Ltd.\", il cui azionista di maggioranza \u00e8 il governo mauriziano; quote di minoranza sono possedute da Air France e da Air India.\nAir Mauritius \u00e8 il quarto pi\u00f9 grande vettore aereo dell'Africa sub-sahariana, ed ha una posizione di rilievo nei mercati europei, africani e nell'area dell'Oceano Indiano. Nel 2011 la compagnia vinse per il settimo anno consecutivo l\"'Indian Ocean Leading Airline Prize\".\nStoria.\nI primi anni.\nLa societ\u00e0 venne costituita il 14 giugno 1967 da Air France, BOAC e il governo delle Mauritius, con una quota del 27,5% ciascuna; il resto era detenuto da Rogers and Co. Ltd., l'agente di vendita generale di Air France e BOAC alle Mauritius.\nAll'inizio, il vettore operava servizi internazionali in collaborazione con Air France, Air India e British Airways, che all'epoca deteneva congiuntamente una partecipazione del 25% in Air Mauritius. Fino al 1972, la compagnia limit\u00f2 le sue attivit\u00e0 ai soli servizi di terra; inizi\u00f2 le operazioni di volo a pieno titolo nell'agosto 1972 con un Piper PA-31 Navajo a sei posti preso in leasing da Air Madagascar, collegando Mauritius con Rodrigues. L'aereo era dipinto con la livrea di Air Mauritius, ma conservava una registrazione malgascia.\nNel 1973, un Vickers VC10 della British Airways permise alla compagnia di lanciare una rotta a lungo raggio verso Londra via Nairobi, mentre i servizi per Bombay erano operati da Air India. Il Navajo venne sostituito con un Twin Otter da 16 posti acquisito nel 1975. Quando l'accordo con Air France e British Airways si concluse, un Boeing 707-400 in leasing e con equipaggio della British Airtours aiut\u00f2 la compagnia aerea a iniziare i servizi a lungo raggio in modo indipendente. Le operazioni a lungo raggio iniziarono il 1\u00ba novembre 1977. Un secondo Twin Otter arriv\u00f2 nel 1979.\nEspansione.\nNell'aprile 1980, la compagnia aveva 414 dipendenti e una flotta composta da un Boeing 707-420, un Boeing 737-200 e due Twin Otter per servire una rete di rotte passeggeri e merci a Bombay, Londra, Nairobi, Riunione, Rodrigues, Roma e Tananarive. La propriet\u00e0 della compagnia era cambiata: il governo di Mauritius era l'azionista principale (42,5%), seguito da Rogers &amp; Co. (17,5%), Air France e British Airways (15% ciascuna) e Air India (10%). Air Mauritius acquis\u00ec un Boeing 707-320B di seconda mano nel 1981. In precedenza era appartenuto alla South African Airways (SAA) e permise alla compagnia di restituire il Boeing 707-400 alla British Airtours. Nel novembre 1981, un servizio congiunto tra Air Mauritius e Air Madagascar inizi\u00f2 nelle corse Tananarive-Mauritius-Comore-Nairobi e Riunione-Mauritius, a seguito del noleggio di un Boeing 737 di Air Madagascar. Durante i primi anni '80, le rotte per Durban e Johannesburg erano operate con Boeing 707-320B, pilotati da equipaggi di Air India e British Airways. L'incorporazione di un secondo velivolo del tipo, acquistato da Luxavia, permise al vettore di espandere la rete di rotte europee a Roma e Zurigo nel 1983, mentre Parigi fu aggiunta a met\u00e0 degli anni '80. Noleggiato dalla SAA, un Boeing 747SP denominato \u2033Chateau de R\u00e9duit\u2033 entr\u00f2 nella flotta nel novembre 1984 e fu impiegato per servizi verso Londra. Nel marzo 1985, la flotta comprendeva due Boeing 707-320B, un Boeing 737-200, un Boeing 747SP e un Twin Otter. Quel mese fu incorporato il primo dei due Bell 206 JetRanger. Ad aprile, fu ordinato un ATR 42 da 46 posti e Singapore venne aggiunta alla rete di rotte con un servizio settimanale utilizzando Boeing 707. Nel giugno dello stesso anno, Air Mauritius si un\u00ec all'African Airlines Association. Il vettore realizz\u00f2 un profitto di 3,5 milioni di sterline per l'anno fiscale 1985-86.\nNel 1986, un secondo Boeing 747SP, anch'esso noleggiato dalla SAA, entr\u00f2 nella flotta; venne chiamato \u2033Chateau Mon Plaisir\". L'incorporazione di questo aereo permise al vettore di eliminare gradualmente i Boeing 707. Nel 1987, i diritti di atterraggio di South African Airways sul suolo australiano furono sospesi dal governo australiano e Qantas cess\u00f2 le sue operazioni in Sud Africa. Da allora si registr\u00f2 un aumento della domanda da parte degli uomini d'affari, poich\u00e9 la maggior parte dei passeggeri che viaggiavano dal Sud Africa all'Australia doveva fermarsi a Hong Kong, Taipei o Singapore. Dato che i diritti di atterraggio in Australia per Air Mauritius non erano stati ancora approvati, un servizio non-stop operato dai Boeing 747SP per Hong Kong inizi\u00f2 il 29 ottobre 1989, in collaborazione con Cathay Pacific. I voli per Kuala Lumpur erano iniziati nel maggio 1988.\nModernizzazione.\nValutata a 122 milioni di dollari e finanziata da un gruppo di banche che includeva Barclays, BNP, Cr\u00e9dit Lyonnais e Spectrum Bank, la societ\u00e0 prese in consegna due Boeing 767-200ER nell'aprile 1988. Questi aerei furono chiamati \"Citt\u00e0 di Port Louis\" e \"Citt\u00e0 di Curepipe\". Uno di loro stabil\u00ec una distanza record per i twinjet commerciali il 18 aprile 1988, quando vol\u00f2 senza scalo da Halifax, Nuova Scozia, a Mauritius, coprendo una distanza di quasi 14.000 km in meno di 17 ore. Un anno prima era stato firmato un contratto del valore di 8,9 milioni di dollari, compresi i pezzi di ricambio per questi due Boeing 767. Sempre nel 1988, un Boeing 707 fu preso in leasing da Air Swazi Cargo per operare servizi cargo, e il primo ATR 42 inizi\u00f2 i voli in entrata a dicembre, sostituendo i Twin Otter sui servizi inter-isole. Un secondo ATR 42 fu ordinato nel settembre 1989.\nNel marzo 1990, la rete di rotte comprendeva Antananarivo, Bombay, Durban, Ginevra, Harare, Hong Kong, Johannesburg, Kuala Lumpur, Londra, Moroni, Monaco, Nairobi, Parigi, Reunion, Rodrigues, Roma, Singapore e Zurigo. Una nuova rotta per Perth venne inaugurata nel dicembre 1991. Chiamato \u2033Paille en Queue\u2033 e in leasing da ILFC, il primo Airbus A340-300 entr\u00f2 nella flotta nel maggio 1994; dopo la consegna, un Boeing 747SP che era in leasing da SAA venne restituito. La compagnia aerea divenne la prima nell'emisfero australe a operare con l'A340-300. Un secondo A340-300, denominato \u2033Pink Pigeon\u2033 e acquistato direttamente da Airbus, venne consegnato a ottobre. I servizi per Bruxelles e Citt\u00e0 del Capo furono lanciati a luglio e novembre dello stesso anno. Preso in leasing da ILFC e denominato \u2033Kestrel\u2033, il terzo A340-300 di Air Mauritius entr\u00f2 a far parte della flotta nell'aprile 1995. La compagnia aerea inizi\u00f2 a fare trading sulla Borsa di Mauritius durante l'anno. Nel 1996, l'ultimo Boeing 747SP fu venduto a Qatar Airways e furono lanciati voli diretti per Manchester.\nAnni recenti.\nAd aprile 2000, Air Mauritius aveva 2.000 dipendenti. A quel tempo, la compagnia aerea aveva una flotta di cinque Airbus A340-300, un ATR 42-300, due ATR 42-500 e due Boeing 767-200ER che servivano una rete di rotte che comprendeva Antananarivo, Bruxelles, Citt\u00e0 del Capo, Delhi, Durban, Francoforte, Ginevra, Harare, Hong Kong, Johannesburg, Kuala Lumpur, Londra, Isola di Mahe, Manchester, Maputo, Mauritius, Melbourne, Milano, Mumbai, Monaco di Baviera, Parigi, Perth, Isola Rodrigues, Roma, Singapore, St Denis de la Reunion, St Pierre de la Reunion, Vienna e Zurigo. Le rotte africane di medio raggio iniziarono con l'acquisizione di due Airbus A319-100 nel 2001. La versione A340-300 Enhanced venne ordinata dal vettore a met\u00e0 del 2005. L'A340-300 Enhanced \u00e8 stato messo in servizio sulla rotta Londra-Heathrow nel dicembre 2006, subito dopo la consegna. Alla fine del 2007, la flotta ha visto l'incorporazione dell'Airbus A330-200; un secondo aeromobile dello stesso tipo \u00e8 stato consegnato nell'ottobre 2009.\nNel marzo 2016, Air Mauritius ha lanciato l'\"Air Corridor\" con i suoi primi voli diretti per Singapore, precedentemente servita via Kuala Lumpur. La nuova rotta mirava a migliorare la connettivit\u00e0 aerea tra Mauritius e Singapore al fine di stimolare la crescita del traffico passeggeri e merci tra l'Asia e l'Africa attraverso questi due hub.\nIl 22 aprile 2020, la societ\u00e0 ha comunicato di essere stata posta in amministrazione controllata, a seguito della crisi economica legata alla pandemia di COVID-19.\nIdentit\u00e0 aziendale.\nIl 22 aprile 2020, il consiglio di amministrazione ha deciso di porre la Societ\u00e0 sotto amministrazione controllata dopo che le interruzioni legate al coronavirus hanno reso impossibile per la compagnia aerea adempiere ai propri obblighi finanziari per il prossimo futuro. La pandemia ha avuto un impatto importante sui ricavi della societ\u00e0 mentre cercava di cambiare il suo modello di business per affrontare i problemi finanziari esistenti. La societ\u00e0 continuer\u00e0 la sua attivit\u00e0, questa decisione \u00e8 stata presa per salvaguardare gli interessi dell'azienda e dei suoi stakeholder.\nQuartier generale.\nA marzo 2015, Air Mauritius aveva la sua sede presso l'Air Mauritius Center a Port Louis, Mauritius.\nPersone chiave.\nA partire da marzo 2019, MANRAJ Dharam Dev, G.O.S.K ricopre la carica di presidente e BUTON Indradev era l'ufficiale in carica.\nPropriet\u00e0 e sussidiarie.\nAir Mauritius \u00e8 stata la prima compagnia mauriziana con la maggioranza di propriet\u00e0 dello Stato che ha reso pubbliche le proprie azioni. La quotazione \u00e8 stata concessa nel novembre 1994 e la negoziazione delle azioni alla borsa di Mauritius \u00e8 iniziata nel febbraio 1995. Al 31 marzo 2018, gli azionisti che detengono pi\u00f9 del 5% della partecipazione diretta nella compagnia aerea erano Air Mauritius Holdings Ltd. (51%) e il governo delle Mauritius (8,37%), mentre altri investitori detenevano la quota rimanente. Air Mauritius Holdings Ltd. era a sua volta posseduta in maggioranza (43,83%) dal governo mauriziano. Le consociate interamente controllate di Air Mauritius Limited sono Airmate Ltd., Air Mauritius Holidays Ltd., Air Mauritius Holidays (Pty) Ltd. Australia, Air Mauritius Institute Co.Ltd., Air Mauritius SA (proprietaria) Ltd., Mauritian Holidays Ltd. (Regno Unito ) e Mauritius Helicopters Ltd.; le consociate parzialmente controllate sono Mauritius Estate Development Corporation Ltd. (93,7%), Pointe Coton Resort Hotel Company Ltd. (54,2%) e Mauritius Shopping Paradise Company Ltd. (41,7%).\nFrequent flyer.\nIl programma frequent flyer di Air Mauritius si chiama \"Kestrelflyer\" e due tipi di tessere: la Silver e la Gold.\nDestinazioni.\nNel settembre del 2015 la compagnia ha firmato un accordo di cooperazione con Air Austral, Air Madagascar, Air Seychelles e Int'Air \u00celes formando la Vanilla Alliance.\nAd ottobre 2018, la compagnia offriva 22 destinazioni dal suo hub principale, 19 delle quali su scala internazionale.\nAccordi di codeshare.\nAl 2021, Air Mauritius ha accordi di codeshare con le seguenti compagnie aeree:\nFlotta.\nFlotta attuale.\nA dicembre 2021 la flotta di Air Mauritius \u00e8 cos\u00ec composta:\nFlotta futura.\nNel luglio 2014, durante il Farnborough Air Show, \u00e8 stato annunciato che Air Mauritius aveva firmato un memorandum d'intesa con Airbus per sei Airbus A350-900, di cui due saranno affittati da AerCap, con la possibilit\u00e0 di effettuare ordini aggiuntivi per un massimo di tre aeromobili tra il 2023 e il 2025. Inizialmente era previsto che l'aereo in leasing sarebbe entrato a far parte della flotta entro la fine del 2017 e gli altri quattro si sarebbero uniti nel 2019 e nel 2020.\nNel febbraio 2017, Air Mauritius ha annunciato che avrebbe preso in leasing due Airbus A330-900 da Air Lease Corporation per sostituire due Airbus A340-300E tra settembre e ottobre 2018. A causa dei ritardi di Airbus, questi aeromobili sono stati consegnati ad aprile e giugno 2019. I due Airbus A350-900 che dovevano essere consegnati nel 2020, sono stati rinviati al 2023. \u00c8 stato anche annunciato che gli aerei esistenti della compagnia aerea sarebbero stati rinnovati con nuovi sedili, nuovi sistemi di intrattenimento in volo e Wi-Fi a bordo. Il rinnovamento degli interni delle cabine \u00e8 stato completato entro giugno 2018. I due A350-900 erano stati noleggiati alla South African Airways, ma, nell'agosto 2020, sono stati restituiti anticipatamente, a causa di difficolt\u00e0 finanziarie.\nFlotta storica.\nAir Mauritius operava in precedenza con i seguenti aeromobili:"}
{"id": "2441746", "revid": "1444345", "url": "https://it.wikipedia.org/wiki?curid=2441746", "title": "Cyclone (album Baby Bash)", "text": "Cyclone \u00e8 il settimo album in studio del rapper statunitense Baby Bash, pubblicato il 30 ottobre 2007 dall'etichetta discografica RCA Records."}
{"id": "2441747", "revid": "228587", "url": "https://it.wikipedia.org/wiki?curid=2441747", "title": "Discografia di The Alchemist", "text": "Elenco delle uscite discografiche e della produzione del beatmaker statunitense The Alchemist."}
{"id": "2441752", "revid": "287204", "url": "https://it.wikipedia.org/wiki?curid=2441752", "title": "Hildisv\u00edni", "text": "Hildisv\u00edni o Hildesvini , nella mitologia norrena, \u00e8 un grosso cinghiale (letteralmente \"cinghiale da battaglia\") che la divinit\u00e0 Freyja utilizza di tanto in tanto come cavalcatura, in quanto ella suole utilizzare normalmente un carro trainato da gatti.\nHildisv\u00edni \u00e8 anche il nome dell'elmo di re \u00c1li, preso dal re rivale Adils in seguito alla battaglia sul ghiaccio del Lago V\u00e4nern: su tale elmetto \u00e8 effigiato un cinghiale che, stando a quanto riportato nella saga di Beowulf, farebbe da guardiano al guerriero che lo indossasse."}
{"id": "2441755", "revid": "36426", "url": "https://it.wikipedia.org/wiki?curid=2441755", "title": "La sagra", "text": ""}
{"id": "2441757", "revid": "256896", "url": "https://it.wikipedia.org/wiki?curid=2441757", "title": "Battaglia sul ghiaccio del Lago V\u00e4nern", "text": ""}
{"id": "2441759", "revid": "158913", "url": "https://it.wikipedia.org/wiki?curid=2441759", "title": "Amasia", "text": ""}
{"id": "2441760", "revid": "73125", "url": "https://it.wikipedia.org/wiki?curid=2441760", "title": "Medaglia Nazionale della Scienza", "text": ""}
{"id": "2441769", "revid": "287204", "url": "https://it.wikipedia.org/wiki?curid=2441769", "title": "Melchior Lechter", "text": "Biografia.\nDopo aver completato gli studi in pittura del vetro nella sua citt\u00e0 natale, si rec\u00f2 a studiare all'Accademia d'Arte di Berlino nel 1884. Nella capitale del regno incontr\u00f2 nel 1895 lo scrittore Stefan George, di cui illustr\u00f2 numerosi libri.\nOltre a questo Lechter ottenne numerosi lavori, come la progettazione della Sala Pallenberg al Museo di Arti applicate di Colonia, premiato all'Esposizione Universale 1900 a Parigi.\nNel 1907 ricevette la commissione di una pittura su vetro per il Museo nella piazza del Duomo di M\u00fcnster, effettuando cos\u00ec il suo primo lavoro nella citt\u00e0 d'origine."}
{"id": "2441776", "revid": "339392", "url": "https://it.wikipedia.org/wiki?curid=2441776", "title": "Nicolas Louis De La Caille", "text": ""}
{"id": "2441777", "revid": "87294540", "url": "https://it.wikipedia.org/wiki?curid=2441777", "title": "Cesare Gerolimetto", "text": "\u00c8 un fotografo italiano conosciuto per la fotografia di viaggio e geografica.\nBiografia.\nPrima viaggiatore poi fotografo. \nDurante i primi lunghi e avventurosi raid automobilistici trans-continentali in Africa ed Asia, senza macchina fotografica, comprende quanto importante e significativo \nsarebbe documentare dal punto di vista fotografico i suoi viaggi.\nNel 1976 compie il suo raid pi\u00f9 impegnativo, il giro del mondo in camion che durer\u00e0 due anni e sette mesi per un totale di 184000\u00a0km percorsi attraverso i cinque continenti. Questa impresa viene classificata dal Guinness Book of Records come il primo e pi\u00f9 lungo giro del mondo. L'impresa viene cos\u00ec registrata nel volume 1984 del Guinness dei Primati.\nNel 1984 inizia cos\u00ec la sua carriera di fotografo professionista. Oggi collabora con le pi\u00f9 importanti riviste nazionali e ha al suo attivo numerose pubblicazioni. \nHa tenuto corsi di fotografia a Spilimbergo, Belluno, Montebelluna e Bassano del Grappa.\nNel 2011 partecipa con 4 opere alla 54\u00aa Esposizione Internazionale d'Arte della Biennale di Venezia.\nIl giro del mondo in camion.\nL'idea del giro del mondo inizia nel 1972, durante un lungo e massacrante raid, il periplo dell'Africa, quasi 50000\u00a0km con una jeep, in compagnia di Ferruccio Franzoia. Verso la fine del viaggio inizia a fantasticare sulla prossima meta: \"Escludendo l'Asia e l'Africa, se vogliamo fare qualcosa di veramente diverso, non ci resta che il mondo intero\". Sembra quasi uno scherzo, passano cos\u00ec quattro anni durante i quali si alterneranno indecisioni definitive e altrettanto definitive rinunce. Nel 1975 per\u00f2 Cesare Gerolimetto inizia a raccogliere informazioni, studiare itinerari e conteggiare il costo di una tale impresa. Sorge per\u00f2 un altro problema, trovare un compagno di viaggio. Alla proposta risponde Daniele Pellegrini, fotografo e giornalista.\nIl camion usato \u00e8 un Iveco 75 PC 4x4 con una cilindrata di 5184 diesel, che in assetto di marcia raggiunge il peso di quasi otto tonnellate. La parte abitabile \u00e8 costituita da un furgone opportunamente costruito. Il tutto \u00e8 di quanto pi\u00f9 spartano: un letto a castello sufficientemente comodo, un piccolo lavello con un rubinetto collegato con una pompa elettrica al serbatoio dell'acqua di circa 170 litri, niente toilette o riscaldamento. Il resto delle pareti \u00e8 dedicato ai robusti armadi che devono contenere le infinit\u00e0 di cose e attrezzature necessarie per affrontare un tale viaggio. Tutto il necessario affinch\u00e9 un veicolo, isolato, senza nessun contatto radio con altri, possa superare le mille contrariet\u00e0 di un tale viaggio.\nPer fortuna il 75 PC 4x4 Iveco, battezzato Antonio Pigafetta, in onore dello storiografo di Magellano, non ha dato mai fastidi seri durante tutto il tragitto."}
{"id": "2441786", "revid": "1705737", "url": "https://it.wikipedia.org/wiki?curid=2441786", "title": "Apache", "text": "Gli Apache (o Apaches) ( in inglese, in francese; in italiano anche \"Apaci\";, nome di etimologia incerta, forse di origine \"zu\u00f1i\", \"apacu\", corruzione del nome \"navahu\", ovvero di origine \"yavapai\", \"apace\", col significato di \"nemico\") sono una popolazione nativa dell'area sud occidentale dell'America Settentrionale; il nome con cui sono soliti designarsi \u00e8 per\u00f2 \"Dineh\" (il popolo). Originariamente gli Apache erano divisi in otto gruppi principali, escludendo i Kataka (cosiddetti \"Kiowa-Apache\"), associati coi Kiowa: i Lipan (Naizhan e Natage), gli Jicarilla (Ollero e Llanero), i Mescalero (Sehenede e Iyutahende), i Mimbre\u00f1o (Tchihende), gli Ndendahe (Nednhi - Janeros e Carrizale\u1e45os - e Bendokhoe - Mogollones -), i Chiricahua (Tsokanendeh), i Coyotero (Ts\u00e9zhin\u00e9, Tiisebahn\u00e9 e Dzil-\u0141igai-Si'\u00e1n-Ndee), i Tonto (Dilzhe'e); ognuno di questi era a sua volta composto da numerose bande locali.\nCultura.\nGli Apache (detti anche Apaches), di origine athabaska come i consanguinei e per lungo tempo alleati Navaho, erano un popolo nomade, dedito alla caccia e alla raccolta. L'agricoltura era poco sviluppata, ma con il passare del tempo iniziarono a piantare granturco e meloni; l'usanza apache prevedeva che al momento del matrimonio l'uomo si stabilisse presso i parenti della sposa.\nL'abitazione degli Apache era costituita dal Wickiup, ossia una piccola capanna fatta di frasche che aveva una forma sferica o a cupola. La dimensione e l'accuratezza della costruzione variava a seconda della maggiore o minore abbondanza delle materie prime. L'intelaiatura era costituita da un cerchio di pali o piccoli tronchi incurvati, legati al centro. Lo spazio era riempito con foglie di yucca o sterpaglia del deserto. Erano anche utilizzate erba o canne prese nei letti dei fiumi. All'apice un foro per far uscire il fumo. All'esterno erano disposte tele per ridurre gli spifferi, mentre una pelle o un piccolo lembo di coperta serviva come porta. La costruzione del Wickiup spettava esclusivamente alla donna e per costruirlo occorrevano circa quattro ore. Spesso vicina al Wickiup vi era un'ampia struttura di rami chiamata \"ramada\", conosciuta anche come ghiacciaia della squaw, utilizzata come ripostiglio per il cibo e per il lavoro all'aperto.\nAbitualmente gli Apache vestivano abiti di pelle di daino e portavano i capelli lunghi e sciolti, tenuti fermi da una benda allacciata intorno alla testa; gli uomini indossavano anche un gonnellino aperto sui fianchi. I loro alti mocassini, allacciati sotto le ginocchia, erano una parte importante del loro abbigliamento, poich\u00e9 il terreno era coperto di rovi, boscaglia e cactus ed essi erano prevalentemente corridori d'incredibile resistenza. Le donne avevano un ruolo importante nella vita familiare: raccoglievano cibo, legna e acqua e intrecciavano canestri con eccezionale precisione.\nGli Apache praticavano una religione magico-sciamanica tenendo in grande considerazione il culto degli antenati e degli spiriti. I guerrieri seguivano riti propiziatori e scaramantici sia alla loro prima campagna sia prima di ogni battaglia. Dal punto di vista artistico hanno prodotto statuette di pietra, feticci e bambole rappresentanti i \"kachina\" (spiriti degli antenati), raffigurazioni con sabbie colorate (arte nella quale eccellevano i consanguinei Navaho), tessitura di mantelli e di coperte, gioielli di conchiglie o di argento.\nAlla fine del sec. XVII i gruppi Apache, gi\u00e0 tradizionalmente dediti a scorrerie sui Pueblo (Keresan, Tanoan, Zu\u00f1i, Hopi) e degli O'odham (Papago, Pima, Opata, Soba, Sobaipuri, Tarahumara, Yaqui) presero a integrare l'economia tradizionale con sistematiche razzie contro gli insediamenti spagnoli e, pi\u00f9 tardi, contro le carovane dei pionieri dirette a ovest. Oggi sono confinati in riserve nel Nuovo Messico, in Arizona e parzialmente in Oklahoma. Pur adattandosi alle mutate condizioni economiche, gli Apache delle riserve hanno mantenuto gran parte dei loro costumi e riti tradizionali."}
{"id": "2441788", "revid": "287204", "url": "https://it.wikipedia.org/wiki?curid=2441788", "title": "Jiro Taniguchi", "text": ""}
{"id": "2441790", "revid": "76963", "url": "https://it.wikipedia.org/wiki?curid=2441790", "title": "Gian Galeazzo Serbelloni", "text": "Fu Conte di Castiglione Lodigiano, Grande di Spagna, Duca di San Gabrio, Feudatario di Romagnano, Marchese d'Incisa, Consignore di Castelnuovo Belbo, feudatario di Gorgonzola, di Camporicco e di Cassina de' Pecchi. Rinunci\u00f2 ai suoi titoli abbracciando la causa repubblicana all'arrivo di Napoleone.\nBiografia.\nInfanzia e carriera nella milizia austriaca.\nGian Galeazzo Serbelloni era figlio di Gabrio Serbelloni, III duca di San Gabrio e della Duchessa Maria Vittoria Ottoboni. Egli ebbe come precettore nei primi anni vita il celebre poeta milanese Giuseppe Parini.\nAlla morte del padre, ottenne il titolo di Duca ed intraprese la carriera militare ed amministrativa nella citt\u00e0 di Milano, seguendo una tradizione ormai diffusa nella sua famiglia da molte generazioni: egli divenne infatti Maestro di campo della Milizia (polizia cittadina).\nNel 1775 venne nominato Sovrintendente generale dello stesso corpo armato e nel medesimo anno venne coinvolto nello scandaloso caso dell'arresto di Carlo Sala. Questi, costretto a farsi frate e poi fuggito in Svizzera, era tornato in Lombardia per darsi al furto in chiese e monasteri. Braccato, venne arrestato nel 1775 e condannato a morte, non prima senza un tentativo di redenzione che venne operato dallo stesso Gian Galeazzo Serbelloni, il quale gli offr\u00ec di sua tasca la cifra di 100.000 lire per indennizzare dei danni da lui causati qualora si fosse pentito, ma questi rifiut\u00f2 e venne decapitato.\nSotto l'aspetto pratico, nella Milizia Urbana Gian Galeazzo si impegn\u00f2 per la creazione di una nuova divisa da destinare a questo corpo, con un colore verde e bianco che spinse poi la tradizione popolare a vezzeggiare gli appartenenti a questo corpo col termine \"remolazitt\" (remolacci, rapette).\nGian Galeazzo rimase in carica per un'altra ventina d'anni come Sovrintendente generale alla milizia, distinguendosi per seriet\u00e0 d'operato e buona condotta. Nell'aprile del 1796, per\u00f2, si trov\u00f2 a dover fronteggiare un nemico unico nel suo genere, il giovane generale Napoleone Bonaparte. Egli ottenne quindi il comando delle forze cittadine col compito di difendere il Castello Sforzesco ed il palazzo reale.\nMatrimonio.\nNel 1771 spos\u00f2 Teresa Castelbarco Visconti di Simonetta, dalla quale ebbe una sola figlia femmina, Maria Luigia (n.1772), che spos\u00f2 il marchese Ludovico Busca Arconati Visconti.\nSchierato coi rivoluzionari.\nGian Galeazzo era per\u00f2 schierato a favore dei rivoluzionari in quanto pensava che essi avrebbero ridonato l'indipendenza a Milano e fu per questo che fu ben lieto di accogliere Napoleone nel suo palazzo quando questi entr\u00f2 definitivamente nel capoluogo lombardo. Egli fu ambasciatore dunque della comunit\u00e0 milanese in Francia ed a Parigi peror\u00f2 la causa della mitigazione della tassa di 20.000.000 di franchi imposta a Milano da Napoleone come indennit\u00e0 di guerra. La legazione non ottenne alcun effetto, ma il Serbelloni usc\u00ec fortificato da questo esperimento e gli venne concesso di scortare sino a Milano la moglie di Napoleone in visita in Lombardia.\nDivenuto nel frattempo presidente della municipalit\u00e0 (sindaco) di Milano, divenne presidente del Direttorio esecutivo della Repubblica Cisalpina al momento della sua costituzione nel luglio del 1797. Nominato ambasciatore della nuova repubblica lombarda in Francia, a Parigi apprende dell'invasione austriaca della lombardia. Ritornato in Lombardia con Napoleone, qui si preoccupa di redigere una nuova costituzione per l'allora Repubblica Italiana ai Comizi di Lione, venendo nominato membro della Consulta di Francia.\nMorte.\nAppena rientrato da Lione, il 7 marzo 1802 a Milano Gian Galeazzo muore e viene sepolto nella cappella di Gorgonzola, imponendo per testamento l'erezione di un ospedale e di una chiesa in loco.\nAlla sua morte il titolo ducale dei Serbelloni pass\u00f2 al fratello secondogenito Alessandro, che diede vita alla casata Serbelloni Sfondrati Della Riviera (il cognome Sfondrati fu aggiunto in virt\u00f9 di una donazione ereditaria di un amico) e poi ai discendenti di un altro fratello, il Conte Marco, prefetto napoleonico. Questi ultimi si chiameranno Crivelli Serbelloni e si estingueranno nel 1918. I proprietari attuali del Palazzo Serbelloni e della villa sul Lago di Como della madre di Giangaleazzo sono invece i discendenti dell'unica figlia di Giovanni Galeazzo, Luigia Busca Arconati, le famiglie Gola e Lalatta. Altri rami collaterali hanno aggiunto al proprio cognome Cetti quello di Serbelloni.\nDiscendenza.\nGabrio e Teresa Castelbarco Visconti di Simonetta ebbero una figlia:"}
{"id": "2441793", "revid": "339392", "url": "https://it.wikipedia.org/wiki?curid=2441793", "title": "JLI", "text": ""}
{"id": "2441799", "revid": "2091133", "url": "https://it.wikipedia.org/wiki?curid=2441799", "title": "Campe\u00f3n de Campeones", "text": "La Campe\u00f3n de Campeones (\"Campione dei Campioni\") \u00e8 una competizione calcistica ad eliminazione diretta organizzata dalla Federazione calcistica messicana, che dal 2001 mette a confronto i vincitori dei titoli di Apertura e Clausura della Primera Divisi\u00f3n messicana. Dal 1942 al 1995 ad affrontarsi sono stati i vincitori del campionato e della Coppa del Messico. \u00c8 stata riproposta nel 2015."}
{"id": "2441801", "revid": "1983214", "url": "https://it.wikipedia.org/wiki?curid=2441801", "title": "Nocturnal", "text": ""}
{"id": "2441803", "revid": "174925", "url": "https://it.wikipedia.org/wiki?curid=2441803", "title": "Rita Levi-Montalcini", "text": "Negli anni cinquanta con le sue ricerche scopr\u00ec ed illustr\u00f2 il fattore di accrescimento della fibra nervosa (nella fattispecie della struttura assonale), noto come NGF, e per tale scoperta \u00e8 stata insignita nel 1986 del premio Nobel per la medicina. Insignita anche di altri premi, \u00e8 stata la prima donna a essere ammessa alla Pontificia accademia delle scienze. Il 1\u00ba agosto 2001 \u00e8 stata nominata senatrice a vita dal Presidente della Repubblica Carlo Azeglio Ciampi \"per aver illustrato la Patria con altissimi meriti nel campo scientifico e sociale\". \u00c8 stata socia nazionale dell'Accademia dei Lincei per la classe delle scienze fisiche e socia-fondatrice della Fondazione Idis-Citt\u00e0 della Scienza.\nBiografia.\nI primi anni.\nNata in una famiglia ebrea sefardita, figlia di Adamo Levi, ingegnere elettrotecnico e matematico (1867-1932), e della pittrice Adele Montalcini (1879-1963), e sorella di Gino (1902\u20131974), scultore e architetto noto negli anni trenta, e Anna (1905\u20132000), nel 1909 Rita nacque insieme alla sorella gemella Paola (1909\u20132000), nota pittrice. In merito alla propria educazione familiare, scriver\u00e0:\nI genitori, molto colti, instillarono nei figli il proprio apprezzamento per la ricerca intellettuale. Trascorse l'infanzia e l'adolescenza in un ambiente sereno, anche se dominato da una concezione vittoriana dei rapporti con i genitori, dei ruoli femminili e maschili e dalla forte personalit\u00e0 del padre convinto che una carriera professionale avrebbe interferito con i doveri di una moglie e di una madre. Nonostante l'opinione del padre, decise nell'autunno del 1930 di studiare medicina all'Universit\u00e0 di Torino; la scelta di medicina fu determinata dal fatto che in quell'anno si ammal\u00f2 e mor\u00ec di la sua amata governante Giovanna Bruatto.\nSempre nel 1930 entr\u00f2 nella scuola medica dell'istologo Giuseppe Levi (padre di Natalia Ginzburg), dove cominci\u00f2 gli studi sul sistema nervoso che avrebbe proseguito per tutta la vita. Ebbe come compagni universitari due futuri premi Nobel, Salvador Luria e Renato Dulbecco. Tutti e tre furono studenti di Giuseppe Levi verso il quale si sentirono in debito per la formazione in scienze biologiche e per aver insegnato loro come affrontare i problemi scientifici in modo rigoroso, in un momento in cui tale approccio era ancora abbastanza inusuale; fu lo stesso Levi a introdurre in Italia il metodo di coltivazione in vitro.\nNel 1936 il rettore dell'Universit\u00e0 di Torino, Silvio Pivano, le confer\u00ec la laurea in Medicina e Chirurgia con 110 e lode; successivamente si specializz\u00f2 in neurologia e psichiatria, ancora incerta se dedicarsi completamente alla professione medica o allo stesso tempo portare avanti le ricerche in neurologia.. Fu assistente volontaria nella clinica delle malattie nervose e mentali dal 1\u00ba gennaio 1938, ma per effetto delle leggi razziali venne sospesa. Pot\u00e9 completare gli studi senza borsa di studio in quanto gi\u00e0 regolarmente iscritta e non fuori corso, ottenendo il diploma di specializzazione in neuropatologia e psichiatria.\nLe persecuzioni razziali e la seconda guerra mondiale.\nIn seguito alle leggi razziali del 1938 Rita, in quanto ebrea , fu costretta ad emigrare nel marzo del 1939 in Belgio, dove si trovava gi\u00e0 il suo maestro Giuseppe Levi e dove si trovava anche la sorella Anna insieme alla famiglia, sebbene stesse ancora terminando gli studi specialistici di psichiatria e neurologia. Fu ospite dell'istituto di neurologia dell'Universit\u00e0 di Bruxelles dove continu\u00f2 gli studi sul differenziamento del sistema nervoso.\nIl giorno prima di Natale del 1939, insieme alla famiglia di Anna torn\u00f2 in auto dal Belgio a Torino, dove, durante l'inverno del 1940, allest\u00ec un laboratorio domestico situato nella sua camera da letto per proseguire le sue ricerche, ispirate da un articolo di Viktor Hamburger del 1934 che riferiva sugli effetti dell'estirpazione degli arti negli embrioni di pulcini. Il suo progetto era appena partito quando Giuseppe Levi, scappato dal Belgio invaso dai nazisti, ritorn\u00f2 a Torino e si un\u00ec a lei, diventando cos\u00ec, con suo grande orgoglio, il suo primo e unico assistente. Il loro obiettivo era quello di comprendere il ruolo dei fattori genetici e di quelli ambientali nella differenziazione dei centri nervosi. In quel laboratorio Rita Levi-Montalcini e Giuseppe Levi scoprirono il fenomeno della morte di intere popolazioni nervose nelle fasi iniziali del loro sviluppo, fenomeno compreso nei suoi meccanismi solo tre decenni pi\u00f9 tardi (1972) e definito con il termine apoptosi.\nIl pesante bombardamento di Torino a opera delle forze aeree angloamericane nel 1941 rese indispensabile abbandonare la citt\u00e0 e Montalcini si rifugi\u00f2 in una villa delle colline astigiane che apparteneva alla famiglia della sorella Anna nella zona di Valle San Pietro, dove ricostru\u00ec il suo mini laboratorio e riprese gli esperimenti. Nel 1943 l'invasione dell'Italia da parte delle forze armate tedesche li costrinse ad abbandonare il loro rifugio ormai pericoloso. L'8 settembre 1943, il fratello Gino si spos\u00f2 e, dopo un breve viaggio di nozze a Oropa, decise di portare nel sud Italia tutta la famiglia: la madre, la giovane moglie e le sorelle. Inizi\u00f2 un pericoloso viaggio che si concluse a Firenze, ospiti della famiglia Lurini la cui figlia, la pittrice Marisa Mori, era amica di Paola.\nI Levi-Montalcini sopravvissero all'Olocausto rimanendo nascosti a Firenze, divisi in vari alloggi, sino alla liberazione della citt\u00e0, cambiando spesso abitazione per non incorrere nelle deportazioni. Una volta furono salvati da una domestica, che li fece scappare appena in tempo. Nel periodo dell'occupazione nazista, a Firenze, Rita entr\u00f2 in contatto con le forze partigiane del Partito d'Azione.\nNell'agosto 1944 gli Alleati costrinsero i tedeschi a lasciare Firenze. Montalcini divenne allora medico presso il Quartier Generale anglo-americano. Come tale venne assegnata al campo dei rifugiati di guerra provenienti dal Nord Italia, trattando le epidemie di malattie infettive e di febbre tifoide. Qui si accorse per\u00f2 che quel lavoro non era adatto a lei, in quanto non riusciva a costruire il necessario distacco personale dal dolore dei pazienti. Lavoro da lei stessa definito difficile e penoso per il diffondersi delle epidemie:\nTerminata la guerra torn\u00f2 con la famiglia nel 1945 a Torino dove riprese gli studi accademici grazie all'aiuto di Giuseppe Levi.\nGli studi e la carriera negli Stati Uniti.\nNel 1946 il biologo Viktor Hamburger, i cui studi erano stati oggetto di verifica negli esperimenti condotti con Levi durante il periodo della guerra, la invit\u00f2 a St. Louis, a proseguire le ricerche e a cercare di comprendere la natura delle differenze dei risultati ottenuti, presso il Dipartimento di zoologia della Washington University. Tra le altre cose continu\u00f2 le ricerche embrionali sui polli portando sul terreno sperimentale il problema delle relazioni tra neurosviluppo e periferia organica.\nInnestando in embrioni di pollo frammenti di speciali tumori, pot\u00e9 osservare il prodursi di un \"gomitolo\" di fibre nervose a carico delle cellule gangliari, deducendone l'ipotesi di un fattore chimico, liberato dal tessuto ospite e attivo sullo sviluppo dei neuroni. Tra la fine del 1950 e il 1951, agganciandosi alle ricerche dell'embriologo Elmer Bueker, deline\u00f2 l'idea di un agente promotore della crescita nervosa, presentando nel dicembre 1951 presso la New York Academy of Sciences la sua tesi che cercava di spiegare la differenziazione dei neuroni e la crescita di fibre nervose, l'esistenza di fattori liberati da altre cellule capaci di controllare questa differenziazione. La tesi venne approfondita e precisata con nuove esperienze, condotte nel 1952 con la coltura in vitro all'Istituto di biofisica dell'universit\u00e0 di Rio de Janeiro, in collaborazione con Hertha Meyer.\nCerta di rimanere negli Stati Uniti solo pochi mesi, quella che doveva essere una breve permanenza si rivel\u00f2 poi una scelta trentennale. Fino al 1977 rimase negli USA, dove realizz\u00f2 gli esperimenti fondamentali che la condussero, nel 1951-52, durante la sperimentazione di un trapianto di tumore di topo sul sistema nervoso dell'embrione di un pulcino, alla scoperta del fattore di crescita nervoso, una proteina che gioca un ruolo essenziale nella crescita e differenziazione delle cellule nervose sensoriali e simpatiche.\nNel 1954, continuando nelle analisi in vitro e in collaborazione col suo allievo biochimico Stanley Cohen, giunse all'isolamento di una frazione nucleoproteica tumorale e all'identificazione di tale sostanza presente in quantit\u00e0 ingenti nel veleno dei serpenti e nella ghiandola salivare dei topi: una proteina che viene sintetizzata da quasi tutti i tessuti e in particolare dalle ghiandole esocrine, con cui meglio accert\u00f2 la molecola proteica tumorale chiarificandone i meccanismi di crescita e di differenziazione cellulare. Designata come Nerve growth factor (NGF), essa si sarebbe dimostrata attiva sul differenziamento, il trofismo e il tropismo di determinati neuroni del sistema nervoso periferico e del cervello. La loro ricerca \u00e8 stata di fondamentale importanza per la comprensione della crescita delle cellule e degli organi e svolge un ruolo significativo nella comprensione del e di malattie come l'Alzheimer e il Parkinson.\nQuesta scoperta \"andava contro l'ipotesi dominante nel mondo scientifico che il sistema nervoso fosse statico e rigidamente programmato dai geni\". Sviluppi successivi poterono chiarire appieno il significato di questa scoperta: alcune cellule del sistema simpatico sono stimolate dall'organo di cui regolano l'attivit\u00e0, una maggior richiesta \u00e8 in grado di modificare in senso ipertrofico le cellule di questo sistema. Dopo aver sperimentato che, trattando alcuni topi con un siero Lyon-NGF, questi presentavano gravi problemi neuroendocrini, dovuti ad alterazioni irreversibili dell'ipotalamo, Rita Levi-Montalcini lo utilizz\u00f2 per controllare la crescita dei tumori delle cellule nervose.\nNel 1956 venne nominata professoressa associata e nel 1958 professoressa ordinaria di zoologia presso la Washington University di Saint Louis e, nonostante inizialmente volesse rimanere in quella citt\u00e0 solo un anno, vi lavor\u00f2 e vi insegn\u00f2 fino al suo pensionamento, avvenuto nel 1977. Grazie alle trentennali ricerche sull'NGF e sul suo meccanismo d'azione, nel 1986 ricevette il Premio Nobel per la medicina insieme al biochimico Stanley Cohen. Nella motivazione del Premio si legge: \u00abLa scoperta dell'NGF all'inizio degli anni cinquanta \u00e8 un esempio affascinante di come un osservatore acuto possa estrarre ipotesi valide da un apparente caos. In precedenza i neurobiologi non avevano idea di quali processi intervenissero nella corretta innervazione degli organi e tessuti dell'organismo\u00bb. Il Nobel fu oggetto di contestazione nel 1994, in seguito alle dichiarazioni di Duilio Poggiolini, il quale ha insinuato che il premio fosse stato elargito a seguito dei 14 miliardi di lire versati dalla Fidia alla Fondazione Nobel., dichiarazioni che hanno suscitato l'immediata reazione della Fondazione stessa.\nLa scienziata devolse una parte dell'ammontare del premio alla comunit\u00e0 ebraica, per la costruzione di una nuova sinagoga a Roma. Nel 1987 ricevette dal Presidente degli Stati Uniti Ronald Reagan la National Medal of Science, l'onorificenza pi\u00f9 alta del mondo scientifico statunitense.\nIl lavoro in Italia.\nDurante la carriera negli Stati Uniti, lavor\u00f2 assiduamente anche in Italia: fond\u00f2 un gruppo di ricerche e dal 1961 al 1969 diresse il Centro di Ricerche di neurobiologia creato dal Consiglio Nazionale delle Ricerche (Roma) presso l'Istituto Superiore di Sanit\u00e0, in collaborazione con l'Istituto di Biologia della Washington University, e dal 1969 al 1979 rivest\u00ec la carica di Direttrice del Laboratorio di Biologia cellulare del Consiglio Nazionale delle Ricerche (CNR). Dopo essersi ritirata da questo incarico \"per raggiunti limiti d'et\u00e0\" prosegu\u00ec i suoi studi come ricercatrice e fu \"Guest professor\" dal 1979 al 1989. Nel 1983 fu chiamata a ricoprire anche la posizione di presidente dell'Associazione Italiana Sclerosi Multipla, in quanto non aveva mai smesso di seguire le ricerche su questa patologia.\nDal 1989 al 1995 lavor\u00f2 presso l'Istituto di neurobiologia del CNR con la qualifica di \"super esperto\", concentrandosi sullo spettro di azione dell'NGF. Dal 1993 al 1998 \u00e8 stata presidente l'Istituto dell'Enciclopedia Italiana, istituzione che \u00e8 riuscita a rilanciare in quegli anni. Nel 1999 \u00e8 stata nominata ambasciatrice dell' Organizzazione per l'Alimentazione e l'Agricoltura (FAO) dal direttore generale Jacques Diouf, per contribuire alla sua campagna contro la fame nel mondo.\nAll'et\u00e0 di circa 90 anni \u00e8 diventata parzialmente cieca a causa di una maculopatia degenerativa.\n\u00c8 stata membro delle maggiori accademie scientifiche internazionali, come l'Accademia Nazionale delle Scienze, la \"National Academy of Sciences\" statunitense e la Royal Society. \u00c8 stata inoltre Presidente onoraria dell'Associazione Italiana Sclerosi Multipla. Ha collaborato con l'Istituto Europeo di Ricerca sul Cervello (Fondazione EBRI, \"European Brain Research Institute\"), da lei fondato nel 2001 e presso il quale ha proseguito, fino a poco tempo prima di morire, la sua attivit\u00e0 di ricerca, affiancata da un costante impegno in campo sociale e politico e sostanziata dalla profonda riflessione etica che ne ha animato l'intero percorso di vita.\nNel 2009 \u00e8 diventata la prima persona insignita del premio Nobel a raggiungere il secolo di vita. \u00c8 stata altres\u00ec la pi\u00f9 anziana tra i senatori e senatrici a vita in carica nonch\u00e9 della storia repubblicana italiana. Pi\u00f9 anziano di lei fu solamente il Senatore Giovanni Battista Borea d'Olmo, in carica all'epoca del Regno d'Italia, vissuto fino all'et\u00e0 di 105 anni. In occasione del compimento dei cento anni ebbe modo di dichiarare: \"Il corpo faccia quello che vuole. Io non sono il corpo: io sono la mente\".\nMorte.\nRita Levi-Montalcini \u00e8 morta il 30 dicembre 2012, all'et\u00e0 di 103 anni, nella sua abitazione romana nel viale di Villa Massimo, nei pressi di Villa Torlonia. Il 31 dicembre \u00e8 stata allestita la camera ardente presso il Senato e il giorno seguente la salma \u00e8 stata trasferita a Torino, accolta da una breve cerimonia privata con rito ebraico. Il 2 gennaio 2013 si svolgono i funerali in forma pubblica. Le sue spoglie vennero sepolte nella tomba di famiglia nel Cimitero monumentale di Torino.\nRuolo nel mondo scientifico come donna e scienziata.\nLa Levi-Montalcini sostenne sempre di sentirsi una donna libera; cresciuta in \u00abun mondo vittoriano, nel quale dominava la figura maschile e la donna aveva poche possibilit\u00e0\u00bb, dichiar\u00f2 d'averne \u00abrisentito, poich\u00e9 sapevo che le nostre capacit\u00e0 mentali - uomo e donna - son le stesse: abbiamo uguali possibilit\u00e0 e differente approccio\u00bb.\nRiguardo alla propria esperienza di donna che dedic\u00f2 tutta la propria vita alla ricerca e all'insegnamento in ambito scientifico, descrisse i rapporti con collaboratori e studiosi come sempre amichevoli e paritari e sostenne che le donne, pur costituendo al pari degli uomini un immenso serbatoio di potenzialit\u00e0, siano lontane dal raggiungimento di una piena parit\u00e0 sociale.\nLa prima met\u00e0 degli anni settanta la vide partecipe dell'attivit\u00e0 del Movimento di Liberazione Femminile per la regolamentazione dell'aborto.\nLa scienziata dichiar\u00f2, durante alcune interviste, una manifesta attribuzione di questa visione di vita a quanto appreso dal padre: \u201cDa bambine mio padre ripeteva a mia sorella e a me che dovevamo essere libere pensatrici. E noi siamo diventate libere pensatrici prima ancora di sapere cosa volesse dire pensare\u201d.\nRuolo pubblico.\nSpesso attiva in campagne di interesse politico e sociale, come quelle contro le mine anti-uomo o per la responsabilit\u00e0 degli scienziati nei confronti della societ\u00e0, nel 1992 istitu\u00ec in memoria del padre, con la sorella gemella Paola, la Fondazione Rita Levi-Montalcini, rivolta alla formazione dei giovani, nonch\u00e9 al conferimento di borse di studio universitarie alle giovani studentesse africane (progetto \"Un convitto per le ragazze Tuareg\"), con l'obiettivo di creare una classe di giovani donne che svolgessero un ruolo da \"leader\" nella vita scientifica e sociale del proprio paese.\nNel 1998 cofond\u00f2 la sezione italiana di \"Green Cross International\", riconosciuta dalle Nazioni Unite e presieduta da Michail Gorba\u010d\u00ebv, di cui fu consigliere. Significativo l'impegno nella prevenzione dei conflitti legati allo sfruttamento delle risorse naturali, con particolare riferimento alla protezione e all'accesso alle risorse idriche.\nNel 1998 si schier\u00f2 a favore della fine del proibizionismo, aderendo all'appello rivolto al Segretario generale delle Nazioni Unite con il quale si auspicava la liberalizzazione della droga ai fini di sottrarre i giovani al mercato illegale. Negli anni successivi, tuttavia, dichiar\u00f2 che il consumo di droghe leggere pu\u00f2 favorire l'accesso a droghe pi\u00f9 forti.\nFu testimonial in due spot televisivi (i cui compensi furono devoluti in beneficenza): nel 2001 per Telecom Italia e nel 2005 per Sky Italia.\nCon la vittoria de L'Unione di Romano Prodi alle elezioni politiche del 2006, la scienziata, in qualit\u00e0 di senatrice a vita, accord\u00f2 la fiducia al governo Prodi II. In quel periodo, a causa della propria ridotta capacit\u00e0 visiva, rifiut\u00f2 la presidenza del Senato provvisoria che le sarebbe spettata per anzianit\u00e0 nel periodo d'elezione. In tutti gli scrutini dichiar\u00f2 d'aver votato Franco Marini. Sostenne il governo Prodi fino alla sua caduta, pur senza partecipare ai lavori delle commissioni parlamentari. Per questo motivo l'ex ministro di Alleanza Nazionale Francesco Storace la contest\u00f2 ironizzando sull'et\u00e0 e suggerendo di fornirle un paio di stampelle, ricevendo risposta con una lettera pubblicata dal quotidiano \"La Repubblica\". Il Presidente della repubblica Giorgio Napolitano censur\u00f2 il giorno successivo l'intervento di Storace, scatenando un acceso dibattito sfociato in una denuncia per offesa all'onore e al prestigio del Presidente della Repubblica () a carico di Storace.\nNegli stessi giorni la Lega Nord proponeva un emendamento alla legge finanziaria per abolire e spostare alcuni stanziamenti pubblici dalla fondazione EBRI, centro di ricerca sul cervello a Roma voluto dalla scienziata, in collaborazione con la Fondazione S. Lucia e dal CNR, verso la Fondazione di ricerca dell'Ospedale San Raffaele di Milano, fra i cui soci risultava Fininvest, societ\u00e0 a capo della famiglia del \"leader\" della CdL di cui la Lega stessa faceva parte e che gi\u00e0 con la Finanziaria 2005 aveva ricevuto 15 milioni di euro. La Levi-Montalcini intervenne in aula per spiegare la propria decisione di non partecipare alla votazione sull'emendamento per conflitto di interessi, affermando: \u00abSignor Presidente, io non voter\u00f2, ma ringrazio molto quanti si rendono conto dell'attivit\u00e0 svolta dall'istituto EBRI per la scienza italiana. Sono veramente molto grata a tutti coloro che si rendono conto di quanto stiamo facendo per la scienza, che mai \u00e8 stata cos\u00ec utilmente portata avanti. Grazie infinite\u00bb. L'emendamento della Lega Nord venne in seguito respinto a larghissima maggioranza con 173 voti contrari, 57 astenuti e 75 voti a favore.\nControverso il caso della collaborazione tra la scienziata e l'azienda farmaceutica italiana Fidia. A partire dal 1975 la Levi-Montalcini promosse il farmaco Cronassial, prodotto con cervello bovino. Tutti e tre i farmaci a base di ganglioside, dopo alcuni anni risultarono essere in grado di causare una grave sindrome neurologica (sindrome di Guillain-Barr\u00e9) nonostante le prestigiose pubblicazioni scientifiche al riguardo di due luminari come Carleton Gajdusek e Julius Axelrod, anche se finanziati sempre dalla stessa multinazionale.\nIn relazione a questo caso venne gravemente insultata da Beppe Grillo, che patteggi\u00f2 la condanna per diffamazione aggravata.\nPer questa ragione l'Ufficio di Sanit\u00e0 tedesco non concesse al Cronassial il permesso di vendita nel 1983, cos\u00ec come anche altri Paesi lo rifiutarono o lo ritirarono dal mercato. In Italia, la vendita e diffusione del farmaco vennero proibite solo nel 1993 dal Ministro Raffaele Costa.. In seguito la scienziata italiana dichiar\u00f2: \nVisione religiosa.\nNel libro \"Incontri con menti straordinarie\", raccolta di interviste tra l'autore Piergiorgio Odifreddi e importanti scienziati, figura quella a Rita Levi-Montalcini, che alla domanda del professore \"Crede in Dio?\" dichiar\u00f2: \"\u00abSono atea. Non so cosa si intenda per credere in Dio\u00bb\".\nTuttavia la scienziata devolse una parte dei proventi del premio Nobel alla comunit\u00e0 ebraica di Roma per la costruzione di una nuova sinagoga.\nRapporto con i giovani.\nRita Levi-Montalcini lavor\u00f2 sovente con giovani attraverso progetti del CNR. Da un'indagine del 2006, effettuata dalla Tns Infratest, la sua credibilit\u00e0 la pone in testa alla classifica dei migliori testimonial.\nAlla base di questa volont\u00e0 di confronto coi giovani vi \u00e8 una profonda fiducia nelle capacit\u00e0 innovative dell'uomo. Affront\u00f2 pi\u00f9 volte il tema del rapporto tra le nuove generazioni e lo sviluppo tecnologico, del quale descrisse anche i limiti:\nNegli incontri coi giovani, emerge l'invito a non concentrare l'attenzione solo su se stessi, a partecipare ai problemi sociali e fare proposte volte al miglioramento del mondo attuale.\nAi giovani ricercatori sugger\u00ec ripetutamente l'esperienza all'estero per poi tornare in Italia, convinta che risiedesse in loro il futuro della ricerca e dell'innovazione scientifica del paese.\nRiconoscimenti.\nRita Levi-Montalcini fu nominata senatrice a vita dal Presidente della Repubblica, Carlo Azeglio Ciampi, il 1\u00ba agosto del 2001.\nOltre al premio Nobel, ricevette numerosi altri riconoscimenti fra i quali cinque lauree honoris causa: dall'Universit\u00e0 di Uppsala, dal Weizmann Institute di Israele, dalla Saint Mary University e dalla Constantinian University (USA), dalla Universit\u00e0 Bicocca (Milano), dal Politecnico di Torino.\nNel 1963 fu la prima donna scienziata a ricevere il Premio Max Weinstein, donato dallo United Cerebral Palsy Association per contributi eccezionali nel campo della ricerca neurologica. Fu insignita del William Thomson Wakeman Award dalla National Paraplegia Foundation (1974), il Lewis S. Rosentiel Award per il notevole lavoro nella ricerca medica dalla Brandeis University (1982), il Louisa Gross Horwitz Prize of Columbia University (1983), l'Albert Lasker Basic Medical Research Award (1986). Fu membro della American Academy of Arts and Sciences, la National Academy of Sciences, e della Accademia Nazionale delle Scienze.\nInoltre vinse il Premio internazionale Saint-Vincent e il Premio Internazionale Feltrinelli, conferitole nel 1969 dall'Accademia dei Lincei. Montalcini figura anche tra i membri onorari del CICAP, fin dalla sua fondazione, ed \u00e8 Membro dell'Albo d'Onore della UNINTESS di Mantova.\nIl 30 gennaio 2004, riceve la I edizione (novembre 2003) del Premio Internazionale Bonifacio VIII dall'Accademia Bonifaciana di Anagni, per mano del suo Presidente Cav. Dott. Sante De Angelis. Nella medesima edizione, insieme a lei, furono premiati Sua Santit\u00e0 Giovanni Paolo II ed il Senatore Giulio Andreotti.\nIl 30 settembre 2009, per i suoi studi sul sistema nervoso, ricev\u00e9 il \"Wendell Krieg Lifetime Achievement Award\", riconoscimento internazionale istituito dalla pi\u00f9 antica associazione internazionale dedicata allo studio del sistema nervoso, il Cajal Club.\nDivenne anche Presidente Onoraria del Comitato Nazionale per la Bioetica.\nNel 2012 fu insignita del Premio Franca Florio \"Scienziati Italiani Patrimonio dell'Umanit\u00e0\" conferito agli Scienziati Italiani.\nConferimenti di cittadinanza onoraria.\nRita Levi-Montalcini ricevette la cittadinanza onoraria da numerosi comuni italiani: il primo a conferirgliela fu quello di Quattro Castella nel 1985. In seguito divenne cittadina onoraria di Catanzaro, Roma, Palermo, Benevento, Urbino, Cassago Brianza, Casale Monferrato (3 novembre 1987), Medicina (11 aprile 1992), Caprese Michelangelo (12 giugno 2009), Missaglia e Ponte San Nicol\u00f2. Scandiano, cittadina onoraria dal 1995.\nOpere.\nIn campo non scientifico, nel 2006, \u00e8 stata autrice del testo di una canzone dei Jalisse dal titolo \"Linguaggio Universale\" che ha partecipato alle selezioni per il Festival di Sanremo 2007, non riuscendo tuttavia a qualificarsi."}
{"id": "2441805", "revid": "2039709", "url": "https://it.wikipedia.org/wiki?curid=2441805", "title": "Israele", "text": "Israele, ufficialmente Stato d'Israele (in ebraico: , \"Medinat Yisra'el\"; in arabo: \u062f\u0648\u0644\u0629 \u0627\u0633\u0631\u0627\u0626\u064a\u0644, \"Dawlat Isr\u0101'\u012bl\"), \u00e8 uno Stato del Vicino Oriente affacciato sul mar Mediterraneo e che confina a nord con il Libano, con la Siria a nord-est, Giordania a est, Egitto a sud-ovest, golfo di Aqaba a sud e con i territori palestinesi, ossia Cisgiordania (comprendente le regioni storiche di Giudea e Samaria) a est, e Striscia di Gaza a sud-ovest.\nSituato in Medio Oriente, occupa approssimativamente un'area che secondo i racconti biblici in epoca antica era compresa nel Regno di Giuda e Israele e nella regione della Cananea, soggetta nel tempo al dominio di numerosi popoli, tra cui egizi, assiri, babilonesi, romani, bizantini, arabi e ottomani, nonch\u00e9 teatro di numerose battaglie etnico-religiose. In et\u00e0 contemporanea \u00e8 stata parte del mandato britannico della Palestina, periodo durante il quale fu soggetta a flussi immigratori di popolazioni ebraiche, incoraggiate dalla nascita del movimento sionista nella citt\u00e0 svizzera di Basilea (1897) che mirava alla costituzione di un moderno Stato ebraico. Dopo la seconda guerra mondiale e la Shoah, anche per cercare di porre rimedio agli scontri tra ebrei e arabi, il 29 novembre 1947 l'Assemblea generale delle Nazioni Unite nella risoluzione n. 181 approvava il piano di partizione della Palestina che prevedeva la costituzione di due Stati indipendenti, uno ebraico e l'altro arabo. Alla scadenza del mandato britannico il moderno Stato d'Israele fu quindi proclamato da David Ben Gurion il 14 maggio 1948.\nTale ripartizione fu per\u00f2 osteggiata da gruppi antisionisti e dalla totalit\u00e0 dei rappresentanti palestinesi, nonch\u00e9 dai vicini Paesi arabi. Dopo alcuni scontri gi\u00e0 all'indomani del voto della risoluzione, terminato il ritiro delle truppe britanniche, la Lega Araba avvi\u00f2 una guerra contro il neonato Stato ebraico, dando origine a una serie di conflitti arabo-israeliani; accordi di pace sui confini furono in seguito raggiunti solo con Egitto (1979) e Giordania (1994). Rispetto ai territori palestinesi non esistono tuttora confini precisi. Oltre a estendere il territorio dello Stato dopo la prima guerra arabo-israeliana del 1948 (denominata da parte israeliana guerra d'Indipendenza, mentre da parte araba \"Nakba\", \"catastrofe\"), rispetto a quanto previsto dalla risoluzione ONU, Israele ha anche occupato i territori della Cisgiordania, compresa Gerusalemme Est, della Striscia di Gaza e delle alture del Golan dopo la guerra dei sei giorni del 1967 e nel corso degli anni vi ha costruito nuovi centri abitati.\nLo Stato palestinese, proclamato nel 1988 e ammesso come osservatore permanente dell'ONU nel 2012, ma non riconosciuto come tale da Israele e da altri Paesi, controlla la striscia di Gaza, dalla quale Israele s\u00ec \u00e8 ritirata unilateralmente nel 2005 (facendone evacuare anche coattivamente i ventuno insediamenti) e solo alcune zone della Cisgiordania, che rivendica interamente anche se rimane prevalentemente controllata da Israele, secondo le decisioni degli accordi di Oslo del 1993. La sovranit\u00e0 israeliana non \u00e8 riconosciuta da molti Stati arabi, mentre rappresentanti palestinesi hanno riconosciuto Israele nel 1993, come parte degli stessi accordi di Oslo. Diversi tentativi di accordi di pace non hanno finora dato i frutti sperati e l'area continua quindi a essere geopoliticamente instabile.\nAll'aprile 2015 la popolazione israeliana era di 8.345.000 abitanti. \u00c8 l'unico Stato al mondo a maggioranza ebraica (il 74,9% della popolazione) e con una consistente minoranza di arabi (circa il 20%, in prevalenza di religione musulmana, ma anche cristiana o drusa).\nLa legge fondamentale del 1980 (Israele non ha un organico testo costituzionale, ma una pluralit\u00e0 di \"leggi fondamentali\") afferma che la capitale \u00e8 Gerusalemme, rivendicata come tale anche dallo Stato di Palestina almeno nella sua parte orientale, ma non riconosciuta come capitale di Israele dalla maggior parte dei membri dell'ONU. Quasi tutti gli Stati che hanno relazioni diplomatiche con Israele mantengono le proprie ambasciate a Tel Aviv, centro finanziario del Paese, o nelle vicinanze, ma mantengono comunque sedi consolari a Gerusalemme.\nLe due leggi fondamentali del 1992 sulla dignit\u00e0 e la libert\u00e0 e sul diritto all\u2019occupazione proclamano che Israele \u00e8 uno stato \u201cebraico e democratico\u201d e la legge fondamentale del 2018 definisce Israele come \u201cstato-nazione del popolo ebraico. Israele \u00e8 governato da un sistema parlamentare a rappresentanza proporzionale. \u00c8 considerato un Paese sviluppato, \u00e8 membro dell'OCSE e secondo il Fondo monetario internazionale nel 2013 era al 37\u00ba posto nella lista degli Stati per prodotto interno lordo. Ha inoltre il pi\u00f9 alto indice di sviluppo umano in Medio Oriente ed \u00e8 uno dei Paesi con la pi\u00f9 alta aspettativa di vita nel mondo.\nEtimologia.\nSull'etimologia del nome \"Israele\" non esiste un'opinione comune. Secondo Victor P. Hamilton il nome deriva dall'unione del verbo \"\u015barar\" (\"governare\", \"avere autorit\u00e0\") e del sostantivo \"el\" (\"Dio\"). Il significato sarebbe dunque \"Dio governa\" o \"Possa Dio governare\".\nSecondo Geller invece l'etimo \u00e8 da rintracciarsi nel verbo \"\u015barah\" (\"combattere\"), dal momento che Giacobbe cambia nome dopo la lotta con una possibile manifestazione divina. In questo caso il significato sarebbe \"Colui che ha combattuto con Dio\" o \"Dio combatte\".\nUn'interpretazione comune fa derivare il nome dal soprannome di Giacobbe, ovvero Israele (\u05d0\u05d9\u05e9 \u05e8\u05d5\u05d0\u05d4 \u05d0\u05dc, \"Ish roe El\", che tradotto significa \"l'uomo che vide (l'angelo di) JHWH\"). \"Eretz Yisrael\" avrebbe dunque il significato di \"Terra di Giacobbe\". La grafia di questa interpretazione (\u05d9\u05e9\u05e8\u05d0\u05dc) \u00e8 quella pi\u00f9 aderente alla parola Israele (\u05d9\u05e9\u05e8\u05d0\u05dc).\nIl documento pi\u00f9 antico su cui apparirebbe la parola \"Israele\" \u00e8 la cosiddetta \"Stele di Merenptah\", una stele risalente al 1209-1208 a.C. circa che documenta le campagne militari nella terra di Canaan del Faraone della XIX dinastia. La stele parlerebbe di Israele come di uno tra i tanti popoli di pastori nomadi della regione, piuttosto che di una nazione bene organizzata:\nIl nome \"Israele\" viene citato anche nel Libro della Genesi (), dove viene raccontato l'episodio in cui Dio cambia il nome a Giacobbe, chiamandolo, per l'appunto, Israele.\nLo Stato moderno prende comunque il nome dal termine biblico, nonostante fossero stati proposti altri nomi (\"Eretz Yisrael\", \"Sion\" o \"Zion\", \"Giudea\" e \"Nuova Giudea\").\nStoria.\nIl popolo ebraico prima della nascita di Israele.\nIl popolo ebraico nell'antichit\u00e0 e nel medioevo.\nSecondo la tradizione una serie di regni e stati ebraici (vedi Dodici trib\u00f9 di Israele) ebbero vita nella regione per oltre un millennio a partire dalla met\u00e0 del secondo millennio a.C. Ricordiamo per brevit\u00e0 il Regno di Israele distrutto nel 722 a.C., anno dell'invasione assira, e il Regno di Giuda (distrutto nel 587 a.C.) con la distruzione del tempio da parte di Nabucodonosor II e deportazione a Babilonia della popolazione. Dopo l'esilio babilonese nel 538/7 a.C. Ciro il Grande, che nel 539 a.C. conquista Babilonia, emana un decreto che autorizza gli esuli Ebrei a tornare in patria. Tuttavia la ricostituzione di Giuda non fu immediata per probabile indolenza anche da parte degli stessi esuli oltre che a causa di resistenze e opposizioni esterne, e ci\u00f2 \u00e8 dimostrato dall'episodio narrato nel libro di Neemia (Neemia 2:1) avvenuto nel 20\u00ba anno di Artaserse I. Il monarca, accogliendo la supplica di Neemia suo coppiere, eman\u00f2 l'editto che autorizzava la ricostruzione delle mura di Gerusalemme. L'editto di Artaserse I risale quindi al 445/4 a.C. Giuda fu posto sotto protettorati diversi, dai Persiani ai Romani, fino al fallimento della grande rivolta ebraica contro l'Impero Romano, che provoc\u00f2 la massiccia espulsione degli Ebrei dalla loro patria (Diaspora ebraica).\nNel VII secolo, l'Impero Bizantino perse la regione per mano degli Arabi che, insediandosi, vi attrassero nuovi coloni, specialmente dalle regioni meridionali della Penisola araba. Dopo un fortunato periodo sotto il califfato omayyade, l'area decadde progressivamente in et\u00e0 abbaside, trovando una qualche nuova vitalit\u00e0 in periodo tulunide prima di ricadere sotto il controllo delle trib\u00f9 nomadi dei Ban\u016b Kalb e dei Ban\u016b Kil\u0101b.\nCon le Crociate e le successive dominazioni dei Fatimidi, Zengidi, Ayyubidi e Mamelucchi, la regione riacquist\u00f2 una certa importanza. I nuovi dominatori Ottomani non furono invece del tutto all'altezza del compito, abbandonando l'amministrazione dell'area nelle poco capaci mani degli sconfitti Mamelucchi, trasformati in loro vassalli.\nMalgrado un tentativo della dinastia chediviale di Mehmet Ali di annettersi la regione, grazie ad alcune azioni militari tentate dal figlio del fondatore Ism\u0101\u02bf\u012bl Pasci\u00e0, gli Ottomani rimasero al potere fino alla I guerra mondiale, che li vide soccombenti per la loro alleanza con gli Imperi Centrali.\nNell'immediato dopoguerra fu creato in Palestina e in Transgiordania un Mandato della Societ\u00e0 delle Nazioni, affidato alla Gran Bretagna, mentre in Siria un altro Mandato fu attribuito alla Francia.\nIl Sionismo e il Mandato britannico.\nLa popolazione ebraica che aveva abitato la zona per secoli, cominci\u00f2 ad aumentare costantemente alla fine dell'Ottocento sulla base di ondate migratorie alimentate dagli ideali del Sionismo, movimento politico che auspicava la fondazione di uno Stato ebraico.\nPrimo Congresso Sionista a Basilea.\nIl Sionismo ebbe da allora prima in Theodor Herzl e poi in Chaim Weizmann e David Ben Gurion i suoi promotori. Il primo Congresso Sionista avr\u00e0 luogo a Basilea nel 1897, dove viene formulato il \"Programma di Basilea\". In tutto, il congresso sionista avr\u00e0 luogo nella citt\u00e0 di Basilea dieci volte, cio\u00e8 di pi\u00f9 che in ogni altra citt\u00e0 al mondo.\nDopo la prima guerra mondiale.\nAlla fine della prima guerra mondiale, la Societ\u00e0 delle Nazioni trasferisce la Palestina sotto il controllo dell'Impero britannico, togliendola all'Impero Ottomano. I britannici, con la Dichiarazione Balfour, si erano fatti promotori della costituzione di un \"\"focolare nazionale\" (\"national home\"\") ebraico in Palestina favorendo lo stanziamento di immigrati ebrei.\nA seguito della massiccia immigrazione di popolazioni ebraiche provenienti in gran parte dall'Europa orientale, organizzata per lo pi\u00f9 dal movimento sionista, la popolazione ebraica nella regione che poi sarebbe divenuta Israele, pass\u00f2 dalle circa unit\u00e0 registrate nel 1918 a nel 1931 e a nel 1936, causando attriti con la popolazione araba preesistente.\nNel 1939 l'amministrazione britannica, a seguito delle conseguenze dei moti del 1929 e soprattutto dei quasi quattro anni di guerra civile conosciuta come Grande rivolta araba, pose forti limitazioni all'immigrazione e alla vendita di terreni a ebrei, e respinse le navi cariche di immigranti ebrei in arrivo, proprio alla vigilia della Shoah. L'avvento del Nazismo e la tragedia della Shoah portarono a un ulteriore flusso migratorio di ebrei provenienti da diverse nazioni europee.\nStoria dello Stato di Israele.\nNascita dello Stato.\nNel 1947 l'Assemblea delle Nazioni Unite (che allora contava 52 Paesi membri), dopo sei mesi di lavoro da parte dell'UNSCOP (\"United Nations Special Committee on Palestine\"), il 29 novembre approv\u00f2 la Risoluzione dell'Assemblea Generale n. 181, con 33 voti a favore, 13 contro e 10 astenuti, che prevedeva la creazione di uno Stato ebraico (sul 56,4% del territorio e con una popolazione di ebrei e arabi) e di uno Stato arabo (sul 42,8% del territorio e con una popolazione di arabi e ebrei). La citt\u00e0 di Gerusalemme e i suoi dintorni (il rimanente 0,8% del territorio), con i luoghi santi alle tre religioni monoteiste, sarebbero dovuti diventare una zona separata sotto l'amministrazione dell'ONU. Secondo il piano, lo Stato ebraico avrebbe compreso tre sezioni principali, collegate da incroci extraterritoriali; lo Stato arabo avrebbe avuto anche un'exclave a Giaffa.\nNella sua relazione l'UNSCOP si pose il problema di come accontentare entrambe le fazioni, giungendo alla conclusione che soddisfare le pur motivate richieste di entrambi era \"\"manifestamente impossibile\", ma che era anche \"indifendibile\" accettare di appoggiare solo una delle due posizioni. Nel decidere su come suddividere il territorio consider\u00f2, per evitare possibili rappresaglie da parte della popolazione araba, la necessit\u00e0 di radunare tutte le zone dove i coloni ebrei erano presenti in numero significativo (seppur spesso in minoranza, si veda la mappa) nel futuro territorio ebraico.\nLa Gran Bretagna, che negli anni trenta durante la Grande rivolta araba aveva gi\u00e0 tentato diverse volte senza successo di spartire il territorio tra la popolazione araba preesistente e i coloni ebrei in forte aumento, si astenne nella votazione e rifiut\u00f2 apertamente di seguire le raccomandazioni del piano, che riteneva si sarebbe rivelato inaccettabile per entrambe le parti; ben presto annunci\u00f2 che avrebbe terminato comunque il proprio mandato il 15 maggio 1948.\nLe reazioni alla risoluzione dell'ONU furono diversificate: la maggior parte degli ebrei, rappresentati ufficialmente dall'Agenzia Ebraica, l'accettarono, pur lamentando la non continuit\u00e0 territoriale tra le varie aree assegnate allo Stato ebraico. Gruppi pi\u00f9 estremisti, come l'Irgun e la Banda Stern, la rifiutarono, essendo contrari alla presenza di uno Stato arabo in quella che consideravano \"la Grande Israele\"\", nonch\u00e9 al controllo internazionale di Gerusalemme.\nTra la popolazione araba la proposta fu rifiutata, con diverse motivazioni: alcuni negavano totalmente la possibilit\u00e0 della creazione di uno Stato ebraico; altri criticavano la spartizione del territorio che ritenevano avrebbe chiuso i territori assegnati alla popolazione araba (oltre al fatto che lo Stato arabo non avrebbe avuto sbocchi sul Mar Rosso n\u00e9 sulla principale risorsa idrica della zona, il Mar di Galilea); altri ancora erano contrari che agli ebrei, che allora costituivano una minoranza (un terzo della popolazione totale che possedeva solo il 7% del territorio), fosse assegnata la maggioranza (56%, ma con molte zone desertiche) del territorio (anche se la commissione dell'ONU aveva preso quella decisione anche in virt\u00f9 della prevedibile immigrazione di massa dall'Europa dei reduci delle persecuzioni della Germania nazista); gli stati arabi infine proposero la creazione di uno Stato unico federato, con due governi.\nTra il dicembre del 1947 e la prima met\u00e0 di maggio del 1948 vi furono cruente azioni di guerra civile da ambo le parti. Il piano Dalet (o \"Piano D\") dell'Haganah, messo a punto tra l'autunno del 1947 e i primi mesi del 1948, aveva come scopo la difesa e il controllo del territorio del quasi neonato Stato israeliano, e degli insediamenti ebraici a rischio posti di l\u00e0 dal confine di questo. Il piano, seppur ufficialmente solo difensivo, prevedeva comunque, tra le altre cose, la possibilit\u00e0 di occupare \"\"basi nemiche\" poste oltre il confine (per evitare che venissero impiegate per organizzare infiltrazioni all'interno del territorio), e prevedeva la distruzione dei villaggi palestinesi (\"setting fire to, blowing up, and planting mines in the debris\" ovvero \"dar fuoco, far saltare in aria e minare le rovine\") espellendone gli abitanti oltre confine, ove la popolazione fosse stata \"difficile da controllare\"\", situazione che ha portato diversi storici a considerare il piano stesso indirettamente responsabile di massacri e azioni violente contro la popolazione palestinese (seppur non presenti n\u00e9 giustificate esplicitamente dal piano), in una specie di tentativo di \"pulizia etnica\". L'impatto emotivo sull'opinione pubblica del massacro di Deir Yassin, avvenuto il 9 aprile da parte di membri dell'Irgun e della Banda Stern e all'insaputa dell'Haganah, fu una delle cause principali della fuga degli abitanti nei mesi seguenti.\nIl 14 maggio del 1948 venne dichiarata unilateralmente la nascita dello Stato di Israele, un giorno prima che l'ONU stessa, come previsto, ne sancisse la creazione.\nIl 15 maggio, le truppe britanniche si ritirarono definitivamente dai territori del Mandato.\nGuerra arabo-israeliana del 1948 (Guerra d'Indipendenza).\nLo stesso 15 maggio 1948 gli eserciti di Egitto, Siria, Libano, Iraq e Transgiordania, attaccarono l'appena nato Stato di Israele. L'offensiva venne bloccata dall'esercito israeliano, e le forze arabe vennero costrette ad arretrare. Israele conquist\u00f2 centinaia di villaggi palestinesi, concausa dell'esodo degli abitanti. La guerra termin\u00f2 con la sconfitta araba nel maggio del 1949. Il numero di profughi arabo-palestinesi provenienti dai territori controllati da Israele raggiunse le 711.000 persone. Alcuni hanno rivelato che numerosi palestinesi seguitarono a credere che gli eserciti arabi avrebbero prevalso e affermarono pertanto di voler tornare nelle loro terre d'origine.\nIn seguito all'armistizio e al ritiro delle truppe ebraiche l'Egitto occup\u00f2 la striscia di Gaza, mentre la Transgiordania occup\u00f2 la Cisgiordania, assumendo quindi il nome di Giordania. Israele si annesse la Galilea e altri territori a maggioranza araba conquistati nella guerra. Negli anni immediatamente successivi, dopo l'approvazione (5 luglio 1950) della Legge del ritorno da parte del governo israeliano, si assistette a una nuova forte immigrazione ebraica, che port\u00f2 al raddoppio della popolazione di Israele. In gran parte si tratt\u00f2 di profughi ebrei mizrah\u00ec provenienti dai paesi arabi, espulsi dai loro paesi di origine dopo la nascita dello Stato.\nPer il suo ruolo nel negoziare gli armistizi del 1948 e 1949, Ralph Bunche ricevette il Premio Nobel per la Pace nel 1950.\nIsraele mantenne la legge militare per gli \"arabi israeliani\" fino al 1966.\nLa crisi di Suez, la guerra dei sei giorni e la guerra del Kippur.\nIl 23 luglio 1952 un gruppo chiamato \"Liberi Ufficiali\" depose l'allora sovrano d'Egitto Re Faruk e sal\u00ec al potere il loro leader Gamal Abd el-Nasser, conosciuto anche semplicemente come Nasser. Egli procedette a un progressivo distaccamento dal Regno Unito stipulando con esso degli accordi secondo i quali avrebbero sgombrato il canale di Suez a patto che l'Egitto chiedesse loro aiuto in caso di minacce esterne. Nei tre anni seguenti vennero smantellate tutte le vecchie istituzioni, e nel 1955 le truppe egiziane subentrarono a quelle del Regno Unito nel controllo del canale. Il Regno Unito interruppe immediatamente i rifornimenti di armi e i finanziamenti per la costruzione della diga di Assuan, e in tutta risposta, nel 1956, Nasser nazionalizz\u00f2 il canale di Suez e lo chiuse alle navi commerciali di Israele, cominciando nel contempo un avvicinamento all'URSS. Israele, alleato a Francia e Regno Unito (paesi degli azionisti della societ\u00e0 di costruzione e gestione del canale), intervenne militarmente.\nNel 1956 scoppi\u00f2 la seconda guerra arabo-israeliana: preoccupati del riarmo egiziano sostenuto dalla Cecoslovacchia, gli Israeliani, appoggiati dal Regno Unito, Francia e USA, sferrarono un attacco preventivo contro l'Egitto riportando numerosi successi e annettendo la Striscia di Gaza e la Penisola del Sinai. Il conflitto si risolse tuttavia grazie a una trattativa tra USA e URSS, che aveva addirittura minacciato l'utilizzo del nucleare in difesa dell'Egitto.\nPer il suo ruolo nell'imporre una soluzione pacifica, Lester Pearson ricevette il Premio Nobel per la Pace nel 1957.\nNel 1967, scoppi\u00f2 un nuovo conflitto (il terzo) fra Israele e i vicini Paesi arabi, denominato guerra dei sei giorni per la sua esigua durata. Constatato che Egitto, Siria e Giordania stavano ammassando truppe a ridosso dei propri confini, Israele decise nuovamente di optare per un attacco preventivo. Sotto il comando dei generali Ytzhak Rabin (Capo di Stato Maggiore) e Moshe Dayan (Ministro della Difesa), dal 5 giugno 1967, in sole 6 ore Israele ridusse al silenzio le forze aeree nemiche, e in soli sei giorni sconfisse gli eserciti dei tre paesi arabi, conquistando la Cisgiordania con Gerusalemme Est (che erano sotto l'amministrazione giordana), la Penisola del Sinai, le Alture del Golan, la Striscia di Gaza, la Cisgiordania (Giudea e Samaria), occupando cos\u00ec vaste aree di territorio al di fuori dei propri confini originari.\nDopo la guerra, Israele annesse non solo la citt\u00e0 di Gerusalemme (6\u00a0km\u00b2), ma anche i villaggi cisgiordani circostanti (64\u00a0km\u00b2). I palestinesi residenti nei territori annessi, e a Gerusalemme Est, non ottennero i pieni diritti dei cittadini israeliani, ma solo quelli riconosciuti ai 'residenti permanenti' nello Stato di Israele; partecipano alle elezioni amministrative, ma non alle politiche per la Knesset (Parlamento).\nNel 1973 Egitto e Siria attaccarono a sorpresa Israele nel giorno della festivit\u00e0 ebraica dello Yom Kippur. Nei primi giorni di conflitto, denominato oggi appunto guerra del Kippur, i due paesi arabi ebbero la meglio ma, dopo una fase di stallo, le truppe israeliane riuscirono a riprendere il controllo della situazione e a rovesciare le sorti del conflitto, ricacciando egiziani e siriani di l\u00e0 dalle posizioni iniziali. Fu la quarta guerra arabo-israeliana.\nIn seguito, nel 1978, con gli accordi di Camp David, Israele si impegnava a restituire la Penisola del Sinai, mentre l'Egitto si impegnava al riconoscimento dello Stato di Israele affiancandosi agli USA, e uscendo (espulso) dalla Lega Araba. Con il trattato per la prima volta si crearono normali relazioni diplomatiche fra Israele e uno dei Paesi confinanti.\nGerusalemme, capitale contestata.\nGerusalemme \u00e8 stata proclamata capitale d'Israele nel dicembre 1949 e confermata come tale, nel 1980, con la \"legge fondamentale\" promulgata dalla Knesset.\nDall'inizio del 1950 in poi, quasi tutte le istituzioni governative israeliane furono trasferite a Gerusalemme Ovest, mentre alcune, come il Ministero della Difesa, rimasero a Tel Aviv (citt\u00e0 dalla quale Ben Gurion proclam\u00f2 la nascita dello Stato d'Israele).\nLe proclamazioni di Gerusalemme capitale di Israele non sono state riconosciute come valide dalla comunit\u00e0 internazionale, e sono state anzi condannate da risoluzioni ONU non vincolanti, poich\u00e9 la citt\u00e0 di Gerusalemme comprende territori non riconosciuti internazionalmente come israeliani. La Corte internazionale di giustizia ha confermato nel 2004 che i territori conquistati dallo Stato di Israele oltre la \"Linea Verde\" del 1967 continuano a essere definiti \"territori occupati\", e dunque con essi anche la parte est di Gerusalemme, annessa da Israele nel 1980. A rimarcare questa situazione, tutti gli Stati che hanno rapporti diplomatici con Israele (tranne gli Stati Uniti d\u2019America) non mantengono le proprie sedi diplomatiche a Gerusalemme, ma in genere a Tel Aviv o nelle immediate vicinanze.\nNel 2006 gli unici due Stati che avevano una propria ambasciata a Gerusalemme, El Salvador e Costa Rica, hanno notificato al governo israeliano la decisione di spostare le proprie rappresentanze diplomatiche verso Tel Aviv; successivamente a tale notifica, El Salvador l'ha spostata a Herzliya Pituach (sobborgo di Herzliya, citt\u00e0 fondata da coloni sionisti nel 1924 e che prende il nome da Theodor Herzl), e Costa Rica a Ramat Gan (sobborgo di Tel Aviv).\nDal 2006 al 2018 nessuna nazione aveva un\u2019ambasciata a Gerusalemme.\nIl Congresso degli Stati Uniti in passato ha richiesto lo spostamento dell'ambasciata da Tel Aviv a Gerusalemme, ma fino al 2018 nessuno dei governi succedutisi aveva messo in atto tale decisione. Il 6 dicembre 2017 il presidente statunitense Donald Trump ha espresso l'intenzione di spostare l'ambasciata americana a Gerusalemme, precisando che essa \"\u00e8 la capitale di Israele\" e sollevando perci\u00f2 reazioni negative in quasi tutta la comunit\u00e0 internazionale, segnatamente da parte di quei paesi islamici che apertamente appoggiano la causa palestinese.\nIl 14 maggio 2018 la figlia del presidente Usa, Ivanka Trump, inaugura la nuova sede dell\u2019ambasciata americana a Gerusalemme nell\u2019anniversario dei 70 anni della nascita dello Stato d\u2019Israele, generando nuovi violenti scontri nella Striscia di Gaza.\nIsraele rimane senza capitale nelle mappe prodotte e distribuite dall'ONU.\nIl processo di pace.\nGli accordi di pace di Camp David (1978) fra Israele ed Egitto furono preceduti dalla storica visita di Anwar Sadat, presidente egiziano, alla Knesset a Gerusalemme il 19 novembre 1977. Anwar Sadat e Menachem Begin ricevettero il Premio Nobel per la Pace 1978, ma Sadat fu ucciso da fondamentalisti islamici il 6 ottobre 1981. Comunque, il ritiro di Israele dai territori egiziani occupati (Sinai) si complet\u00f2 come previsto nel 1983; da allora la pace ha tenuto, e l'Egitto ha spesso mediato fra Israele e i palestinesi.\nTra Israele e la Giordania il trattato di pace fu siglato a Wadi Araba il 26 ottobre 1994 da re Hussein di Giordania e Yitzhak Rabin; la pace ha tenuto da allora.\nGli accordi di Oslo tra Israele e l'OLP, conclusi il 20 agosto 1993 da Mahm\u016bd Abb\u0101s e Shimon Peres e firmati a Washington il 13 settembre da Yasser Arafat, Yitzhak Rabin e Bill Clinton, erano stati preceduti dalla prima Intifada (1987-1993). Yasser Arafat, Yitzhak Rabin e Shimon Peres ricevettero il Premio Nobel per la Pace nel 1994, ma Rabin fu ucciso da un estremista ebreo nel 1995. Gli accordi istituirono l'Autorit\u00e0 Nazionale Palestinese. La seconda Intifada (2000) sanc\u00ec il fallimento del processo avviato a Oslo. Nel 2005, Israele si \u00e8 ritirato dalla Striscia di Gaza, lasciando completamente il territorio nelle mani delle autorit\u00e0 palestinesi.\nGeografia.\nIsraele si trova all'estremit\u00e0 orientale del Mar Mediterraneo.\nIl territorio sovrano internazionalmente riconosciuto, esclusi cio\u00e8 tutti i territori occupati nel 1967, ha una superficie di circa , di cui il 2% sono acque. Il territorio sottoposto alla legge dello Stato di Israele, inclusi cio\u00e8 Gerusalemme Est e il Golan, ha una superficie di . Il territorio sotto controllo israeliano, inclusi cio\u00e8 i territori occupati, ha una superficie di .\nMorfologia.\nIl territorio israeliano \u00e8 prevalentemente arido e desertico.\nPresenta a ovest, parallela alla costa, una pianura (HaShefela o HaSharon) fertile e ricca d'acqua, che ospita il 70% della popolazione.\nAl centro si estende una zona occupata da colline e altopiani, i monti della Giudea, che attraversano in lunghezza tutto il Paese. \nMentre i versanti occidentali scendono dolcemente verso il Mediterraneo, quelli orientali precipitano verso la valle del fiume Giordano.\nLa stretta valle, solcata dal Giordano, si trova al confine con i Paesi vicini: \u00e8 parte della Great Rift Valley che prosegue con il Mar Morto, Wadi Araba, il golfo di Eilat (o golfo di Aqaba) e il Mar Rosso. \nA sud si estende il Negev, un territorio in prevalenza desertico, che occupa circa la met\u00e0 della superficie del Paese; alla sua estremit\u00e0 sud si trova l'unico sbocco al mare non mediterraneo. Tipici del Negev e della adiacente penisola del Sinai sono i crateri erosivi (\"makhteshim\"), di cui il pi\u00f9 ampio del mondo \u00e8 il cratere Ramon, lungo 40\u00a0km e largo 8\u00a0km.\nLe montagne pi\u00f9 importanti sono il Monte Meron che si trova nell'Alta Galilea e il Monte Ramon (o Makhtesh Ramon) situato nel deserto del Negev. Altri rilievi sono il Monte Carmelo sopra Haifa e il Monte Hermon (occupato dal 1967) da cui scende il Giordano.\nIdrografia.\nIl fiume principale \u00e8 il Giordano, che nasce dal Monte Hermon; ne appartiene a Israele solo la parte del corso superiore, segnando per il resto il confine tra la Giordania e i Territori occupati palestinesi; a esso tributano corsi d'acqua di modeste dimensioni, a regime spiccatamente torrentizio, che tendono a prosciugarsi nella stagione secca.\nAltro fiume con portata cospicua \u00e8 il Yarkon (115\u00a0km), che scende nel Mar Mediterraneo vicino a Tel Aviv.\n\u00c8 incluso quasi interamente in territorio nazionale il lago di Tiberiade (Kinneret), mentre il Mar Morto bagna Israele solo nel settore orientale ed \u00e8 prossimo al punto pi\u00f9 basso del pianeta.\nClima.\nPur essendo un paese di modeste dimensioni, vi sono discrete differenze climatiche da zona a zona, e le temperature variano molto, specie durante l'inverno.\nLa costa ha un tipico clima mediterraneo, con estati lunghe, calde e asciutte e inverni freschi e piovosi. Il caldo \u00e8 anche maggiore nella valle del Giordano, dove nel 1942 furono registrati 53,7\u00a0\u00b0C (kibbutz Tirat Zvi), un record per l'Asia. Sulle alture, invece, il clima \u00e8 da fresco a freddo e umido, comprese precipitazioni nevose (a Gerusalemme almeno una volta l'anno, sul monte Hermon per gran parte dell'anno).\nDa maggio a settembre le precipitazioni sono rare; da novembre a marzo il clima \u00e8 relativamente umido e piovoso.\nAmbiente.\nLa scarsit\u00e0 d'acqua ha spinto Israele a sviluppare svariate tecnologie di risparmio idrico, inclusa l'irrigazione a goccia. L'abbondanza di insolazione ha invece spinto Israele a sviluppare le tecnologie per lo sfruttamento dell'energia solare, la cui produzione pro capite \u00e8 prima al mondo.\nLo Stato di Israele \u00e8 molto attivo nella tutela dell'ambiente naturale in regioni periferiche, anche tramite l'opera del Keren Kayemeth LeIsrael.\nDemografia.\nIsraele obbliga tutti i suoi cittadini a dichiarare o a farsi attribuire la propria appartenenza religiosa. Sulla base di tali dati vengono riconosciuti doveri differenziati: gli arabi musulmani e cristiani sono esentati dalla leva obbligatoria, che \u00e8 invece prevista per gli ebrei, i drusi e i circassi.\nPopolazione.\nLa popolazione \u00e8 aumentata a partire dal secondo dopoguerra grazie all'arrivo di numerosi immigrati, provenienti, a ondate successive, dall'Europa continentale, dai Paesi arabi, dall'ex Unione Sovietica e dall'Africa.\nLe zone pi\u00f9 popolate sono quelle costiere, dove il territorio \u00e8 pi\u00f9 fertile. La massima densit\u00e0 demografica si riscontra nei distretti di Tel Aviv e di Gerusalemme.\nEtnie.\nSecondo il \"CIA Factbook\" del 2005, che riportava stime del 1996, in Israele la popolazione sarebbe stata composta da un 80,1% di ebrei (di cui solo poco pi\u00f9 di un quarto nato in Israele) e il 19,9% di non ebrei, prevalentemente arabi.\nSecondo il pi\u00f9 recente \"CIA Factbook\" del 2007, che riporta stime del 2004, in Israele la popolazione sarebbe cos\u00ec suddivisa:\nNel dicembre del 2006, secondo l'Ufficio Centrale di Statistica israeliano, vi sono in Israele 7,1 milioni di abitanti. Di questi il 76% sono ebrei e il 20% arabi; il 4% sono classificati come \"altri\".\nUn sondaggio del dicembre del 2006, svolto per conto del \"Center for the Campaign Against Racism\", ha evidenziato che met\u00e0 della popolazione ebraica israeliana ritiene che lo Stato debba favorire l'emigrazione dei cittadini arabi. Agli inizi del dicembre 2008 il ministro degli esteri Tzipi Livni, principale esponente del partito Kadima e come tale candidata alle vicine elezioni politiche del febbraio 2009, ha affermato che dopo l'eventuale costituzione di uno Stato palestinese, alla popolazione araba di cittadinanza israeliana (circa persone) verr\u00e0 chiesto di trasferirsi in questo. La dichiarazione ha suscitato le proteste dei deputati arabo-israeliani e del presidente palestinese Abu Mazen.\nLingue.\nIsraele ha come lingua ufficiale l'ebraico; l'arabo, anch'esso precedentemente ufficiale, \u00e8 stato declassato nel 2018 a lingua \"a statuto speciale\".\nIn Israele viene parlata anche la lingua russa: grazie ad una massiccia immigrazione proveniente dall'Unione Sovietica, il russo viene parlato come lingua madre da una grossa fetta degli israeliani, che raggiunse addirittura il 20% della popolazione totale del Paese nel 1989. Nel 2017 c'erano circa 1,5 milioni di israeliani russofoni su un totale di 8.700.000 abitanti (17,25% della popolazione). La stampa e i siti web israeliani pubblicano regolarmente materiale in lingua russa.\nReligione.\nSecondo il \"Libro dei fatti\" della CIA americana del 2007, che riporta stime del 2004, in Israele la popolazione sarebbe cos\u00ec suddivisa:\nSecondo l'Ufficio Centrale di Statistica israeliano, nel 2005 la popolazione era suddivisa tra un 76,1% di ebrei, un 16,2% di musulmani, 2,1% cristiani, e 1,6% drusi, con il rimanente 3,9% (principalmente immigrati dall'ex Unione Sovietica) non classificati per religione. Tra gli arabi residenti in Israele l'82,7% era musulmano, l'8,4% druso e l'8,3% cristiano.\nIl 16 settembre 2014 il ministro dell'Interno israeliano, Gideon Sa'ar, ha disposto che gli uffici dell'anagrafe registrino come \u00abaramei\u00bb quegli israeliani cristiani che non vogliono pi\u00f9 qualificarsi come arabi. Secondo le disposizioni del ministero dell'Interno, possono richiedere di essere identificati come \u00abaramei\u00bb solo i maroniti, i greco-ortodossi, i greco-cattolici e i cattolici della Chiesa sira.\nSecondo una statistica internazionale del 2015, Israele \u00e8 l'ottavo paese meno religioso al mondo con il 65% degli israeliani che si definisce non religioso (57%) o ateo (8%).\nOrdinamento dello Stato.\nSuddivisione amministrativa.\nIsraele \u00e8 suddiviso in sei distretti principali, conosciuti in ebraico come \"mehozot\" (singolare: \"mehoz\") e tredici Sottodistretti conosciuti come \"nafot\" (singolare: \"nafa\"). Schema dei sei distretti:\nLista dei distretti con relativo capoluogo e relativi Sottodistretti:\nDistretto di Gerusalemme (\"Mehoz Yerushalayim\").\nCapitale distrettuale: Gerusalemme\nDistretto Settentrionale (\"Mehoz HaTzafon\"), o Galilea.\nCapitale distrettuale: Nazaret\nDistretto di Haifa(\"Mehoz Hefa\").\nCapitale distrettuale: Haifa\nDistretto Centrale (\"Mehoz HaMerkaz\"), anche Piana o Valle di Sharon.\nCapitale distrettuale: Ramla\nDistretto di Tel Aviv (\"Mehoz Tel-Aviv\").\nCapitale distrettuale: Tel Aviv-Yafo\nDistretto Meridionale (\"Mehoz HaDarom\"), o Idumea.\nDistretto di Giudea e Samaria (\"Mehoz Yehuda VeShomron\"), ovvero la Cisgiordania.\nCostituzione.\nIsraele non ha un documento denominato \u201cCostituzione\u201d. Dopo la fondazione dello Stato nel 1948, la Dichiarazione di Indipendenza afferm\u00f2 che un\u2019Assemblea Costituente avrebbe adottato una costituzione per istituire e disciplinare le autorit\u00e0 dello Stato. L\u2019Assemblea Costituente venne quindi eletta nel gennaio del 1949 ed esercit\u00f2 le sue funzioni sia come corpo legislativo sia come corpo costituente. Tuttavia, in mancanza di un consenso circa l\u2019opportunit\u00e0 di una costituzione scritta e circa i suoi contenuti, l\u2019Assemblea \u2013 rinominatasi Prima Knesset con la Legge di Transizione del 1949 \u2013 il 13 giugno 1950 giunse a una soluzione di compromesso nota come \u201crisoluzione Harari\u201d: la costituzione sarebbe stata composta di capitoli, ciascuno comprendente un\u2019unica legge fondamentale a s\u00e9 stante, e Israele avrebbe adottato la propria costituzione \u201cper gradi\u201d, via via che le diverse leggi fondamentali fossero state approvate dalla Knesset. In questo modo \u2013 caso unico nel diritto costituzionale comparato \u2013 Israele inizi\u00f2 un processo di adozione della costituzione capitolo per capitolo, processo che a oggi non si \u00e8 ancora concluso con l\u2019adozione di una singola costituzione complessiva e che ha portato alla promulgazione delle seguenti leggi fondamentali:\nSino al 1992 tutte le leggi fondamentali via via approvate riguardarono essenzialmente l\u2019organizzazione dei poteri dello Stato. Nel 1992 la Knesset si divise sull\u2019opportunit\u00e0 di approvare una legge in tema di diritti costituzionali. Fu raggiunto il compromesso di dividere il capitolo sui diritti costituzionali in una serie di leggi fondamentali separate, cosicch\u00e9 la Knesset potesse trovare il consenso necessario per il riconoscimento di alcuni diritti largamente condivisi lasciando aperta la discussione su diritti pi\u00f9 controversi, come la libert\u00e0 di religione, di parola, di coscienza, e il principio di uguaglianza. Grazie a tale compromesso, fu possibile approvare la Legge fondamentale sulla Libert\u00e0 e dignit\u00e0 umana e la Legge fondamentale sul Diritto all\u2019occupazione.\nLe due leggi fondamentali sui diritti costituzionali del 1992 furono seguite da una storica sentenza della Corte suprema nel caso \"Mizrahi Bank\" del 1995: il \"Marbury v Madison\" israeliano. Con tale sentenza la Corte suprema rivendic\u00f2 a s\u00e9 \u2013 e negli anni seguenti inizi\u00f2 effettivamente ad esercitare \u2013 il potere di controllare la costituzionalit\u00e0 della legislazione approvata dalla Knesset, intendendo per \u201ccostituzionalit\u00e0\u201d appunto la conformit\u00e0 delle leggi alle Leggi fondamentali dello Stato di Israele. L\u2019effetto combinato delle innovazioni legislative introdotte nel 1992 e della giurisprudenza della Corte suprema \u00e8 stato definito come una \u201crivoluzione costituzionale\u201d che avvicina Israele al modello degli stati costituzionali, affidando alla Corte suprema il sindacato di costituzionalit\u00e0 sulle leggi approvate dalla Knesset.\nCultura.\nFolklore e cultura di massa.\nLa variegata cultura israeliana deriva dalla diversit\u00e0 della sua popolazione: ebrei provenienti da tutto il mondo hanno portato con s\u00e9 le proprie tradizioni religiose e culturali, dando vita a un originale \"melting pot\". Israele \u00e8 il solo paese al mondo in cui la vita \u00e8 organizzata secondo il calendario ebraico: il giorno di riposo ufficiale \u00e8 il sabato (con inizio dopo il tramonto del venerd\u00ec) e le vacanze sono determinate dalle feste ebraiche. La consistente minoranza araba ha pure influenzato la cultura di Israele, soprattutto nella cucina, nella musica e nell'architettura.\nMusica.\nLa musica israeliana rivela influenze da tutto il pianeta: la scena musicale offre vari tipi di musica come la musica jazz, la pop, la rock, la classica e pi\u00f9 importante di tutte quella klezmer e i suoi sottogeneri come la musica yemenita, le melodie hassidiche, la musica araba o la musica greca.\nLe tipiche canzoni popolari (\"Canzoni della Terra d'Israele\") narrano le esperienze dei pionieri del Sionismo nella prima met\u00e0 del XX secolo.\nStrumenti musicali noti sono lo shofar, costituito da un piccolo corno di montone e il Kinnor.\nTra le orchestre, la pi\u00f9 prestigiosa della zona \u00e8 la Israel Philharmonic Orchestra, fondata negli anni 30, che tiene pi\u00f9 di 200 concerti l'anno. Fra i musicisti classici di fama internazionale i pi\u00f9 noti del genere tipo klezmer vi sono Itzhak Perlman, Pinchas Zukerman, Daniel Barenboim e Giora Feidman.\nI cantanti pop israeliani pi\u00f9 noti a livello internazionale sono l'interprete Noa, la cantante Ninet Tayeb, la cantante e attrice Ofra Haza, la cantautrice franco-israeliana Yael Naim e Asaf Avidan, noto, tra l'altro, assieme al gruppo musicale israeliano Asaf Avidan and the Mojos, per il singolo One Day/Reckoning Song (2008); ancora da ricordare la compositrice e cantante Naomi Shemer, considerata anche come la \"First Lady\" della Canzone Israeliana, Shiri Maimon e piuttosto conosciuti sono anche Sarit Hadad, Rita e il rapper Subliminal.\nDa ricordare anche la figura del cantante Ehud Manor.\nIsraele \u00e8 nota per i molti artisti EDM, soprattutto nel genere della Psycheledic Trance, che nel paese riscuote un grande successo. Gli esponenti di questo genere pi\u00f9 noti all'estero sono il duo Infected Mushroom.\n\u00c8 molto sviluppata anche la scena metal, bench\u00e9 questo genere sia talvolta ostracizzato in quanto percepito come oltraggioso nei confronti della religione. Le due band pi\u00f9 note a livello internazionale sono gli Orphaned Land (noti per i testi che si esprimono a favore della pace fra Israele e Palestina, spesso suscitando controversie) e i Melechesh (band black metal con testi riguardanti la mitologia mesopotamica e la mistica ebraica). Entrambe le band rientrano nel cosiddetto \"oriental metal\", che introduce strutture mediorentali nelle forme classiche dell'heavy metal (e sottogeneri).\nIsraele ha partecipato allo Eurovision Song Contest quasi ogni anno a partire dal 1973, vincendo quattro volte e ospitandolo tre volte.\nOgni estate dal 1987 a Eilat si tiene il Red Sea Jazz Festival, un evento internazionale.\nCinema.\nIn campo cinematografico ricordiamo la figura del noto regista Amos Gitai e tra i film premiati Synonymes, diretto dal regista israeliano Nadav Lapid, vincitore dell'Orso d'oro al Festival di Berlino 2019.\nLetteratura.\nIsraele ha due lingue ufficiali: la lingua ebraica e la lingua araba. Sono molto diffusi anche la lingua inglese, la lingua russa e la lingua francese nonch\u00e9 lo spagnolo e l'yiddish. Nel contesto linguistico ricordiamo la figura del filologo Eliezer Ben Yehuda (1858-1922), il padre dell'ebraico moderno.\nIsraele continua la forte tradizione teatrale della cultura Yiddish in Europa orientale. A Tel Aviv l'Habima, fondato nel 1918, \u00e8 la pi\u00f9 antica compagnia teatrale ed \u00e8 teatro nazionale.\nLa letteratura israeliana \u00e8 principalmente (85%) poesia e prosa scritta in lingua ebraica, parte della sua rinascita come lingua parlata a partire da Eliezer Ben Yehuda (met\u00e0 del XIX secolo); la produzione letteraria \u00e8 pubblicata anche in yiddish, ladino, inglese e arabo. Durante la settimana del libro ebraico, che si tiene ogni giugno, oltre a fiere, letture pubbliche e conferenze ha luogo la consegna del Premio Sapir, il principale premio letterario di Israele. Nel 1966 Shmuel Yosef Agnon condivise il Premio Nobel per la letteratura con Nelly Sachs (ebrea tedesca). E ancora Lea Goldberg, spesso considerata \"la madre della moderna poesia ebraica\". Altri autori israeliani noti all'estero sono: Abraham Yehoshua, Amos Oz, Yoram Kaniuk, Aharon Appelfeld, David Grossman, Uri Orlev, Meir Shalev, Benjamin Tammuz, Emile Habibi (con doppia cittadinanza palestinese e arabo-israeliana).\n\u00c8 da ricordare inoltre la figura di Haim Nachman Bialik, comunemente riconosciuto come il poeta nazionale d'Israele.\nComunicazioni.\nLa stampa \u00e8 diffusa e indipendente; fra i maggiori quotidiani:\nSono attive numerose emittenti televisive e radiofoniche. Tra le radio pi\u00f9 seguite, per la tempestivit\u00e0 con cui fornisce notizie urgenti e l'affidabilit\u00e0 dei suoi servizi, vi \u00e8 la \"Israel Army Radio\", gestita dalle Forze Armate (Tsahal).\nAll'inizio del 2009, Reporters Sans Fronti\u00e8res nel suo \"Press freedom index\" riporta la stampa israeliana al 46\u00ba posto su 173 paesi e territori; come peraltro segnala la medesima organizzazione, per effetto delle situazioni di conflitto, l'accesso di giornalisti stranieri, nella striscia di Gaza (Operazione Piombo fuso) di inizio 2009, \u00e8 stato fortemente limitato, se non direttamente impedito..\nArcheologia, architettura e patrimoni dell'umanit\u00e0.\nIsraele \u00e8 sede di numerosi scavi archeologici di scuola israeliana, e di scuole straniere, di archeologia biblica e di archeologia paleocristiana. Tra questi siti, Masada \u00e8 Patrimonio dell'Umanit\u00e0 dal 2001, i tell di Megiddo, Hazor e Be'er Sheva dal 2005.\nDal 1981 la Citt\u00e0 Vecchia di Gerusalemme e le sue mura sono Patrimonio dell'Umanit\u00e0.\nA Tel Aviv, la Citt\u00e0 Bianca offre alcuni tra i pi\u00f9 significativi esempi di architettura razionalista del XX secolo in stile Bauhaus, Patrimonio dell'Umanit\u00e0 dal 2003.\nSono Patrimonio dell'Umanit\u00e0 anche la Citt\u00e0 vecchia di Acri dal 2001 e la Via dell'incenso - citt\u00e0 nel deserto del Negev dal 2005.\nAl 2021 sono iscritti nella Lista dei patrimoni dell'umanit\u00e0 dell' UNESCO nove siti israeliani.\nMusei.\nIsrael Museum, a Gerusalemme, ospita i rotoli del Mar Morto e una collezione di arte ebraica ed europea.\nYad Vashem, a Gerusalemme, \u00e8 il museo nazionale sulla Shoah.\nBeth HaTefutsoth (il museo della Diaspora), nel campus dell'Universit\u00e0 di Tel Aviv, \u00e8 un museo interattivo dedicato alla storia delle comunit\u00e0 ebraiche nel mondo.\nAltri musei a Gerusalemme: il Museo Herzl, il Museo delle Terre della Bibbia, il Museo Rockfeller e il Museo dell'Arte Islamica. \nAltri musei a Tel Aviv: il Museo di Eretz Israel, il Museo della Haganah, il Museo delle Antichit\u00e0, il Museo d'Arte Moderna.\nNel Negev, nei pressi del kibbutz di Lahav, c'\u00e8 il Museo dei Beduini e della cultura beduina.\nIstruzione e ricerca.\nSecondo le Nazioni Unite, Israele ha il pi\u00f9 alto tasso di durata degli studi e di scolarizzazione del Medio Oriente, e in Asia \u00e8 al vertice con Corea del Sud e Giappone. La Legge sull'Istruzione Statale, approvata nel 1953, istitu\u00ec cinque tipi di scuole: laiche di stato (il pi\u00f9 vasto), religiose di stato, ultra-ortodosse, di kibbutz/moshav, e in lingua araba. L'obbligo scolastico va dai 3 ai 18 anni, diviso in materna, primaria (1\u00ba-6\u00ba), media (7\u00ba-9\u00ba) e superiore (10\u00ba-12\u00ba), al termine del quale si sostiene un severo esame di maturit\u00e0. Israele ha inoltre prodotto quattro vincitori di Premio Nobel ed \u00e8 fra i primissimi paesi al mondo per articoli scientifici pubblicati pro capite.\nE ancora in ambito di sistema educativo indipendente ricordiamo il Chinuch Atzmai.\nUniversit\u00e0.\nIsraele \u00e8 il terzo paese al mondo per numero di laureati (20% della popolazione), anche grazie al fatto che il 40% degli immigrati dall'ex Unione Sovietica negli anni 90 erano laureati. Ha otto universit\u00e0 pubbliche, sussidiate dallo Stato:\nNel rapporto dell'Adva Center (istituto indipendente di analisi politica israeliano) del maggio 2011 vengono evidenziate le disparit\u00e0 caratteristiche dello Stato di Israele.\nIl secondo paragrafo del rapporto si apre con queste parole: \u00abIsraele \u00e8 un classico caso di un Paese in cui gli indicatori macroeconomici sono buoni, ma la maggior parte delle famiglie non \u00e8 invitata alla festa di fine anno. Israele ha uno dei pi\u00f9 alti livelli di povert\u00e0 tra i paesi dell'Ocse, uno dei pi\u00f9 alti tassi di disuguaglianza e una delle peggiori performance nei test internazionali sul livello di istruzione\u00bb.\nA Gerusalemme \u00e8 presente anche l'universit\u00e0 araba Al Quds University, fondata nel 1984.\nGastronomia.\nLa cucina israeliana \u00e8 caratterizzata in particolare sia da piatti tipici locali medio-orientali (come il Libano) e dalla cucina ebraico sefardita, che dalla cucina ebraico askenazita.\nEconomia.\nIsraele ha una economia di mercato mista ed \u00e8 considerato uno dei paesi pi\u00f9 avanzati del Medio Oriente e di tutta l'Asia per quanto riguarda il progresso economico e industriale, nonch\u00e9 uno di quelli pi\u00f9 competitivi e dove \u00e8 pi\u00f9 semplice fare affari e creare nuove imprese. Nel 2012 il PIL (PPP) era pari a 260,9 miliardi di $ (49\u00ba al mondo) e il PIL pro capite (PPP) era pari a \u00a0$ (25\u00ba al mondo). Dal 2010 aderisce all'OCSE, organismo di cooperazione fra paesi democratici e a economia di mercato. \nMalgrado la limitatezza delle risorse naturali, lo sviluppo dei settori industriale e agricolo, protrattosi per decenni, ha reso Israele ampiamente autosufficiente per la produzione alimentare, eccetto per le granaglie e per le carni. Israele \u00e8 un grande importatore di idrocarburi, materie prime, equipaggiamenti militari. Per l'export, si distingue per frutta, verdura, farmaceutici, software, chimici, tecnologia militare, diamanti. \u00c8 un leader mondiale per la conservazione dell'acqua e per l'energia geotermica. Fin dagli anni settanta, Israele riceve aiuto economico dagli Stati Uniti d'America, in particolare per sostenere il debito estero, il debito pubblico e le spese militari.\nSecondo un'agenzia governativa, la povert\u00e0 in Israele \u00e8 aumentata dell'1% nel 2018, colpendo il 20,4% della popolazione. I bambini sono particolarmente colpiti, poich\u00e9 il 29,1% di loro vive in condizioni di povert\u00e0. Secondo i dati dell'OCSE, il tasso di povert\u00e0 di Israele \u00e8 il quarto pi\u00f9 alto tra i paesi membri dell'OCSE dopo Stati Uniti, Turchia e Corea del Sud.\nAgricoltura.\nDotato di scarse risorse idriche, il paese non \u00e8 ambiente favorevole a una grande agricoltura. I coloni ebraici hanno saputo sviluppare una tecnologia irrigua che ha moltiplicato la produttivit\u00e0 di ogni litro d'acqua imponendo la propria agricoltura come modello insuperato di efficienza di irrigazione. Agronomi e ingegneri di Israele vantano il titolo di creatori delle metodologie di \"irrigazione a goccia\", pi\u00f9 in generale delle tecniche di \"microirrigazione\". Seppure l'acqua disponibile per l'agricoltura continui a diminuire, gli agricoltori israeliani la usano con efficienza crescente, dedicandola a colture di sempre maggiore pregio, primizie, fiori, piante di vivaio. Il primato tecnologico consente, peraltro, di sopperire al calo delle vendite di prodotti agricoli con la vendita crescente di impianti sempre pi\u00f9 sofisticati, richiesti, con il \"know how\" relativo, in tutto il mondo.\nAttualmente i terreni israeliani, che per una delle leggi fondamentali (\"Basic Laws\", che nel loro insieme svolgono pi\u00f9 o meno la funzione di una Costituzione) di Israele (se non a ebrei che abitano all'estero), per il 92% sono propriet\u00e0 dello Stato, del Fondo Nazionale Ebraico o dell'Amministrazione Israeliana dei Terreni. Detti terreni possono essere affittati a lungo termine (99 anni) , i moshav e i kibbutz (occorre ricordare che \nIndustria.\nIl settore industriale israeliano si \u00e8 da sempre caratterizzato per la presenza di piccole aziende nei settori tradizionali e di poche grandi aziende in quelli di tecnologia avanzata. Per la sua competenza nella produzione e ricerca info-telematica, Israele \u00e8 stato paragonato alla Silicon Valley (Silicon Wadi). Intel e Microsoft hanno creato qui i loro primi centri di ricerca e sviluppo fuori degli USA, e anche IBM, Cisco Systems e Motorola hanno strutture qui. Dal 1948 in avanti, gli Israeliani, per difendersi da vicini ostili, hanno sviluppato una forte industria militare che ora \u00e8 avanzatissima (dovuta a ripetuti embargo, anche da parte di alleati). Una percentuale molto alta del bilancio nazionale \u00e8 stata destinata al mantenimento dell'esercito e alla ricerca scientifica per ottenere armi sempre pi\u00f9 potenti e sofisticate. Israele ora \u00e8 in grado di fabbricare senza aiuto esterno armi nucleari, missili, aerei da combattimento e una grande variet\u00e0 di armi leggere.\nAltri settori sviluppati sono quelli dell'aeronautica e della robotica. La lavorazione dei diamanti costituisce un'industria fiorente avviata da immigrati ebrei provenienti da Amsterdam e specializzati nel taglio delle pietre preziose.\nLe risorse minerarie ed energetiche sono quasi inesistenti, dal momento che il sottosuolo \u00e8 privo di materie prime. Sia il carbone, sia il petrolio sono importati; il petrolio proviene quasi esclusivamente dall'Egitto, Paese con cui Israele intrattiene rapporti privilegiati dal 1982. Un oleodotto lungo 260\u00a0km collega Eilat con Ashkelon. Molto utilizzata \u00e8 l'energia solare, che copre il fabbisogno del 27% della popolazione come fonte di riscaldamento.\nGrazie alle ottime infrastrutture di ricerca scientifica \u00e8 di buon livello anche l'industria chimico-farmaceutica.\nTrasporti.\nPer quanto riguarda i trasporti e le comunicazioni, un'articolata rete di strade unisce le varie parti del Paese. I porti di Eilat sul Mar Rosso, di Ashdod e di Haifa sul mar Mediterraneo sono i pi\u00f9 trafficati. L'aeroporto Ben Gurion, vicino a Tel Aviv, assorbe quasi tutto il traffico aereo del Paese.\nLa rete ferroviaria israeliana si sviluppa attorno a una dorsale nord - sud Naharia - Haifa - Tel Aviv - Beersheva, con rami verso est (Gerusalemme via Latrun e Zin, presso il Mar Morto). La rete \u00e8 a trazione diesel; i treni sono frequenti e ragionevolmente confortevoli, ma la velocit\u00e0 operativa \u00e8 piuttosto bassa. Esiste una sola linea ad alta velocit\u00e0 tra Tel Aviv e Gerusalemme, la cui apertura \u00e8 avvenuta alla fine del 2017.\nTurismo.\nIl turismo bench\u00e9 comprensibilmente ostacolato dalle condizioni geopolitiche, che inducono a protocolli di sicurezza sensibilmente elevata, in particolare quello religioso, \u00e8 un cespite industriale di grande rilievo, anche per merito del clima gradevole e dell'importanza storica-artistica dei siti archeologici tuttora esistenti. In tale cornice, spicca la funzione strategica della compagnia di bandiera El Al, sia come vettore internazionale, sia per i collegamenti interni.\nPolitica.\nIsraele \u00e8 una repubblica parlamentare, basata sul multipartitismo e su elezioni a suffragio universale cui partecipano tutti i cittadini che abbiano compiuto il diciottesimo anno di et\u00e0. Non \u00e8 previsto l'istituto referendario.\nLa separazione dei poteri \u00e8 assicurata nel modo seguente:\nLe elezioni parlamentari si tengono ogni quattro anni, ma la Knesset pu\u00f2 essere sciolta anticipatamente in seguito a una decisione assunta dalla maggioranza dei suoi componenti.\nIl presidente d'Israele (in ebraico: \u05e0\u05e9\u05d9\u05d0 \u05d4\u05de\u05d3\u05d9\u05e0\u05d4, \"Nesi HaMedina\", lett. \"Presidente dello Stato\") \u00e8 il Capo dello Stato israeliano ed \u00e8 eletto dalla Knesset per un mandato di sette anni non rinnovabile. La sua funzione \u00e8 puramente rappresentativa, essendo l'esercizio del potere esecutivo delegato nella sua interezza al Primo Ministro. La sua residenza ufficiale \u00e8 nella capitale di Israele, Gerusalemme.\nIsraele non ha una \"costituzione\" redatta in unico documento, ma pi\u00f9 leggi fondamentali. Le funzioni del governo sono basate sui regolamenti della Knesset, sulle convenzioni costituzionali e sulla Dichiarazione di Indipendenza dello Stato di Israele.\nElezioni.\nIl Parlamento israeliano (Knesset) ha 120 membri, eletti per quattro anni con sistema proporzionale in un unico collegio nazionale. Nel tempo \u00e8 stata introdotta, e variata, una soglia di sbarramento. Sono elettori tutti i cittadini maggiorenni (18 anni). Il voto \u00e8 per lista, senza preferenze. Determinato il numero di seggi spettanti a ogni lista, i candidati risultano eletti secondo l'ordine in cui appaiono nella lista.\nL'elezione diretta del Primo Ministro rappresenta un caso particolare negli ordinamenti dello Stato, distinguendosi generalmente tra le elezioni presidenziali e quelle parlamentari.\nQuesto ordinamento \u00e8 stato istituito in Israele nel 1996 ed \u00e8 stato mantenuto fino al 2003.\nIl Presidente nomina il Primo Ministro sulla base dei risultati elettorali, dopo essersi consultato con i leader della coalizione vincitrice; unica eccezione a questa prassi si \u00e8 avuta tra il 1996 e il 2001, quando l'elezione del Primo Ministro \u00e8 avvenuta disgiuntamente da quella del Knesset.\nIl termine ebraico utilizzato per designare il Primo Ministro \u00e8 Rosh HaMemshala (in Ebraico: \u05e8\u05d0\u05e9 \u05d4\u05de\u05de\u05e9\u05dc\u05d4, letteralmente Capo del Governo), denominazione applicata anche per i Primi Ministri stranieri, occasionalmente sostituita dal termine inglese \"premier\".\nL'attuale Presidente \u00e8 Isaac Herzog.\nSistema legale.\nIsraele non ha una Costituzione scritta, sebbene il punto B della Risoluzione n. 181 dell'Assemblea dell'ONU, che aveva sancito la divisione del Mandato Britannico in uno Stato ebraico e in uno arabo, lo richiedesse. Hanno funzione di norme materialmente costituzionali la Dichiarazione d'Indipendenza del 1948 (sebbene non costituisca in senso tecnico una \"legge\") e le Leggi base della \"Knesset\". Nel 2003, a partire da queste, la Knesset ha cominciato a redigere una costituzione, che \u00e8 comunque respinta per ragioni di principio dai partiti religiosi non sionisti. La controversa legge che definisce Israele come Stato-nazione del popolo ebraico, approvata dalla Knesset il 19 luglio 2018, \u00e8 di rango costituzionale.\nL'obiettivo del servizio sanitario nazionale, garantire uguali cure sanitarie a tutti i residenti del paese, \u00e8 stato deciso con una legge base nel 1995.\nIl sistema legale di Israele combina il diritto romano dell'Europa continentale, la common law inglese e le leggi religiose dell'Ebraismo. Si fonda sul principio del precedente (\"stare decisis\") e del processo accusatorio e impiega (anzich\u00e9 giurie) giudici professionali e indipendenti, nominati da un comitato composto da giudici della Corte suprema, avvocati e parlamentari.\nIl sistema giudiziario \u00e8 articolato in tre livelli di giudizio: la maggior parte delle citt\u00e0 ospita un tribunale, mentre in cinque dei sei distretti (vedi sotto) sono istituiti tribunali distrettuali (sia d'appello sia di prima istanza) e a Gerusalemme siede la Corte Suprema (sia di ultimo appello sia di cassazione e di fatto costituzionale). \nPena di morte.\nLa pena di morte dal 1954 \u00e8 in vigore unicamente per i reati di genocidio e altri crimini contro l'umanit\u00e0, crimini di guerra, alto tradimento, crimini contro il popolo ebraico e tradimento militare, quando ritenuta giusta dal tribunale: \u00e8 stata applicata solo una volta, nel 1961, nei confronti del criminale nazista Adolf Eichmann, il cosiddetto \"Architetto dell'Olocausto\". Anche un altro nazista, John Demjanjuk, fu condannato a morte nel 1988, ma il verdetto fu annullato nel 1993. Questi due casi, tra l'altro di cittadini stranieri, sono le uniche sentenze pronunciate contro civili. Ci sono state alcune condanne di militari, ma nessuna \u00e8 stata eseguita.\nMatrimonio e cittadinanza.\nLa disciplina matrimoniale.\nLa disciplina dell'istituto matrimoniale \u00e8 rimessa alle confessioni religiose cui gli sposi appartengono, le cui autorit\u00e0 esercitano la relativa giurisdizione, mentre non esiste il matrimonio civile. Il matrimonio religioso ha quindi validit\u00e0 automatica; i matrimoni misti non sono ammessi in Israele poich\u00e9, in materia matrimoniale, quando uno dei due cittadini contraenti il vincolo \u00e8 ebreo, la competenza giuridica \u00e8 della Rabbanut HaRashi (Rabbinato Centrale). Alcuni israeliani (in genere atei o non ebrei) che desiderano sposarsi con rito civile (solitamente poich\u00e9 hanno un coniuge non ebreo, le coppie ebree atee usano la tradizionale cerimonia per appartenenza etnica) spesso si recano all'estero (la giurisdizione israeliana prevede il riconoscimento di tutti i matrimoni esteri a chi ne faccia richiesta), come ad esempio nella vicina Cipro o negli Stati Uniti. Anche i matrimoni cristiani e musulmani sono riconosciuti, e sono pi\u00f9 facili da celebrare (ad esempio il cattolicesimo non chiede necessariamente la conversione per il coniuge di altra religione). Ci sono state alcune proposte di legge per il matrimonio civile.\nNella citt\u00e0 di Tel Aviv sono possibili le unioni civili, esibendo il solo certificato di residenza (compresi gli arabi): si tratta a tutt'oggi della forma giuridica pi\u00f9 vicina al matrimonio civile.\nAnche il divorzio \u00e8 di competenza dei tribunali religiosi ed \u00e8 quindi previsto per ebrei e musulmani e sono ammesse le unioni omosessuali (con riconoscimento dell'eventuale matrimonio contratto all'estero in quanto, come spiegato altrove, attualmente in Israele non vengono celebrati matrimoni civili, ma vengono riconosciuti quelli celebrati all'estero). Il 15 marzo 2010 la Knesset ha approvato una legge che autorizza la registrazione di contratti matrimoniali tra persone che in base ai registri della popolazione risultino non affiliate ad alcuna religione: questa possibilit\u00e0 riguarda una piccola parte della popolazione israeliana e prevede comunque complesse procedure di verifica e ancora una non completa equiparazione al matrimonio legale, e quindi dall'approvazione della legge non \u00e8 stata frequentemente sfruttata.\nPassaporto.\nGli arabi che al 1948 risiedevano sui territori di costituzione dello Stato di Israele e i loro discendenti, sono cittadini israeliani a tutti gli effetti, allo stesso livello degli ebrei. Hanno il passaporto e possono liberamente espatriare, ma a causa del loro Stato di cittadinanza . Sono circa \nLo Stato di Israele finanzia, ai musulmani che hanno cittadinanza israeliana, il pellegrinaggio (Hajj) alla Mecca.\nGli abitanti di Gerusalemme Est, dopo l'occupazione israeliana del 1967, hanno ottenuto la carta d'identit\u00e0 israeliana come \"residenti permanenti\". Non sono per\u00f2 considerati cittadini israeliani, ma possono muoversi liberamente sia in Israele sia in Cisgiordania. Nel gergo burocratico sono chiamati \"arabi blu\" (dal colore del documento) e sono circa \nGli abitanti della Cisgiordania e della Striscia di Gaza hanno il passaporto palestinese, di colore verde. Il documento viene rilasciato dall'Autorit\u00e0 Nazionale Palestinese (ANP), . Non possono entrare in Israele, se non con uno speciale permesso rilasciato dalle autorit\u00e0 israeliane. Le visite ai parenti detenuti in Israele sono state autorizzate ai palestinesi di Gaza nel luglio 2012, dopo che erano bloccate dal 2007 in seguito al sequestro di Gilad Shalit e allo Stato di guerra con la Striscia.\nI palestinesi sotto l'ANP sono circa \nL'acquisto della cittadinanza.\nSecondo la controversa legge contro i matrimoni misti del 2003, confermata dalla corte suprema, un/una ebreo/a israeliano/a che sposa un/una palestinese all'estero non pu\u00f2 richiedere n\u00e9 il riconoscimento del matrimonio n\u00e9 la cittadinanza per il coniuge (solo la residenza e solo in caso di motivi umanitari). Non esiste invece, a livello legale, alcun impedimento per un cittadino ebreo di sposare all'estero una cittadina israeliana di etnia araba-palestinese e religione musulmana, e viceversa, e far riconoscere il proprio matrimonio; il figlio risulter\u00e0 comunque cittadino israeliano.\nOccorre distinguere tra l'ebraicit\u00e0 della persona e il suo status di cittadino: bench\u00e9 Israele sia \"stato ebraico\" un cittadino non deve essere per forza ebreo per essere riconosciuto tale, poich\u00e9 esso \u00e8 comunque uno stato laico.\nLa questione ha evidenti ricadute giuridiche, dal momento che la cittadinanza israeliana non viene data automaticamente al coniuge: tuttavia, a seguito della legge del ritorno (che assegna la cittadinanza a tutti gli ebrei), non viene applicata a livello di giurisdizione civile la regola religiosa secondo cui pu\u00f2 essere data la qualifica automatica di ebreo al neonato dalla sola madre, secondo la tradizionale regola ebraica (non applicata dall'ebraismo riformato), ma la cittadinanza pu\u00f2 essere acquisita con un padre o un nonno di riconosciuta appartenenza ebraica. Il coniuge ottiene un permesso di soggiorno e la residenza permanente e deve richiedere poi la naturalizzazione, per la quale occorre risiedere ufficialmente per tre anni dei cinque prima della richiesta sul suolo israeliano (tranne per gli ebrei di nascita o convertiti, che la ottengono automaticamente). La cittadinanza pu\u00f2 essere trasmessa anche da genitore non ebreo, a patto che abbia il passaporto israeliano. Tutti gli abitanti dello Stato a partire dalla fondazione (con eccezione dei palestinesi che se sono andati via come profughi), compresi gli arabi, e i loro discendenti, hanno diritto alla cittadinanza. I figli di cittadini israeliani e cittadini di qualunque altra nazionalit\u00e0, ottengono quindi automaticamente la cittadinanza. Di solito \u00e8 ammessa la doppia cittadinanza; se si \u00e8 precedentemente cittadini di paesi che non l'ammettono, occorre rinunciare alla precedente nazionalit\u00e0.\nDiritti umani.\nLa legge base (di rango costituzionale) \"Libert\u00e0 e Dignit\u00e0 Umana\" tutela i diritti umani, sociali, civili e politici. La maggiore organizzazione israeliana per i diritti umani \u00e8 B'Tselem.\nSono pi\u00f9 di duecento le risoluzioni ONU che deplorano la deportazione di Palestinesi da parte di Israele.\nDiritti civili e politici in Israele.\nIsraele \u00e8 una democrazia in cui trovano riconoscimento i diritti civili e politici, di libert\u00e0 d'espressione e di economia di mercato.\nIsraele, considerato senza territori occupati, \u00e8 classificato come \"libero\" da Freedom House; nel 2014 il punteggio era 2 per le libert\u00e0 civili e 1 per i diritti politici, dove 1 \u00e8 la situazione migliore e 7 la peggiore.\nLa minoranza araba residente in Israele lamenta discriminazioni ai suoi danni, sia nella quotidiana pratica amministrativa sia nel mantenimento in vigore di normative formalmente neutrali ma di fatto discriminatorie. A giudizio degli assertori del concetto di democrazia etnica, Israele costituirebbe un esempio della stessa. Per quanto riguarda i cittadini israeliani non ebrei, i loro diritti civili e politici sono riconosciuti e protetti; possono partecipare alle elezioni, formare partiti politici e accedere alle posizioni politiche, amministrative e giudiziarie, comprese quelle di ministro, giudice della Corte suprema, ambasciatore e generale dell\u2019esercito.\nDiritti degli omosessuali.\nIsraele \u00e8 l'unico paese del vicino oriente dove le unioni omosessuali celebrate all'estero sono riconosciute con gli stessi diritti delle unioni civili presenti in altri paesi. Dal 2005 alcuni tribunali israeliani hanno concesso il diritto di adottare il figlio del partner.\nTerritori occupati.\nDiversa la situazione per i territori palestinesi occupati sotto amministrazione Israeliana, cio\u00e8 parte della Cisgiordania (\"West Bank\"), Gerusalemme est e, fino al 2005, la Striscia di Gaza. Qui vengono riportate violazioni dei diritti umani a causa della continua espansione degli insediamenti israeliani, l'aumento delle restrizioni per l'economia palestinese a causa della barriera di separazione israeliana nella Cisgiordania, , e le continue incursioni e operazioni militari degli ultimi anni da parte di Israele.\nFreedom House ha classificato per l'ultima volta i \"territori occupati da Israele\" come unit\u00e0 a s\u00e9 nel 2010, ed erano considerati \"non liberi\", con il punteggio di 6 sia per i diritti civili sia per quelli politici, dove 1 \u00e8 la maggiore libert\u00e0 e 7 la minore. Dal 2011 la Cisgiordania \u00e8 considerata interamente, tenendo conto sia dei territori amministrati da Israele sia di quelli amministrati dallo Stato di Palestina; nel 2014 era \"non libera\" con il punteggio di 5 per i diritti civili e 6 per quelli politici.\nPer quanto riguarda i circa 1,8 milioni di palestinesi che vivono nei territori occupati nel 1967, e tuttora governati in maggioranza da Israele (Gerusalemme est e West Bank) i diritti sono quelli di un popolo sotto occupazione militare anche se bisogna notare che, a partire dagli Accordi di Oslo, circa il 98% della popolazione palestinese vive sotto la giurisdizione diretta dell'Autorit\u00e0 Nazionale Palestinese.\nL'arcivescovo anglicano Desmond Tutu, una delle figure di maggiore spicco nella lotta contro l'apartheid in Sudafrica, ha criticato ripetutamente il trattamento dei palestinesi da parte di Israele, definendo anche questo una forma di apartheid. Lo stesso paragone \u00e8 stato fatto nel novembre 2008 anche dal presidente dell'assemblea dell'ONU Miguel d'Escoto Brockmann, durante un incontro nell'ambito della \"Giornata internazionale di solidariet\u00e0 con il popolo palestinese\". D'Escoto Brockmann ha anche definito la non esistenza di uno Stato palestinese e la continua situazione di tensione in medio oriente \"Il pi\u00f9 grande fallimento nella storia delle Nazioni Unite\".\nIn Cisgiordania, utilizzando leggi diverse, in particolare ottomane, e la possibilit\u00e0 stabilita dopo il 1967 di dichiarare statale il territorio occupato da nazioni \"nemiche\", Israele ha ottenuto il controllo di parte dei terreni, che usa per costruire e ampliare colonie.\nI fondi destinati alle scuole per bambini arabi sono, in rapporto alla popolazione, molto inferiori a quelli destinati alle scuole per bambini ebrei.\nMolto peggiore \u00e8 la situazione dei palestinesi dei Territori Occupati. Israele accorda un trattamento preferenziale agli abitanti ebrei delle colonie in Cisgiordania e a Gerusalemme Est per quanto riguarda la costruzione di case e i servizi municipali. A Gerusalemme Est, questo avviene malgrado i palestinesi paghino le medesime imposte.\nNei primi tre anni della seconda intifada, Molte distruzioni sono causate dal costruire, la cosiddetta 'barriera di separazione', sita per il 90% in territorio palestinese, per facilitare il passaggio tra Israele e gli insediamenti israeliani (illegali, in base alla legge internazionale). \nNei Territori Occupati valgono leggi diverse per i coloni e per i palestinesi. Se i coloni commettono reati sono sottoposti alla legge penale israeliana per i civili; o quella militare israeliana.\nNel 1999 la Corte Suprema israeliana ha vietato l'uso della forza fisica negli interrogatori. \nNei Territori Occupati i soldati israeliani hanno ripetutamente usato civili palestinesi, minori compresi, come scudi umani, ci\u00f2 che \u00e8 esplicitamente vietato dall'articolo 28 della Quarta Convenzione di Ginevra.\nCon le uccisioni e le distruzioni di case compiute a Gaza durante la seconda intifada, secondo l'organizzazione israeliana per i diritti umani Adalah l'esercito israeliano ha compiuto crimini di guerra. Distruggere case viola l'articolo 147 della Quarta Convenzione di Ginevra.\nMigliaia di detenuti palestinesi presenti nelle carceri israeliane sarebbero trattenuti per motivazioni politiche (circa stimati nel 2003), in parte (circa 530 sempre nel 2003 e 817 nel 2008) sono in regime di \"detenzione amministrativa\", vale a dire senza che sia stato fissato un processo. Il fatto che spesso Israele, nell'ambito dei colloqui di pace, liberi alcune decine o centinaia di questi prigionieri come \"gesto di buona volont\u00e0\", \u00e8 stato indicato come una prova del fatto che queste detenzioni avvengono senza un reale motivo. In alcuni casi gruppi umanitari come Amnesty International hanno ricevuto segnalazioni di maltrattamenti, torture e negazione di assistenza legale. Nell'aprile 2008, il Vicepresidente del Parlamento Europeo, Luisa Morgantini, ha definito quello nelle carceri un \u00abtrattamento umiliante e degradante. Gli interrogatori sono svolti in modo inumano e talvolta costituiscono una forma di tortura. Il cibo scarseggia e vi sono gravi problemi di sovraffollamento\u00bb.\nUn rapporto ufficiale israeliano ha riconosciuto che i servizi segreti hanno torturato detenuti palestinesi durante la prima intifada, fra il 1988 e il 1992. Uno dei metodi \u00e8 lo scotimento, . Il 4 dicembre 2008 il Consiglio per i diritti umani dell'ONU, dopo due anni di ricerche sul territorio israeliano, ha prodotto un rapporto in cui si chiedeva a Israele di sospendere le \"pratiche di tortura fisica e mentale\" sui detenuti palestinesi e di rimuovere il blocco alla Striscia di Gaza. Pochi giorni dopo la presentazione del rapporto, il 15 dicembre, Israele ha negato il rinnovo del visto di ingresso a Richard Falk, docente di diritto internazionale all'Universit\u00e0 di Princeton e rappresentante delle Nazioni Unite per i diritti umani nei territori palestinesi. Falk, uno degli autori del rapporto, era stato criticato dalle autorit\u00e0 israeliane (che avevano fin da allora preannunciato il non rinnovo del visto di ingresso) gi\u00e0 nella primavera del 2008, dopo la sua assegnazione all'incarico (che doveva durare 6 anni), quando aveva paragonato la situazione tra israeliani e palestinesi a quella tra nazisti ed ebrei.\nDal 2003, Israele vieta l'unificazione famigliare agli israeliani (in grandissima maggioranza cittadini arabi dello Stato), e ai palestinesi che abitano a Gerusalemme Est, se il coniuge risiede in Cisgiordania o nella Striscia di Gaza.\nIn Cisgiordania ci sono ora pi\u00f9 di 500 posti di blocco. Anche le ambulanze sono talvolta soggette a controlli di sicurezza: secondo fonti palestinesi riprese dal WHO, tra il 2000 e il 2005 61 donne avrebbero partorito presso dei posti di blocco, il che avrebbe contribuito a causare la morte di 28 neonati, prevalentemente tra il 2000 e il 2001. \nPolitica estera.\nLo Stato d'Israele \u00e8 riconosciuto da una forte maggioranza degli Stati del mondo (161 su 192 nel 2007), in coerenza con la risoluzione n. 181 delle Nazioni Unite del 29 novembre 1947. Israele \u00e8 membro dell'ONU ma non di altre organizzazioni internazionali come la NATO.\nA causa della questione palestinese, Israele \u00e8 in uno stato di costante tensione con una grande maggioranza di Stati arabi. Israele, come Stato, \u00e8 riconosciuto da un numero limitato di paesi islamici, fra cui Turchia, Giordania, Egitto e dal 2020, degli Emirati Arabi Uniti, del Marocco, del Sudan e del Bahrein, con i quali intrattiene normali relazioni diplomatiche. Sussistono inoltre normali relazioni diplomatiche con i paesi islamici gi\u00e0 membri dell'Unione Sovietica (Azerbaigian, Kazakistan e Turkmenistan).\nLe relazioni diplomatiche con la Turchia si sono per\u00f2 molto inasprite nel 2010 e con l'espulsione dell'ambasciatore nel 2011. Alcuni paesi arabi (come il Qatar) intrattengono relazioni diplomatiche a basso livello o informali, . Cuba ha interrotto i rapporti a causa dell'alleanza stretta di Israele con gli Stati Uniti.\nLe seguenti 32 nazioni non hanno relazioni diplomatiche ufficiali con Israele (al 2020):\nAlcuni esponenti politici e alcuni partiti europei hanno proposto che Israele venga ammessa, qualora lo desideri, all'interno dell'Unione europea.\nForze armate.\nI militari di Israele sono raggruppati nelle Forze unificate della Difesa d'Israele (IDF, Israel Defense Forces), conosciute in ebraico con l'acronimo Tzahal (\u05e6\u05d4\"\u05dc).\nDiversamente dall'organizzazione delle forze armate negli altri paesi, la Marina e l'Aeronautica israeliana sono subordinate all'Esercito. Ci sono altre agenzie governative paramilitari che si occupano dei differenti aspetti della sicurezza d'Israele (come il MAGAV e lo Shin Bet) e civili con compiti di difesa, come Aman e il Mossad, i servizi segreti esterni di Israele.\nLe IDF sono considerate come la forza militare pi\u00f9 forte nel Medio Oriente e sono quelle che hanno maggior esperienza pratica, avendo difeso il proprio paese in pi\u00f9 di cinque conflitti. I punti di forza delle IDF sono l'alta qualit\u00e0 dell'addestramento e l'uso di armamenti tecnologicamente evoluti, prima importati dagli Stati Uniti, ora prodotti in Israele, che dispone di un'avanzata industria militare.\nLa maggior parte degli israeliani, maschi e femmine, sono chiamati alle armi all'et\u00e0 di 18 anni. Il servizio obbligatorio \u00e8 di tre anni per gli uomini e di 20 mesi per le donne. A seguito del servizio obbligatorio, gli uomini israeliani diventano parte delle forze di riserva dell'IDF e solitamente sono tenuti a servire per parecchie settimane ogni anno come riservisti, fino ai loro 40 anni.\nPer gli Arabo-israeliani il servizio militare \u00e8 facoltativo. I Circassi e i Beduini si arruolano attivamente nell'IDF. Dal 1956, i Drusi vengono considerati come israeliani sotto coscrizione, su richiesta della comunit\u00e0 drusa. Gli uomini che studiano a tempo pieno nelle istituzioni religiose possono ottenere un rinvio della leva; la maggior parte degli ebrei Haredi, i cosiddetti ultraortodossi estendono questi rinvii fino a raggiungere un'et\u00e0 in cui sono troppo vecchi per la coscrizione. Israele non dispone nel suo ordinamento di una legge sull'obiezione di coscienza. Sono esonerati i pacifisti dichiarati solo se giudicati tali da una speciale commissione non militare e le donne che si dichiarano religiosamente osservanti. I \"refusenik\" sono coloro i quali rifiutano di prestare servizio per motivi politici legati all'occupazione della West Bank. Vengono giudicati dalla Corte marziale e rischiano pene detentive fino a un massimo di tre anni.\nAlcuni gruppi di protesta, ad esempio di militari di leva o ex arruolati, e il partito di destra Israel Beytenu hanno proposto un servizio civile obbligatorio per chi non \u00e8 arruolato nelle forze armate, in particolare un lavoro svolto in ospedali, fra i vigili del fuoco, o nella protezione dell'ambiente (come il \"Servizio civile nazionale\" facoltativo dell'Italia). In tale veste servirebbero il periodo di leva gli arabo-israeliani, gli ebrei haredim e altri esonerati. Tale proposta ha suscitato le proteste dei sionisti religiosi e degli stessi arabi in Parlamento.\nArmi nucleari israeliane.\nIsraele \u00e8 il sesto paese al mondo ad aver sviluppato armi nucleari; non ha sottoscritto il trattato di non proliferazione nucleare (TNP), insieme con altri paesi in possesso dell'arma atomica: India, Pakistan e Corea del Nord. L'ex Direttore generale dell'AIEA Mohamed ElBaradei considera Israele come uno Stato in possesso di armi nucleari, ma Israele mantiene una politica nota come \"l'ambiguit\u00e0 nucleare\". Israele non ha mai ammesso ufficialmente di avere armi nucleari, mentre ha sempre dichiarato che non sar\u00e0 il primo paese a \"introdurre\" armi nucleari in Medio Oriente, lasciando ambiguo il significato di \"introdurre\" potrebbe significare che non costruir\u00e0 o che non user\u00e0.\nNel 2006 il primo ministro Ehud Olmert ammise l'esistenza di armi nucleari Israeliane in un'intervista alla televisione tedesca.\nNel maggio 2010 il Guardian ha pubblicato documenti rilasciati dal governo sudafricano che confermano l'esistenza dell'arsenale nucleare Israeliano e rivelato che Israele tent\u00f2 di vendere missili a testata nucleare al Sudafrica. L'unico sospetto test nucleare condotto da Israele \u00e8 conosciuto come l'incidente Vela.\nIsraele ha cominciato a sviluppare la sua tecnologia nucleare appena un anno dopo la sua fondazione nel 1948 e con il sostegno francese cominci\u00f2 segretamente la costruzione di un reattore nucleare e di un impianto di raffreddamento alla fine del 1950. Anche se Israele ha costruito un'arma nucleare nel 1967-68, questo non \u00e8 mai stato confermato pubblicamente, fino a quando Mordechai Vanunu, un ex tecnico nucleare israeliano, rivel\u00f2 i dettagli del programma nucleare militare alla stampa britannica nel 1986. Israele si stima possa attualmente possedere tra le 75 e le 400 testate nucleari.\nSport.\nSebbene l'Israele sia uno stato asiatico, fa parte dei Comitati Olimpici Europei. Pertanto, per tutti gli sport, gareggia nelle competizioni europee, e a livello internazionale partecipa come nazione europea.\nCalcio.\nIl principale sport nazionale \u00e8 il calcio. Il campionato israeliano di calcio \u00e8 gestito dalla Federazione calcistica d'Israele (IFA), la quale, per quanto il Paese sia geograficamente collocato in Asia, \u00e8 affiliata dal 1994 all'UEFA. Conseguentemente, le squadre calcistiche israeliane partecipano alle coppe europee, e la Nazionale di calcio d'Israele disputa le qualificazioni al Campionato mondiale con le altre selezioni europee, oltre a prendere parte alle qualificazioni al campionato europeo di calcio.\nL'IFA fu istituita nel 1928, venti anni prima della fondazione dello Stato di Israele e durante il Mandato britannico della Palestina, come \"Associazione calcistica della Palestina/Eretz Israele\". Nel 1929 si affili\u00f2 alla FIFA e dal 1954 al 1974 fu iscritta all'AFC, prima della sua espulsione, su pressione dei Paesi arabi.\nDurante il periodo di iscrizione dell'IFA all'AFC, la Nazionale di calcio d'Israele vinse la Coppa d'Asia 1964. Successivamente, si \u00e8 qualificata, per la prima (e finora unica) volta ai mondiali di calcio, nell'edizione del 1970 in Messico, dove fu eliminata al primo turno. Attuale capocannoniere della Nazionale israeliana \u00e8 Mordechai Spiegler con 25 reti.\nKrav Maga.\nUn sistema di combattimento ormai diffuso in tutto il mondo, che trae origine in Israele \u00e8 il Krav Maga (che significa combattimento a contatto). Il Krav Maga non \u00e8 uno sport, anche se la sua pratica pu\u00f2 consentire al praticante di trarre benefici dal punto di vista psicofisico. Va considerato, in sostanza, come un metodo di difesa personale, che trae origine da altre arti marziali, tant'\u00e8 che \u00e8 abbastanza utilizzato, in Israele e ormai in vari Paesi del mondo, anche da operatori della sicurezza, Forze Armate e di Polizia.\nPallacanestro.\nMolto popolare in Israele \u00e8 anche la pallacanestro. Analogamente all'IFA, anche la Federazione cestistica d'Israele (IBBA), iscritta alla FIBA dal 1939, \u00e8 affiliata alla FIBA Europe.\nLa Nazionale di pallacanestro d'Israele vanta una partecipazione ai Giochi olimpici (17\u00ba posto a Helsinki 1952), due ai mondiali (8\u00ba posto nel 1954 e 7\u00b0 nel 1986), nonch\u00e9 25 presenze all'Europeo (miglior risultato, il secondo posto conquistato nel 1979).\nLa principale societ\u00e0 cestistica israeliana \u00e8 il Maccabi Tel Aviv, che, oltre a dominare da sempre il campionato nazionale (di cui ha vinto 51 delle 60 edizioni finora disputate), ha vinto 6 volte l'Eurolega e una volta la Coppa Intercontinentale.\nVela.\nImportanti risultati sono stati colti dallo sport israeliano nella vela, grazie, soprattutto, alle imprese di Gal Fridman. Dopo la medaglia di bronzo ottenuta ad Atlanta 1996, e l'oro mondiale conquistato ai campionati mondiali di windsurf del 2002, Fridman \u00e8 divenuto il primo atleta israeliano a vincere una medaglia d'oro olimpica, conquistata ai Giochi di Atene nel 2004.\nGiochi olimpici.\nPrima medaglia olimpica vinta da Israele fu la medaglia d'argento nel judo di Yael Arad, a Barcellona 1992.\nSempre riguardo ai Giochi olimpici ricordiamo il velista Gal Fridman, primo oro olimpico per Israele, ai Giochi olimpici di Atene 2004.\nJudo.\nCinque delle nove medaglie olimpiche conquistate da Israele vengono dal Judo, comprese le prime due in assoluto alle Olimpiadi di Barcellona del 1992 vinte da Yael Arad (argento) ed Oren Smadja (bronzo). Dall'inizio degli anni 90 del secolo scorso questo sport ha guadagnato costantemente popolarit\u00e0 tanto da rivaleggiare con il calcio come numero di praticanti (tra cui bambini e ragazzi), da essere definito da alcuni \"sport nazionale\" e da far guadagnare alla judoka Yarden Gerbi il titolo di Atleta Israeliana dell'anno nel 2014."}
{"id": "2441807", "revid": "179980", "url": "https://it.wikipedia.org/wiki?curid=2441807", "title": "Deportivo Veracruz", "text": ""}
{"id": "2441809", "revid": "144796", "url": "https://it.wikipedia.org/wiki?curid=2441809", "title": "Giovanni Galeazzo Serbelloni", "text": ""}
{"id": "2441811", "revid": "179980", "url": "https://it.wikipedia.org/wiki?curid=2441811", "title": "F.C. Atlas A.C.", "text": ""}
{"id": "2441812", "revid": "1543377", "url": "https://it.wikipedia.org/wiki?curid=2441812", "title": "Southeastern Film Critics Association Awards 1993", "text": "La 1\u00aa edizione dei Southeastern Film Critics Association Awards si \u00e8 tenuta nel gennaio 1993."}
{"id": "2441819", "revid": "118959234", "url": "https://it.wikipedia.org/wiki?curid=2441819", "title": "Pan Books", "text": "La Pan Books \u00e8 una casa editrice britannica specializzata nella pubblicazione di tascabili: insieme alla Penguin Books fondata pochi anni prima, \u00e8 stata una delle prime case editrici a lanciare con successo questo formato. Fa parte del gruppo inglese Macmillan Publishers, a sua volta controllato dal gruppo editoriale tedesco Verlagsgruppe Georg von Holtzbrinck.\nLa casa editrice fu fondata a Londra nel 1944 da Alan Bott ed inizi\u00f2 come editore indipendente, dal 1947 si dedica principalmente ai tascabili. \nIl marchio Pan Books, che mostra l'antico dio greco Pan che gioca con una pipa, \u00e8 stato progettato da Mervyn Peake.\nAlcuni anni dopo la morte di Bott, avvenuta nel 1952, la casa editrice fu acquisita da un consorzio di altre quattro case editrici: Heinemann, Hodder &amp; Stoughton, Macmillan e Collins. Nel 1962 queste ultime due la rilevarono completamente, mentre nel 1969 rientr\u00f2 nella compagine societaria anche Heinemann.. Nel 1987 Collins e Heinemann cedettero le loro quote e la Pan Books divenne parte del gruppo Macmillan.\nTra gli autori di narrativa pubblicati si possono trovare tra gli altri Wilbur Smith, Ian Fleming, Douglas Adams, Ken Follett, Dick Francis, Scott Turow, Valerio Massimo Manfredi, Sue Grafton, David Baldacci. Fra i saggi, \u00e8 specializzata in argomenti storici e biografie.\nDurante gli anni '50 e '60 i tascabili PanBooks erano caratterizzati dalle copertine colorate, che hanno affascinato numerosi collezionisti dell'epoca."}
{"id": "2441829", "revid": "73125", "url": "https://it.wikipedia.org/wiki?curid=2441829", "title": "Termocoppie", "text": ""}
{"id": "2441830", "revid": "729019", "url": "https://it.wikipedia.org/wiki?curid=2441830", "title": "Besson MB-411", "text": "Il Besson MB-411 P\u00e9trel era un idro-ricognitore biposto a galleggiante centrale, realizzato in piccola serie dall'azienda aeronautica francese Soci\u00e9t\u00e9 de construction a\u00e9ronautiques et navales Marcel Besson negli anni trenta.\nProgettato per essere utilizzato sul sommergibile portaerei si tratta di uno dei pochi casi di un velivolo appositamente studiato per essere fornito come equipaggiamento su un sottomarino e da esso trasportato in un apposito hangar pressurizzato realizzato nello scafo.\nImpiego operativo.\nIl primo MB-411 venne assegnato al \"Surcouf\" che lo equipaggi\u00f2 dal settembre 1935 fino al suo naufragio a causa di una collisione subito al largo delle Indie Occidentali, nel febbraio 1942.\nIl secondo esemplare venne invece assegnato all'Aeronavale Escadrille 7-S-4 basata a Saint-Mandrier-sur-Mer.\nDescrizione tecnica.\nL'MB-411 era un velivolo di aspetto compatto, necessario per lo stoccaggio, smontato, nello stretto hangar pressurizzato a cui era destinato.\nLa fusoliera, caratterizzata da una sezione quadrata, era realizzata in legno tranne nella parte anteriore dove era posizionata l'unit\u00e0 motrice e presentava sulla sua parte superiore i due abitacoli aperti protetti da un piccolo parabrezza, l'anteriore destinato al pilota ed il posteriore all'osservatore. Dietro agli abitacoli era posto un piccolo generatore anemometrico che aveva la funzione di alimentare la strumentazione di bordo.\nPosteriormente terminava in un impennaggio cruciforme caratterizzato da una grande deriva che si estendeva soprattutto inferiormente, integrata da due piani orizzontali incernierati e controventati, dotati anch'essi di due piccole derive superiori, che, quando il velivolo era stivato, erano appoggiati alla deriva.\nL'ala, a pianta rettangolare, era montata bassa, anch'essa realizzata in legno e completamente staccabile in due semiali per consentirne lo stivaggio. La semiala sinistra integrava alla sua estremit\u00e0 il tubo di Pitot. Inferiormente era collegata ai galleggianti equilibratori tramite una struttura tubolare e, tramite due montanti trasversali, al grande galleggiante centrale posto sotto alla fusoliera collegato alla stessa anch'esso da un castello tubolare integrato da tiranti in filo d'acciaio.\nLa propulsione era affidata ad un Salmson 9N posizionato sul muso, un motore radiale 9 cilindri posizionati su una singola stella raffreddato ad aria, racchiuso in una cappottatura bugnata ed abbinato ad un'elica bipala."}
{"id": "2441831", "revid": "73125", "url": "https://it.wikipedia.org/wiki?curid=2441831", "title": "Williamina Paton Fleming", "text": ""}
{"id": "2441837", "revid": "287204", "url": "https://it.wikipedia.org/wiki?curid=2441837", "title": "InterLiga", "text": "L'InterLiga \u00e8 una competizione calcistica messicana, organizzata dalla federazione calcistica nazionale per determinare le squadre qualificate alla Copa Libertadores.\nPrima della Coppa Libertadores 2004, i club messicani dovevano competere prima l'uno contro l'altro e successivamente contro squadre venezuelane per accedere alla competizione; nel 2004 sia al Messico che al Venezuela furono garantiti dei posti in Libertadores. La Federaci\u00f3n Mexicana de F\u00fatbol Asociaci\u00f3n decise di creare un torneo per decidere chi avrebbe guadagnato i due posti garantiti dalla CONMEBOL.\nEdizioni.\nNota: Dal 2005 \u00e8 stato aggiunto un terzo posto in Libertadores per le squadre messicane: il vincitore dell'InterLiga si aggiudica l'accesso direttamente alla fase a gironi.\nClub per numero di partecipazioni.\nNota: in grassetto le edizioni vinte."}
{"id": "2441843", "revid": "1910023", "url": "https://it.wikipedia.org/wiki?curid=2441843", "title": "Nazionale di calcio a 5 della Bielorussia", "text": "La nazionale di calcio a 5 della Bielorussia \u00e8, in senso generale, una qualsiasi delle selezioni nazionali di Calcio a 5 della Federazione calcistica della Bielorussia che rappresentano la Bielorussia nelle varie competizioni ufficiali o amichevoli riservate a squadre nazionali.\nLa nazionale bielorussa \u00e8 una tra le prime che ha iniziato l'attivit\u00e0 a livello europeo, ha partecipato a tutte le fasi di qualificazione allo UEFA Futsal Championship non ottenendo mai risultati di rilievo se non nelle Qualificazioni all'UEFA European Futsal Championship 2010 dove grazie al buon secondo posto dietro al si \u00e8 qualificata per la prima volta nella sua storia ad una fase finale di una competizione internazionale per squadre nazionali.\nLa nazionale bielorussa ha esordito in una competizione ufficiale internazionale il 23 ottobre 1995 sconfitta dalla per 2-3, la prima vittoria arriva sempre nelle qualificazioni al primo europeo di Spagna il 28 ottobre per 14-1 con la Moldavia. Nel 1998 la Bielorussia giunge dietro ad Italia e Georgia, rimanendo fuori dall'Europeo. Nel 2000 la Bielorussia viene inserita nel gruppo E delle qualificazioni al mondiale 2000, dove l'Olanda e la Jugoslavia la sopravanzano. Nel 2001 \u00e8 di nuovo l'Italia che ostacola la strada dell'Europeo ai bielorussi.\nDue anni pi\u00f9 tardi, a sbarrare la strada alla Bielorussia c'\u00e8 solo il Portogallo, nelle qualificazioni al mondiale 2004 passa il girone 5 in Lituania ma poi viene eliminata nella fase diretta dalla , la stessa squadra sbarra la strada ai bielorussi che giungono secondi assieme alla Slovacchia. Nel 2007 infine \u00e8 nuovamente l'Italia a vincere il girone eliminando la Bielorussia seconda classificata. Nel 2008 infine la Bielorussia vince il raggruppamento in Romania e giunge allo scontro con i russi per l'eliminazione diretta, questi ultimi hanno la meglio qualificandosi al mondiale dove poi giungeranno quarti."}
{"id": "2441846", "revid": "767487", "url": "https://it.wikipedia.org/wiki?curid=2441846", "title": "Robert Budzynski", "text": "Carriera.\nCalciatore.\nDifensore, Budzynski si form\u00f2 nei club amatoriali di B\u00e9thune e di Auchel, in cui gioc\u00f2 dal 1953 fino al 1958, anno in cui esord\u00ec in massima serie con la maglia del Lens. Nel 1963 Budzynski fu acquistato dall'allora neopromosso Nantes, con cui vinse due campionati consecutivi (1964-65 e 1965-66) ed esord\u00ec in nazionale, collezionando undici presenze in due anni e partecipando ai mondiali del 1966. Concluse la sua carriera a soli 29 anni a causa di un infortunio alla tibia e al perone.\nDirigente.\nConclusasi la carriera di calciatore, Budzynski rest\u00f2 in societ\u00e0 divenendone direttore sportivo (fu il primo caso nella storia del calcio francese), mansione che ricopr\u00ec fino all'ottobre del 2005, in cui raggiunse l'et\u00e0 pensionabile."}
{"id": "2441847", "revid": "73125", "url": "https://it.wikipedia.org/wiki?curid=2441847", "title": "Stephen William Hawking", "text": ""}
{"id": "2441849", "revid": "647919", "url": "https://it.wikipedia.org/wiki?curid=2441849", "title": "Errachidia", "text": ""}
{"id": "2441850", "revid": "253269", "url": "https://it.wikipedia.org/wiki?curid=2441850", "title": "Brion James", "text": "Biografia.\nFiglio di Ida Mae e Jimmy James, gestori di un cinema, nel 1962 si iscrisse alla San Diego State University. Durante il servizio militare alla Army Reserve in California, divent\u00f2 grande amico dell'attore Tim Thomerson, con il quale si trasfer\u00ec a New York per sfondare nel cinema. Qui svolse molti lavori per mantenersi e frequentare i corsi ad una scuola teatrale. Nell'agosto 1999, dopo quindici anni di intensa attivit\u00e0 cinematografica in pi\u00f9 di 100 film, James mor\u00ec a 54 anni, per un attacco di cuore.\nCarriera.\nL'aspetto rude e il fisico imponente (era alto 1,91\u00a0m) lo resero particolarmente adatto per i ruoli da criminale o da braccio destro del \"cattivo\". Nel 1975 ottenne infatti un ruolo nel film TV \"The Kansas City Massacre\", interpretando John Dillinger. Ottenne poi un ruolo maggiore nel film \"Vecchia America\" (1976). James altern\u00f2 comparse in film e serial televisivi, come \"L'incredibile Hulk\" e \"Storie incredibili\", serie ideata a curata da Spielberg. \nMaggiore successo giunse negli anni ottanta con i film \"I guerrieri della palude silenziosa\" (1981), \"48 ore\" (1982) e \"Blade Runner\" (1982), dove interpret\u00f2 il Replicante Leon Kowalski, il suo ruolo pi\u00f9 celebre. Nel 1989 fu il tirapiedi di un boss mafioso nel film \"Tango &amp; Cash\" con Sylvester Stallone e Kurt Russell.\nNegli anni novanta apparve nella serie TV \"Highlander\", interpret\u00f2 lo sceriffo Bowman nella serie \"Millennium\" e prest\u00f2 la sua voce al personaggio Parasite in \"Le avventure di Superman\". Nel 1997 interpret\u00f2 il generale Munro nel film \"Il quinto elemento\" di Luc Besson. Dopo la morte, James apparir\u00e0 in altre cinque pellicole postume. A lui \u00e8 dedicato il film \"Il re \u00e8 vivo\" (2000)."}
{"id": "2441853", "revid": "767487", "url": "https://it.wikipedia.org/wiki?curid=2441853", "title": "Jermaine Taylor (cestista)", "text": "Carriera NBA.\nDopo quattro anni di NCAA nel suo Stato natale, per l'Universit\u00e0 della Florida Centrale, nel 2009 inizia la sua carriera nella NBA venendo scelto al secondo giro del draft come 32\u00aa scelta assoluta dai Washington Wizards e poi girato agli Houston Rockets per motivi economici. In seguito gioca anche per i Sacramento Kings."}
{"id": "2441856", "revid": "339392", "url": "https://it.wikipedia.org/wiki?curid=2441856", "title": "Jabir ibn Aflah", "text": ""}
{"id": "2441857", "revid": "339392", "url": "https://it.wikipedia.org/wiki?curid=2441857", "title": "Avempace", "text": ""}
{"id": "2441859", "revid": "1800081", "url": "https://it.wikipedia.org/wiki?curid=2441859", "title": "Domenico Fortunato Savino", "text": "Oper\u00f2 nel Regno delle Due Sicilie ed \u00e8 noto soprattutto per aver progettato e realizzato la Fabbrica d'armi di Mongiana.\nBiografia.\nNasce a Positano, un piccolo paese nella Provincia di Salerno sulla Costiera amalfitana.\nFrequenta la facolt\u00e0 di ingegneria all'Universit\u00e0 degli Studi di Napoli Federico II e ne esce brillantemente laureato. Inizia a esercitare la professione negli ambienti napoletani. Durante il regno di Ferdinando II di Borbone viene inviato a Mongiana dove trova un clima pi\u00f9 adatto al suo temperamento pionieristico. Arriva circa nel 1840, dopo essere stato fregiato della carica semi militarizzata di tenente. Ed \u00e8 proprio in questo periodo che diventa a tutti gli effetti \"l'ingegnere costruttore\". A Mongiana sar\u00e0 lui il punto di riferimento dei tecnici. Savino progetta la Fabbrica d'armi, la nuova caserma, la fonderia, le strade, il cimitero, le nuove officine, ponti e canali. All'inizio viene ingaggiato occasionalmente, poi sempre pi\u00f9 spesso, fino a divenire insostituibile per risolvere i pi\u00f9 svariati problemi. Le sue capacit\u00e0 e la sua inventiva lo porteranno a migliorare i sistemi di produzione della Fabbrica e di tutto il Regno delle due Sicilie. Progetta meccanismi inediti, corregge macchine difettose, realizza i carrelli degli altiforni con utilizzo di macchina a vapore che recupera i gas in uscita dagli altiforni. Questa tecnica prender\u00e0 piede nell'industria siderurgica molto tempo dopo; Savino e gli altri tecnici del regno sono i primi a usare il metodo. \nAlla Mongiana nella reale Fabbrica d'Armi il Savino ottiene il via libera all'introduzione del metodo di affinazione \"contese\" (\"affinage comtois\"). Una sola fusione con abballottatura, sollevamento di unica massa (detta \"loppa\"), battitura a maglio per addensarla e purgarla dalle scorie liquide, ricarica nel forno con nuovo carbone e nuova ghisa. Tale sistema fa salire il rendimento del ferro del 75%. Sotto la direzione del Savino alla Fabbrica sono progettati e costruiti nuovi forni a riverbero con l'aggiunta (altra operazione insolita adottata poi da tutta la siderurgia) di un fornello complementare, dal quale le fiamme eccedenti sono condotte lateralmente e il calore \u00e8 utilizzato poi a preriscaldare la ghisa da sottoporre a battitura a maglio da introdurre nei laminatoi. Nella rimodernata ferriera il Savino installa un nuovo laminatoio acquistato in Inghilterra: la \"macchina tira ferri\", dallo stendino colossale e insolito, al quale l'ingegnere dovr\u00e0 dedicare molte cure, infatti il macchinario inglese non sembra un esempio di perfezione tecnica. Sostituisce e corregge molti difetti per farla funzionare. Cambia alcuni cilindri difettosi, costruiti dai tecnici mongianesi. Per dimostrare la potenza della fabbrica e le accurate tecnologie raggiunte nel Regno delle due Sicilie all'epoca, egli progetta la fusione delle due colonne della facciata di ingresso della fabbrica di cui tuttora abbiamo testimonianza architettonica. Il getto delle colonne avviene in unica fase per quanto riguarda il fusto, e con getti separati per il capitello e per la base. Vista la perfezione del risultato ancora oggi riscontrabile, tutto il merito deve andare al Savino e a tutti i tecnici della Mongiana. Oggi potremmo accusare il Savino di kitsch, gli dobbiamo per\u00f2 riconoscere lo spunto antiaccademico ed originale in uno schema composito e codificato. Il Savino a Mongiana progetta anche l'ampliamento della casa del comandante, realizzazione che per\u00f2 andr\u00e0 a buon fine solo in parte. Nei suoi lavori si nota garbo e precisione.\nL'architettura e l'urbanistica che viene fuori a Mongiana dalle idee del Savino \u00e8 per l'epoca straordinaria e quasi senza precedenti. Non \u00e8 un caso infatti che a Mongiana venne introdotto lo stile neoclassico per la prima volta proprio per volont\u00e0 sua. Insomma il Savino pu\u00f2 essere collocato nella tradizione del \"millwright\" inglese, cio\u00e8 l'ingegnere tuttofare.\nSubito dopo l'unita d'Italia torna a Napoli, ma non ottiene soddisfazioni paragonabili a quelli che lo videro \"ingegnere costruttore\" a Mongiana. \nSono ancora conservati i suoi disegni per la trasformazione del palazzo di Castel Capuano, nel 1890. Mor\u00ec a Mongiana dove si era sposato e aveva avuto numerosi figli."}
{"id": "2441860", "revid": "287204", "url": "https://it.wikipedia.org/wiki?curid=2441860", "title": "Lenalidomide", "text": "La lenalidomide, nota inizialmente come \"CC-5013\", \u00e8 un farmaco derivato dal talidomide, impiegato per il trattamento del mieloma multiplo e delle sindromi mielodisplasiche. Si tratta di un agente immunomodulante, cio\u00e8 che interferisce sull'attivit\u00e0 del sistema immunitario. Essa blocca lo sviluppo delle cellule tumorali, inibisce l'angiogenesi (la crescita dei vasi sanguigni) e stimola anche particolari cellule del sistema immunitario ad attaccare le cellule tumorali.\n\"In vitro\", la lenalidomide ha tre attivit\u00e0 principali: favorisce l'apoptosi delle cellule tumorali (effetto citotossico diretto), inibisce il microambiente che sostiene lo sviluppo e la sopravvivenza delle cellule tumorali attraverso un effetto anti-angiogenico e anti-osteoclastogenico (effetto citotossico indiretto), e modifica l'attivit\u00e0 del sistema immunitario stimolando alcune cellule ad attaccare (effetto immunomodulante). Questo ampio spettro di attivit\u00e0 viene sfruttato per trattare diversi tipi di neoplasie ematologiche e neoplasie solide.\nUtilizzo nel mieloma multiplo.\nIl mieloma multiplo \u00e8 una malattia a carattere maligno, caratterizzata dall'abnorme proliferazione di plasmacellule. La lenalidomide, rispetto alla molecola sua progenitrice (talidomide), \u00e8 50\u00a0000 volte pi\u00f9 efficace nell'inibire il TNF-\u03b1 e presenta una minor incidenza di effetti collaterali. In uno studio clinico di fase III, \u00e8 stata dimostrata la superiorit\u00e0 di un'associazione lenalidomide-desametasone rispetto al desametasone usato da solo, che rappresentava fino a pochi anni fa la terapia di scelta nel mieloma.\nUtilizzo nelle sindromi mielodisplasiche.\nLa lenalidomide si \u00e8 rivelata efficace soprattutto nei pazienti con sindrome mielodisplasica classificata a basso rischio o a rischio intermedio-1 che presentavano una delezione 5q associata o meno ad altre anomalie citogenetiche. In uno studio su pazienti di questa categoria, trattati con sola lenalidomide, si \u00e8 ottenuto un miglioramento dell'emopoiesi e una minor necessit\u00e0 di ricorso alla terapia emotrasfusionale per il 63.8% dei casi.\nL'Agenzia italiana del farmaco ne ha approvato l'uso con questa indicazione con un documento emesso in data 31 ottobre 2008.\nUtilizzo nei tumori solidi.\nAttualmente si stanno conducendo studi clinici per testare la lenalidomide nel trattamento del linfoma di Hodgkin refrattario alle terapie convenzionali.\nEffetti indesiderati.\nGli effetti indesiderati pi\u00f9 comuni, osservati in pi\u00f9 del 10% dei pazienti che hanno assunto lenalidomide, sono neutropenia (diminuzione del numero dei leucociti neutrofili), astenia, costipazione, crampi muscolari, trombocitopenia (diminuzione del numero delle piastrine), anemia (diminuzione del numero di globuli rossi), diarrea, eruzioni cutanee.\nEffetto meno comune ma pi\u00f9 pericoloso \u00e8, come nel caso della talidomide, la trombosi venosa profonda che pu\u00f2 condurre a embolia polmonare. \u00c8 stato rilevato che questa complicanza si verifica pi\u00f9 frequentemente quando la lenalidomide viene usata in associazione ad alte dosi di desametasone, o a melphalan o a doxorubicina. \nPoich\u00e9 la lenalidomide \u00e8 un derivato della talidomide, la cui azione teratogena \u00e8 nota, il suo utilizzo \u00e8 strettamente vietato in gravidanza e non pu\u00f2 essere assunto da donne in et\u00e0 fertile, a meno che non prendano tutte le misure necessarie per evitare la gravidanza prima, durante e poco dopo aver terminato la terapia."}
{"id": "2441870", "revid": "110157", "url": "https://it.wikipedia.org/wiki?curid=2441870", "title": "Eman\u017eelinsk", "text": "Eman\u017eelinsk () \u00e8 una citt\u00e0 della Russia situata nell'Oblast' di \u010celjabinsk, capoluogo dell'Eman\u017eelinskij rajon, al confine con il Kazakistan, sulle pendici orientali dei Monti Urali meridionali, a 50 chilometri (31 miglia) a sud di \u010celjabinsk, il centro amministrativo dell'oblast'.\nStoria.\nL'insediamento venne fondato nel 1770 come un villaggio cosacco, dal 1886 \u00e8 conosciuto col nome di Eman\u017eelinsk.\n\u00c8 diventato un insediamento di estrazione del carbone nel 1930-1931, gli \u00e8 stato concesso lo status di citt\u00e0 il 25 settembre 1951. La cittadina \u00e8 stato uno dei posti pi\u00f9 vicini all'ipocentro dell'esplosione dell'evento meteorico del 2013."}
{"id": "2441871", "revid": "73125", "url": "https://it.wikipedia.org/wiki?curid=2441871", "title": "Edwin Salpeter", "text": ""}
{"id": "2441873", "revid": "73125", "url": "https://it.wikipedia.org/wiki?curid=2441873", "title": "Theodor Oppolzer", "text": ""}
{"id": "2441875", "revid": "306856", "url": "https://it.wikipedia.org/wiki?curid=2441875", "title": "Punta di Valle", "text": "La Punta di Valle (3.210 - \"Wollbachspitze\" in tedesco) \u00e8 una montagna delle Alpi della Zillertal nei Tauri occidentali. Si trova lungo la linea di frontiera tra l'Italia (Trentino-Alto Adige) e l'Austria (Tirolo).\nDal suo versante italiano nasce il Rio di Valle (\"Wollbach\") che, dopo un percorso di pochi chilometri, giunge a Cadipietra (\"Steinhaus\") dove confluisce nell'Aurino.\nLa prima salita avvenne nel 1878 da parte di Rudolf Seyerlen e Stephan Kirchler, anche se la montagna sembra essere stata raggiunta gi\u00e0 nel 1852 in occasione dei rilievi geodetici austriaci.\nToponimo.\nIl nome tradizionale della montagna deriva dal \"Wollbach\", un affluente dell'Aurino, attestato gi\u00e0 nel 1315-1325 come \"Walpach\" (letteralmente \"rio del bosco\"). Il nome italiano, creato da Ettore Tolomei, \u00e8 un adattamento derivato dall'errata conversione di \"Woll-\" in \"valle\"."}
{"id": "2441876", "revid": "666668", "url": "https://it.wikipedia.org/wiki?curid=2441876", "title": "Nazionale di calcio a 5 della Bosnia ed Erzegovina", "text": "La nazionale di calcio a 5 della Bosnia ed Erzegovina \u00e8, in senso generale, una qualsiasi delle selezioni nazionali di Calcio a 5 della Fudbalski Savez BiH che rappresentano la Bosnia ed Erzegovina nelle varie competizioni ufficiali o amichevoli riservate a squadre nazionali.\nStori.\nLe prestazioni della selezione bosniaca sono storicamente altalenanti, caratteristica che ha compromesso per lungo tempo la qualificazione ai campionati europeo e mondiale. All'inizio della sua attivit\u00e0 continentale, nel 1998, la Bosnia ed Erzegovina \u00e8 stata inserita nel gruppo 7, giunsendo terza (eliminata) dietro Portogallo e Ucraina, vincendo la sua prima gara il 5 dicembre contro Israele per 5-1.\nNel 2000 la Bosnia viene inserita nel gruppo A delle Qualificazioni al campionato mondiale di calcio a 5 2000 - UEFA, dove di nuovo Portogallo (qualificato) e Italia la sopravanzano. Nel 2001 \u00e8 di nuovo l'Italia, assieme alla Bielorussia che ostacola la strada dell'Europeo ai bosniaci.\nDue anni pi\u00f9 tardi, nelle Qualificazioni al campionato mondiale di calcio a 5 2004 - UEFA la Bosnia ed Erzegovina compie un vero miracolo: elimina la Russia e giunge alla fase ad eliminazione diretta dove la vince gara uno e rimedia un pareggio in Bosnia guadagnando il mondiale, la stessa squadra sbarra la strada ai bosniaci che giungono terzi dietro anche alla Croazia. Nel 2007 la Bosnia invece rimedia una disastrosa prova per la qualificazione all'Europeo, giungendo ultima senza punti nel girone E. Nel 2008 la Bosnia vince il raggruppamento casalingo e giunge allo scontro con gli spagnoli per l'eliminazione diretta, questi ultimi hanno la meglio in maniera netta (9-1, 4-0). Nelle Qualificazioni all'UEFA Futsal Championship 2010 la selezione balcanica giunge ultima nel girone di Ostrava che ha visto qualificarsi i padroni di casa della Repubblica Ceca."}
{"id": "2441877", "revid": "24443", "url": "https://it.wikipedia.org/wiki?curid=2441877", "title": "Wollbachspitze", "text": ""}
{"id": "2441878", "revid": "254401", "url": "https://it.wikipedia.org/wiki?curid=2441878", "title": "Chiesa di Santa Fede", "text": "La chiesa di Santa Fede \u00e8 un ex edificio religioso del centro storico di Genova, situata in \"via delle Fontane\" nel sestiere di Pr\u00e8, di fronte alla porta dei Vacca. \u00c8 attualmente sede di uffici del Municipio I Centro Est.\nStoria.\nOrigini.\nLa prima chiesa dedicata a santa Fede potrebbe essere stata costruita nell'XI secolo, quando il culto della santa martire di Agen si diffuse in occidente. L'edificio sarebbe stato costruito su un'antica necropoli paleocristiana, come dimostrerebbe una lapide risalente al IV secolo un tempo esistente nella chiesa. La prima memoria storica risale al 1142, in un documento in cui la Repubblica di Genova autorizzava un certo Ansaldo di Vacca a costruire delle abitazioni vicino alla chiesa.\nNel 1155 la nuova cinta muraria arriv\u00f2 a lambire la chiesa e la porta occidentale, oggi pi\u00f9 conosciuta come porta dei Vacca, prese ufficialmente il nome di porta di Santa Fede.\nSecondo varie fonti la chiesa sarebbe appartenuta ai cavalieri templari almeno fin dal 1161 e solo nel 1312, in concomitanza con la tragica soppressione di quell'ordine di monaci guerrieri, sarebbe passata ai cavalieri gerosolimitani della vicina Commenda di San Giovanni di Pr\u00e9.\nI gerosolimitani ne mantennero il giuspatronato fino al 1614, quando la cedettero ai chierici regolari minori grazie ad un accordo tra le due istituzioni religiose, avallato da una bolla del papa Paolo V.\nDalla ricostruzione seicentesca all'Ottocento.\nNel 1673 la chiesa fu completamente ricostruita in forme barocche, su progetto di Giovanni Battista Grigo. La nuova costruzione aveva tre navate sorrette da dieci colonne marmoree; l'orientamento fu modificato, rispetto alla chiesa precedente, spostando l'ingresso a levante, analogamente alla Commenda. La nuova chiesa fu arricchita di tele di artisti dell'epoca, quali G.B. Paggi, Bartolomeo Guidobono, Giulio Benso (\"Ges\u00f9 Crocifisso\"), Gregorio De Ferrari (\"Santa Teresa coi santi Francesco Saverio e Francesco d'Assisi\") e Giuseppe Galeotti (\"Beato Agostino Caracciolo\"). Nel 1716 la chiesa fu consacrata da Agostino Saluzzo, vescovo di Aleria in Corsica: in questa occasione al titolo di S. Fede fu aggiunto quello di Nostra Signora della Misericordia, della quale esisteva fin dal 1618 una statua in marmo, opera di Martino Rezi, molto venerata dal popolo.\nProbabilmente verso la fine del XVIII secolo, per l'ampliamento del convento e la costruzione di alcune abitazioni private, la chiesa perse una campata e venne a trovarsi circondata e quasi soffocata da vari edifici. Con le leggi di soppressione degli ordini religiosi emanate dalla Repubblica Ligure nel 1797 i Chierici Minori lasciarono il convento. Dopo varie traversie, a reggere la chiesa venne nominato un parroco, con il titolo di priore. Tra i priori vi fu il matematico Lazzaro Mongiardini. Il convento fu venduto e trasformato in abitazioni, con la sola eccezione del refettorio, adattato ad abitazione del priore. Nel 1845, con il finanziamento di un benefattore, un certo G.B. Luxardo, fu costruito il campanile.\nLa chiusura al culto.\nCon un decreto dell'arcivescovo Minoretti del 23 novembre 1926 la parrocchia fu soppressa e la chiesa sconsacrata, assegnando il suo territorio alla giurisdizione della vicina chiesa di San Sisto. Il titolo parrocchiale fu trasferito alla nuova chiesa di Santa Fede in costruzione in corso Sardegna, nel quartiere di San Fruttuoso, alla quale vennero trasferiti anche arredi, marmi ed opere d'arte. L'edificio sconsacrato divenne un deposito di vini, rimasto in attivit\u00e0 per molti anni e successivamente abbandonato.\nLa ristrutturazione di fine Novecento.\nDopo anni di degrado, nel 1993 cominciarono i primi lavori di restauro, nel corso dei quali vennero ritrovati un muro e due delle tre absidi dell'antica chiesa romanica. Poich\u00e9, come accennato, questa chiesa medioevale, secondo l'uso del tempo, aveva l'ingresso a ponente, dalla parte opposta rispetto all'edificio seicentesco, questi resti, resi visibili attraverso una superficie vetrata, si trovano nei pressi dell'attuale ingresso.\nI lavori di recupero e riqualificazione del complesso, condotti su progetto degli architetti Sergio Massarente e Sergio Zampichelli, hanno comportato la demolizione delle modeste case settecentesche, ormai fatiscenti, che nascondevano la vista della chiesa, creando al loro posto una piazzetta, piazza S. Fede, affacciata su via delle Fontane, di fronte alla Porta dei Vacca all'angolo con via Pr\u00e8. All'interno sono state rimosse le tramezze con cui erano state suddivise le navate per ricavarne i locali commerciali che ospitavano i depositi vinari, riportando alla vista le strutture della chiesa seicentesca. Oltre ai resti della chiesa medioevale, \u00e8 stato riportato alla luce anche il piccolo chiostro e restaurato il campanile ottocentesco. Alla fine del 2005, a conclusione dei restauri, nella ex chiesa si sono insediati gli uffici del Municipio I Centro Est."}
{"id": "2441880", "revid": "73125", "url": "https://it.wikipedia.org/wiki?curid=2441880", "title": "Anthony Hewish", "text": ""}
{"id": "2441885", "revid": "838137", "url": "https://it.wikipedia.org/wiki?curid=2441885", "title": "Sony Ericsson Open 2008 - Doppio femminile", "text": "Il doppio femminile del Sony Ericsson Open 2008 \u00e8 stato un torneo di tennis facente parte del WTA Tour 2008.\nLisa Raymond e Samantha Stosur erano le detentrici del titolo, ma la Stosur ha deciso di non partecipare, solo la Raymond ha partecipato facendo coppia con Elena Lichovceva, ma ha perso ai quarti contro Kv\u011bta Peschke e Rennae Stubbs.\nKatarina Srebotnik e Ai Sugiyama hanno vinto in finale 7\u20135, 4\u20136, [10\u20133] contro Cara Black e Liezel Huber."}
{"id": "2441887", "revid": "6923", "url": "https://it.wikipedia.org/wiki?curid=2441887", "title": "Brenda Vaccaro", "text": "Biografia.\nDi origini italiane, figlia di due ristoratori, Christine Pavia e Mario Vaccaro (ex-avvocato), che fondarono nel 1943 il Mario's Restaurant a Dallas, Brenda Vaccaro frequent\u00f2 la scuola di recitazione della Neighborhood Playhouse a Manhattan, e fece i pi\u00f9 svariati mestieri, dalla cameriera all'indossatrice di costumi da bagno, prima di raggiungere la celebrit\u00e0. Ebbe la prima occasione di rilievo in \"True Story\", una soap opera televisiva, e dest\u00f2 una notevole impressione nel suo esordio cinematografico con il film \"La carta vincente\" (1969), diretto da Garson Kanin.\nNello stesso anno si afferm\u00f2 con una parte di rilievo nel drammatico \"Un uomo da marciapiede\" (1969), accanto a Dustin Hoffman e Jon Voight, e ottenne una candidatura all'Oscar alla miglior attrice non protagonista per la sua interpretazione della dura direttrice di una rivista in \"Una volta non basta\" (1975), che le fece vincere anche il Golden Globe per la migliore attrice non protagonista nel 1976.\nIl 1978 fu l'anno di \"Capricorn One\", dove comparve tra i protagonisti accanto a Elliott Gould e James Brolin, mentre nel 1996 fece parte del cast del film \"L'amore ha due facce\", come spalla dei protagonisti Barbra Streisand e Jeff Bridges. Apparve inoltre nel tredicesimo episodio della prima serie di \"Friends\" (1995), dove vest\u00ec i panni della madre di Joey Tribbiani. Sempre per il piccolo schermo, dal 1997 al 2004 prest\u00f2 la voce al personaggio di Bunny Bravo nella serie a cartoni animati \"Johnny Bravo\".\nNel 2010 fu candidata agli Emmy Award per la sua interpretazione in \"You Don't Know Jack - Il dottor morte\", film per la TV interpretato accanto ad Al Pacino e diretto da Barry Levinson.\nVita privata.\nEbbe una relazione durata quasi sette anni con Michael Douglas.\nAmica di Barbra Streisand da quando entrambe comparvero a Broadway nei primi anni 1960, fu da lei diretta nel film \"L'amore ha due facce\" (1996).\nDoppiatrici italiane.\nNelle versioni in italiano delle opere in cui ha recitato, Brenda Vaccaro \u00e8 stata doppiata da:\nDa doppiatrice \u00e8 sostituita da:"}
{"id": "2441892", "revid": "73125", "url": "https://it.wikipedia.org/wiki?curid=2441892", "title": "Thomas Hariot", "text": ""}
{"id": "2441894", "revid": "116944", "url": "https://it.wikipedia.org/wiki?curid=2441894", "title": "Kalbidi", "text": ""}
{"id": "2441895", "revid": "1573940", "url": "https://it.wikipedia.org/wiki?curid=2441895", "title": "Gradi della marina cinese", "text": "La denominazione dei gradi militari nella Marina dell'esercito popolare di liberazione segue lo schema generale delle Forze armate cinesi: s'adopera, dunque, l'appellativo comune anche all'Esercito e all'Aviazione, preponendovi \"h\u01ceij\u016bn\" (\u6d77\u519b, \u00abflotta\u00bb).\nUfficiali.\nLa gerarchia degli ufficiali consiste in tre livelli: \"w\u00e8i\" (\u5c09, \u00abluogotenenti\u00bb), \"xi\u00e0o\" (\u6821, \u00abcomandanti\u00bb) e \"ji\u00e0ng\" (\u5c06, \u00abgenerali\u00bb). Ciascun livello prevede ulteriori suddivisioni: \"sh\u00e0o\" (\u5c11, \u00abinferiore\u00bb), \"zh\u014dng\" (\u4e2d, \u00abintermedio\u00bb), \"sh\u00e0ng\" (\u4e0a, \u00absuperiore\u00bb). Per cui, un tenente e un capitano dell'esercito sono, rispettivamente, \u00abluogotenente intermedio\u00bb e \u00abluogotenente superiore\u00bb; al di sopra del \u00abcomandante superiore\u00bb (colonnello/capitano di vascello), inoltre, \u00e8 previsto un \"d\u00e0xi\u00e0o\" (\u5927\u6821, \u00abgran comandante\u00bb), corrispondente al \"brigadier\" britannico. In italiano, \"h\u01ceij\u016bn d\u00e0xi\u00e0o\" pu\u00f2 rendersi \u00abprimo capitano di vascello\u00bb o \u00abcapitano di vascello superiore\u00bb, non \u00abcommodoro\u00bb, in quanto quest'ultimo tradizionalmente \u00e8 considerato intermedio tra gli ufficiali superiori e gli ammiragli, mentre il \"d\u00e0xi\u00e0o\" \u00e8 un ufficiale superiore a tutti gli effetti.\nIl grado \"h\u01ceij\u016bn y\u012bj\u00ed sh\u00e0ngji\u00e0ng\" (\u6d77\u519b\u4e00\u7ea7\u4e0a\u5c06, \u00abprimo ammiraglio\u00bb), mai assegnato, fu abolito formalmente nel 1994.\nNel 2009, il governo cinese ha approvato nuovi distintivi di grado per l'uniforme blu di servizio, ispirandosi a quelli della marina statunitense: galloni dorati con stelletta pentagonale, per gli ufficiali di vascello; con fiore a sei petali, per i tecnici. I galloni coprono solo la met\u00e0 esterna dalla manica, \u00abda cucitura a cucitura\u00bb. Il gallone di base \u00e8 largo 17mm; il galloncino, 8mm; il gallone grande, 50mm. La distanza fra i galloni, non importa la misura, \u00e8 sempre 5mm. Il bordo inferiore della stelletta, o del fiore, dista 10mm dal bordo superiore del gallone pi\u00f9 alto. Non sono previste sottopannature in colori distintivi, come nella marina italiana e britannica.\nSottufficiali e graduati.\nLa gerarchia dei sottufficiali comprende sei livelli: l'appellativo consiste, appunto, in \u00absottufficiale di n\u00b0 livello\u00bb, in ordine decrescente da 6\u00b0 a 1\u00b0. Poi c'\u00e8 un \u00absoldato di marina superiore\u00bb e un \u00abmarinaio\u00bb. Le traduzioni cercano di approssimarsi allo schema gerarchico italiano."}
{"id": "2441896", "revid": "73125", "url": "https://it.wikipedia.org/wiki?curid=2441896", "title": "Thomas Makdougall Brisbane", "text": ""}
{"id": "2441902", "revid": "125666363", "url": "https://it.wikipedia.org/wiki?curid=2441902", "title": "Terra (DC Comics)", "text": "Terra (\"Tara Markov\") \u00e8 un personaggio immaginario dei fumetti pubblicati negli Stati Uniti d'America dalla DC Comics, comparso nei fumetti dei Giovani Titani ed \u00e8 originaria della \"Markovia\" (nazione fittizia dell'Universo DC).\nBiografia del personaggio.\nTara Markov, la sorellastra di Brion Markov alias Geo-Force, era la figlia illegittima del re di Markovia. Mentre era a Markovia, era in cura dal Dr. Helga Jace e, attraverso i suoi esperimenti, Terra ottenne la manipolazione di rocce e la possibilit\u00e0 di controllare tutte le forme di materia appartenenti alla terra (tranne la sabbia e la vegetazione). Dopo aver ottenuto questi poteri, il padre ha chiesto che lei lasciasse Markovia per andare negli Stati Uniti, per evitare che lo scandalo del re con una figlia illegittima diventasse pubblico. A differenza di suo fratello pi\u00f9 eroico, Geo-Force, Terra aveva problemi psicologici profondamente radicati, convinti che, con i loro poteri, dovrebbero governare la Terra piuttosto che aiutare le masse pi\u00f9 deboli.\nCome risultato di questa convinzione, Terra divenne una mercenaria, facendo il lavoro sporco per gli altri. Un cliente notevole era Deathstroke, che ha conosciuto quando aveva quindici anni e con cui ha avuto una relazione. \u00c8 entrata a far parte dei Teen Titans, prendendoli in giro mettendo in scena una battaglia contro Deathstroke. Ha poi operato come spia per Deathstroke, alla fine fornendo le informazioni di cui aveva bisogno per rapire i Titani, senza alcun rimpianto.\nAlla fine, i Titani catturati furono tenuti in una roccaforte dai superiori di Deathstroke, l'H.I.V.E., Nightwing, e il figlio di Deathstroke, Joseph Wilson fecero irruzione nel complesso per salvarli, ma furono catturati. Quando fu presentato a Deathstroke e all'organizzazione in generale, Joseph possedette suo padre e liber\u00f2 i Titani, che attaccarono quindi l'H.I.V.E. Non conoscendo i poteri di Gerico, Terra credeva che Deathstroke si fosse rivoltato contro di lei, e fini per impazzire.\nQuando il malinteso fu chiarito, era ancora furiosa con Deathstroke per essersi \"addolcito\" a causa dell'amore per suo figlio. Beast Boy, nel tentativo di fermare la sua furia, si trasform\u00f2 in una piccola mosca e poi le vol\u00f2 negli occhi per distrarla. Questo alla fine la spinse oltre il limite finendo per far crollare l'intero complesso dell'H.I.V.E su se stessa nel tentativo di uccidere i Titani. Nonostante la scoperta delle sue vere intenzioni, una sua statua fu collocata nel memoriale di Titans Tower. Le sue vere attivit\u00e0 non furono mai rese pubbliche, a suo fratello fu semplicemente detto che era morta in battaglia. Successivamente, Batman alla fine gli rivel\u00f2 la verit\u00e0 in un numero di Batman and the Outsiders, spingendo Brion a cambiare il suo costume in verde e oro, poich\u00e9 considerava l'originale marrone e arancione troppo simili al vestito indossato da sua sorella.\nDurante il crossover \"La notte pi\u00f9 profonda\", Terra viene rianimata come una Lanterna Nera, seducendo Beast Boy con una illusione per nascondere il suo aspetto decadente, ma quest'ultimo viene salvato dall'intervento di Starfire. Successivamente Terra va alla base degli Outsiders per incontrare suo fratello Geo-Force, dicendogli che \u00e8 libera dal controllo delle Lanterne Nere, ma poi viene rivelato che \u00e8 solo un bluff per tenergli una trappola. Dopo una breve lotta, Geo-Force imprigiona Terra nella roccia mentre l'anello del potere nero viene distrutto da Halo. Verr\u00e0 liberata da Nightwing (Dick Grayson).\nPoteri e abilit\u00e0.\nTerra pu\u00f2 contare su potenti poteri di telecinesi e di poteri geocinetici, che interessano rocce, massi, e fango, ma non la sabbia e nemmeno la vegetazione.\nTerra inoltre possiede anche una telepatia molto potente, grazie a questa \u00e8 in grado di leggere nel pensiero, immagazzinare grandi quantit\u00e0 di ricordi propri ed altrui, proiettare pensieri ed illusioni estremamente reali, alterare percezioni e memorie, assoggettare completamente il prossimo, possedere mente e corpo altrui e trasmettere sensazioni empatiche.\nAltri media.\nSerie televisiva animata.\nNella serie animata \"Teen Titans\", Terra \u00e8 stata caratterizzata in maniera molto diversa rispetto alla sua controparte fumettistica. La versione animata di Terra \u00e8 una ragazza insicura, confusa e spaventata dai suoi poteri e dall'incapacit\u00e0 di controllarli, mentre la Terra delle storie a fumetti di Marv Wolfman e George Per\u00e8z \u00e8 una mercenaria astuta e sociopatica che nutre un profondo odio verso i Titani e che era in combutta con Deathstroke fin dalla sua prima apparizione.\nSuccessivamente, grazie all'aiuto di Dick Grayson, Terra finir\u00e0 col cambiare e sar\u00e0 invitata ad entrare nei Giovani Titani.\nTerra compare anche in alcuni episodi della serie televisiva animata \"Teen Titans Go!\" come antagonista e rivale in particolare di Corvina."}
{"id": "2441906", "revid": "113757", "url": "https://it.wikipedia.org/wiki?curid=2441906", "title": "Sestrieri di Genova", "text": ""}
{"id": "2441910", "revid": "131358", "url": "https://it.wikipedia.org/wiki?curid=2441910", "title": "Silkeborg IF", "text": ""}
{"id": "2441915", "revid": "73125", "url": "https://it.wikipedia.org/wiki?curid=2441915", "title": "Edward Milne", "text": ""}
{"id": "2441919", "revid": "228587", "url": "https://it.wikipedia.org/wiki?curid=2441919", "title": "Arthur Milne", "text": ""}
{"id": "2441920", "revid": "486946", "url": "https://it.wikipedia.org/wiki?curid=2441920", "title": "Philip James Edwin Peebles", "text": ""}
{"id": "2441923", "revid": "1046454", "url": "https://it.wikipedia.org/wiki?curid=2441923", "title": "Bruton Parish Church", "text": "La Bruton Parish Church si trova nell'area restaurata della Colonial Williamsburg a Williamsburg nello stato della Virginia, Stati Uniti. Essa venne costruita nel XVII secolo nella Colonia della Virginia, ed \u00e8 oggi una parrocchia della Chiesa episcopale degli Stati Uniti.\nStoria.\nLe radici della Bruton Parish Church si allacciano alla Chiesa anglicana ed ai nuovi insediamenti della Colonia della Virginia a Jamestown nei primi anni del XVII secolo. Il ruolo della chiesa ed i suoi rapporti con il governo vennero stabiliti da re Enrico VIII diversi anni prima. Le stesse relazioni vennero stabilite nella nuova colonia.\n1607: la Chiesa anglicana della nuova Colonia della Virginia.\nQuando venne fondata la nuova colonia a Jamestown il 4 maggio 1607, le funzioni religiose ed una primitiva cappella furono le prime necessit\u00e0 quando venne costruito il primo forte. Il primo cappellano fu il padre Robert Hunt. Egli era il padre spirituale della spedizione, costituita da tre navi, comandata da Christopher Newporte fu lui ad accendere la candela per la Chiesa anglicana in Virginia alcune settimane pi\u00f9 tardi quando alz\u00f2 la sua voce in ringraziamento pubblico e preghiera, il 29 aprile, quando i coloni fecero quello che \u00e8 venuto ad essere noto come il loro \"primo Sbarco\" vicino all'ingresso della Chesapeake Bay. Fu anche lui a piantare la croce a Cape Henry (dal nome di Enrico Federico Stuart, il figlio primogenito di Giacomo I).\nIl capitano John Smith descrisse il reverendo Hunt come il \"nostro onesto, religioso e coraggioso presbitero\". Nel suo ruolo di capo religioso, fu un fautore di pace, spesso ricreando armonia in gruppi di uomini in disaccordo. Il reverendo Hunt fu fra quelli che non sopravvissero oltre il primo anno. Dopo cinque anni molto difficili durante i quali sopravvisse neanche la met\u00e0 dei coloni che andavano continuamente arrivando, la colonia cominci\u00f2 a crescere con maggiore successo. Cos\u00ec la parrocchia divenne un'unit\u00e0 dell'importanza locale uguale, in potere ed aspetti pratici, alle altre entit\u00e0 in Inghilterra, come la Corte ed anche la House of Burgesses.\nI primi insediamenti vennero costituiti lungo le maggiori vie d'acqua come i fiumi James e York. L'espansione e la suddivisione delle parrocchie nelle contee della Virginia dopo il 1634, seguirono la crescita dei coloni. Parrocchie ebbero bisogno di essere abbastanza vicine alla gente per le necessit\u00e0 della vita spirituale. (Una \"parrocchia \" faceva normalmente capo ad un \"rettore\" ed era governata da un comitato di membri rispettati dalla comunit\u00e0, noto generalmente come la \"sagrestia\").\nCrescita della Colonia: 1632 Middle Plantation.\nL'area interna della Virginia Peninsula non venne abitata fino agli anni 1630, quando venne costituito un avamposto di coloni all'interno della penisola fra Archer's Hope Creek (successivamente divenuto College Creek) e Queen's Creek, entrambi navigabili.\nIl dottor John Pott fu una figura eminente nei primi insediamenti. Nel 1625, venne eletto come membro del consiglio di governo, mantenendo il ruolo per diversi anni a venire. Nel 1628 venne eletto governatore, e mantenne l'incarico per tutto il 1629 e fino ai primi mesi del 1630, quando venne sostituito da Sir John Harvey.\nPotts aveva una piantagione che si chiamava \"Harrop\", alla quale egli aveva dato il nome della sua terra natale Harrop nel Cheshire. (Questa piantagione del 1631, pu\u00f2 essere collegata alla Harrop Parish fondata nel 1644, che alcuni anni dopo divenne parte della Bruton Parish).\nIl 12 luglio 1632, Potts ottenne un terreno di al capo di Archer's Hope Creek. Una striscia di questo terreno divenne poi parte della palizzata fortificata costruita attraverso la penisola. Essa, lunga , andava da uno all'altro torrente (creek) e l'insediamento costituito all'interno devenne Middle Plantation. Il dottore certamente riconobbe i vantaggi sanitari della zona, salubre in quanto posta su di un altopiano, contrariamente alla costa piena di acquitrini e zanzare. Le coste profonde e scoscese, che scendevano verso il fiume, rendevano il luogo di grande interesse strategico. Anche, l'unica strada verso il sud della penisola era su questa cresta e venne difesa facilmente. A Middle Plantation, alcuni anni pi\u00f9 tardi, questa strada venne chiamata \"Duke of Gloucester Street\", e divenne la linea di confine che divideva la citt\u00e0 di Williamsburg fra la Contea di James City e quella di York.\nMiddle Plantation diviene una citt\u00e0.\nNonostante la favorevole posizione, lo sviluppo di Middle Plantation come sede residenziale e di commerci, non fu immediato. L'area era ancora sulla frontiera e soggetta a continui attacchi dei nativi americani, che erano stati cacciati dai loro territori dai sempre crescenti insediamenti dei coloni. Questo fu particolarmente vero fino a prima del secondo conflitto con la Confederazione Powhatan nel 1644, dopo il quale venne raggiunta una pace fra i contendenti. Anche se i nativi locale erano stati fondamentalmente sottomessi, conflitti continuarono ancora ad ovest con gruppi tribali diversi dai Powhatan.\nA partire dal 1644, le aree interne della penisola come ed esempio Middle Plantation, divennero pi\u00f9 attraenti per i coloni. Dagli anni 1650, Middle Plantation divenne pi\u00f9 popolate e salubrebegan to look both populated and wealthy, divenendo il confine fra le contee di Contea di James City e York. John Page, un mercante che ra emigrato da Middlesex, con sua moglie Alice Lucken Page nel 1650, fu colui che diede il via alla trasformazione di Middle Plantation in una citt\u00e0. In un'epoca di case di legno, l'impiego di mattoni fu un segnale di stabilit\u00e0 e di salubrit\u00e0 per le costruzioni. Page costru\u00ec una grande casa in mattoni a Middle Plantation ed inizi\u00f2 ad incoraggiare la crescita dell'area. I fratelli Ludwell (Thomas e Phillip) costruirono anch'essi una casa in mattoni, grande quanto quella di Page. Le case realizzate da Page e Ludwells erano fra le pi\u00f9 belle della colonia. Un'altra casa im mattoni venne costruita, nelle vicinanze, dal figlio maggiore di Pages, Francis. Dagli anni 1670, Middle Plantation, cominci\u00f2 ad apparire come una zona di grande importanza.\nAdorazione a Middle Plantation.\nNel 1633, secondo quanto riportato, venne fondata la \"Middle Plantation Parish\". Si sa che era una chiesa di legno, ma non si conosce nulla di pi\u00f9. Nel 1658, essa venne unita alla Harrop Parish della Contea di James City per dar vita alla Middletown Parish.\nBruton Parish fu costituita nel 1674 quando, la Marston Parish (creata nel 1654) della Contea di York, venne fusa con la Middletown Parish. I primi \"sagrestani\" della parrocchia di Bruton, eletti alla sua istituzione nel 1674, furono Daniel Parke, Col. John Page, James Besouth, Robert Cobbs, James Bray, Capt. Philip Chesley e William Aylett. Daniele Parke, Col. John Page, James Besouth, Robert Cobbs, James Bray, Capt. Filippo Chesley e William Aylett.\nIl nome della parrocchia venne mutuato dalla citt\u00e0 inglese di Bruton, sita nella contea del Somerset, che era la patria di molte figure importanti della colonia come, Thomas Ludwell e la sua famiglia, cos\u00ec come del governatore reale Sir William Berkeley. In quel tempo, i Ludwells vivevano a Middle Plantation, e l'idea di spostare la capitale venne ventilata senza successo almeno una volta. La Bruton Parish aveva un'estensione di .\nIl colonnello Page don\u00f2 un appezzamento di terreno di e i fondi per costruire la chiesa in mattoni e la recinzione intorno al sagrato nel 1678. A seguito della sua generosa donazione di fondi e del terreno per costruire la nuova chiesa, Page ricevette l'autorizzazione a sedere, assieme alla sua famiglia, in una posizione privilegiata della chiesa davanti all'altare.\nAltri coloni donarono fondi. La costruzione inizi\u00f2 nel giugno del 1681 e l'edificio venne completato il 29 novembre 1683. Il primo rettore fu il reverendo Rowland Jones, e la chiesa venne consacrata il 6 gennaio 1684 il giorno dell'Epifania.\nCompletata nel 1683, la chiesa in mattoni sorse a nord-ovest dell'attuale chiesa. Le antiche fondamenta sono visibili ancora oggi."}
{"id": "2441925", "revid": "827882", "url": "https://it.wikipedia.org/wiki?curid=2441925", "title": "Southeastern Film Critics Association Top Ten Films", "text": "La Southeastern Film Critics Association Top Ten Films \u00e8 una lista dei migliori dieci film dell'anno, selezionati dai membri della Southeastern Film Critics Association a partire dal 1993.\nDal 1993, all'interno della Top Ten viene scelto anche un miglior film, posto in vetta alla classifica.\nAlbo d'oro.\nAnni 1990-1999.\n1993\n1994\n1995\n1996\n1997\n1998\n1999\nAnni 2000-2009.\n2000\n2001\n2002\n2003"}
{"id": "2441928", "revid": "73125", "url": "https://it.wikipedia.org/wiki?curid=2441928", "title": "J. L. E. Dreyer", "text": ""}
{"id": "2441931", "revid": "547034", "url": "https://it.wikipedia.org/wiki?curid=2441931", "title": "Ascenso MX", "text": "L'Ascenso MX, \u00e8 stato il secondo livello del campionato messicano di calcio dal 1994 al 2020. \nLa squadra vincitrice veniva promossa in Liga MX, mentre l'ultima classificata retrocedeva in Serie A. \u00c8 stato sponsorizzato per anni dalla BBVA tramite la sussidiaria messicana BBVA Bancomer, assumendo la denominazione di \"Ascenso BBVA MX\".\nPrecedentemente nota come \"Primera Divisi\u00f3n A\", la lega ha cambiato nome e formato della competizione nel 2009 divenendo \"Liga de Ascenso\" e nel 2012 assumendo la denominazione \"Ascenso MX\". \nLa lega \u00e8 stata abolita il 24 aprile 2020, per effetto della riforma del calcio messicano successiva alla pandemia di COVID-19.\nStoria.\nPrimera Divisi\u00f3n A.\nNel 1994 venne istituita la \"Primera Divisi\u00f3n A\", che prese il posto della Segunda Divisi\u00f3n, retrocessa a terzo livello calcistico del paese. Il cambio di denominazione del secondo livello calcistico messicano avrebbe dovuto, nei piani, uniformare la Primera Divisi\u00f3n e Primera Divisi\u00f3n A nella nomenclatura, eliminando la differenza che sussisteva in passato e formando di fatto un'\u00e9lite fra le prime due leghe del paese.\nIl progetto venne guidato da Jos\u00e9 Antonio Garc\u00eda Rodr\u00edguez, presidente della prima divisione. Inizialmente avrebbe previsto l'inclusione delle migliori squadre di Segunda Divisi\u00f3n ed alcune provenienti dagli Stati Uniti (i Los Angeles Salsa ed i San Jos\u00e9 Black Hawks furono i club pi\u00f9 interessati), ma la FIFA declin\u00f2 questa opzione, consentendo di istituire una nuova lega con esclusivamente composta da societ\u00e0 messicane. La stagione inaugurale inizi\u00f2 quindi con 15 squadre: , , , , , , , , , , , , , e . I rifiutarono la proposta per via di problemi finanziari.\nNelle successive due stagioni il numero dei club fu incrementato gradualmente fino a stabilizzarsi a 20 societ\u00e0, numero che rimase comunque soggetto a variazioni per via di fallimenti ed esclusioni. Nel 2006 vennero istituiti due gironi per separare geograficamente le 24 squadre, che nel 2008 divennero 27.\nLiga de Ascenso.\nNel 2009 vi fu il primo grande cambiamento nella divisione: il torneo cambi\u00f2 nome in \"Liga de Ascenso\" e venne ridotto a 17 squadre, senza la suddivisione in gironi. I tornei seguenti videro un numero di squadre variabile di anno in anno e compreso fra 14 e 18, sempre in base ai fallimenti e alle esclusioni dell'annata precedente. Tre anni dopo la lega cambi\u00f2 nuovamente nome, diventando \"Ascenso MX\" in occasione del campionato di Apertura 2012.\nSoppressione della lega.\nNel 2020 si registr\u00f2 il numero minimo di club, 12, per via delle esclusioni di e per problemi economici. Il campionato venne per\u00f2 sospeso dopo l'8\u00aa giornata ed in seguito annullato a causa della pandemia di COVID-19. A causa dell'emergenza e dell'instabilit\u00e0 dei club soggetti a continui fallimenti e rifondazioni, la federazione messicana decise di riformulare il proprio sistema calcistico abolendo le retrocessioni per i successivi sei anni e sopprimendo la seconda divisione, che cess\u00f2 dunque di esistere.\nAl suo posto venne istituita la Liga de Expansi\u00f3n MX, formata dai 12 club partecipanti all'ultima edizione di Ascenso MX, alcune filiali delle societ\u00e0 di Liga MX e le squadre con il miglior piazzamento in Liga Premier - Serie A, con lo scopo di garantire continuit\u00e0 ai club, risolvere i propri debiti e ripartire con basi pi\u00f9 solide.\nFormato.\nI primi due campionati (1994-1995 e 1995-1996) furono a girone unico, al termine del quale fu decretato il campione tramite play-off.\nDal 1996 la stagione fu spezzata in due tornei detti \"Apertura\" e \"Clausura\" (inizialmente \"Invierno\" e \"Verano\"), a loro volta suddivisi in stagione regolare e \"Liguilla\", la fase finale a eliminazione diretta al termine della quale si sarebbe decretato il club campione, che avrebbe sfidato il vincitore dell'altro torneo nello spareggio promozione.\nLa stagione regolare ebbe diversi formati, definiti tenendo conto anche del numero dei partecipanti (si pass\u00f2 dal girone unico alla divisione in due o pi\u00f9 gironi, per poi tornare al formato originario); al termine del campionato regolare le sette squadre meglio piazzate si sarebbero qualificate ai play-off per decretare il vincitore.\nI play-off, comunemente detti \"Liguilla\", partivano dai quarti di finale e prevedevano una doppia sfida con eventuali tiri di rigore in caso di parit\u00e0. Il vincitore, oltre ad aggiudicarsi il titolo vero e proprio di campione, si qualificava per lo spareggio promozione. Nel caso in cui una squadra fosse riuscita a vincere entrambi i tornei, sarebbe stata promossa automaticamente.\nCollegamenti esterni.\n&lt;br&gt;"}
{"id": "2441932", "revid": "131358", "url": "https://it.wikipedia.org/wiki?curid=2441932", "title": "Ferencv\u00e1rosi TC", "text": ""}
{"id": "2441935", "revid": "284225", "url": "https://it.wikipedia.org/wiki?curid=2441935", "title": "'300", "text": ""}
{"id": "2441936", "revid": "486946", "url": "https://it.wikipedia.org/wiki?curid=2441936", "title": "Primera Divisi\u00f3n A", "text": ""}
{"id": "2441939", "revid": "287204", "url": "https://it.wikipedia.org/wiki?curid=2441939", "title": "Pierre Mechain", "text": ""}
{"id": "2441940", "revid": "73125", "url": "https://it.wikipedia.org/wiki?curid=2441940", "title": "Alexis Claude Clairault", "text": ""}
{"id": "2441941", "revid": "73125", "url": "https://it.wikipedia.org/wiki?curid=2441941", "title": "Alexis-Claude Clairaut", "text": ""}
{"id": "2441943", "revid": "73125", "url": "https://it.wikipedia.org/wiki?curid=2441943", "title": "Joseph-J\u00e9r\u00f4me Lalande", "text": ""}
{"id": "2441946", "revid": "73125", "url": "https://it.wikipedia.org/wiki?curid=2441946", "title": "Urbain Jean Joseph Le Verrier", "text": ""}
{"id": "2441949", "revid": "73125", "url": "https://it.wikipedia.org/wiki?curid=2441949", "title": "Georges Antoine Pons Rayet", "text": ""}
{"id": "2441950", "revid": "73125", "url": "https://it.wikipedia.org/wiki?curid=2441950", "title": "Jean-Sylvain Bailly", "text": ""}
{"id": "2441953", "revid": "73125", "url": "https://it.wikipedia.org/wiki?curid=2441953", "title": "Aryabhatta", "text": ""}
{"id": "2441955", "revid": "192549", "url": "https://it.wikipedia.org/wiki?curid=2441955", "title": "Sebastea", "text": ""}
{"id": "2441960", "revid": "73125", "url": "https://it.wikipedia.org/wiki?curid=2441960", "title": "Andal\u00f2 di Negro", "text": ""}
{"id": "2441964", "revid": "38275", "url": "https://it.wikipedia.org/wiki?curid=2441964", "title": "PaK 38 5 cm (cannone controcarri)", "text": ""}
{"id": "2441965", "revid": "585241", "url": "https://it.wikipedia.org/wiki?curid=2441965", "title": "Roger Joseph Boscovich", "text": ""}
{"id": "2441967", "revid": "767487", "url": "https://it.wikipedia.org/wiki?curid=2441967", "title": "Missili in giardino", "text": "Missili in giardino \u00e8 un film commedia del 1958 diretto da Leo McCarey con Paul Newman, Joanne WoodWard e Joan Collins e distribuito dalla 20th Century Fox. Tratto dall'omonimo romanzo di Max Shulman (1956).\nTrama.\nNella cittadina di Putnam monta la protesta dei cittadini contro l'installazione di una base missilistica. Tra i pi\u00f9 impegnati c'\u00e8 Grace il cui marito Harry, a sua insaputa, ha avuto l'incarico dall'esercito di curarne i dispositivi pi\u00f9 segreti."}
{"id": "2441968", "revid": "73125", "url": "https://it.wikipedia.org/wiki?curid=2441968", "title": "Giovan Battista Beccaria", "text": ""}
{"id": "2441971", "revid": "1573940", "url": "https://it.wikipedia.org/wiki?curid=2441971", "title": "Cappadocia (regione)", "text": " "}
{"id": "2441974", "revid": "73125", "url": "https://it.wikipedia.org/wiki?curid=2441974", "title": "Antonie Pannekoek", "text": ""}
{"id": "2441976", "revid": "122885463", "url": "https://it.wikipedia.org/wiki?curid=2441976", "title": "Klaus Tsch\u00fctscher", "text": "Primo ministro del Liechtenstein dal 25 marzo 2009 al 27 marzo 2013, \u00e8 il titolare del Comitato esecutivo dei servizi, delle Finanze, Famiglia e Pari Opportunit\u00e0 e membro dell'Unione Patriottica.\nLaureato presso l'Universit\u00e0 di San Gallo, ha completato il dottorato nel 1996.\n\u00c8 sposato e ha due figli. Vive a Ruggell."}
{"id": "2441978", "revid": "404449", "url": "https://it.wikipedia.org/wiki?curid=2441978", "title": "Oreste Rossi", "text": "Biografia.\nNato ad Alessandria, si \u00e8 diplomato all'istituto tecnico industriale \"Alessandro Volta\" come perito chimico. Dopo aver terminato gli studi ha lavorato come imprenditore agricolo e dal 1987 al 1990 lavora come perito chimico in un'azienda alessandrina.\nCarriera politica nella Lega Nord.\nTra i primi aderenti alle \"leghe\", dal 1984 al 1990 \u00e8 segretario provinciale di Alessandria prima di Moviment Autonomista Piemont\u00e8is e dopo di Piemont Autonomista che si trasformer\u00e0 nel 1989 in Lega Nord Piemont, sezione della Lega Nord. Dal 1989 al 1994 \u00e8 segretario provinciale di Alessandria sempre per la Lega. Dal 1997 al 2000 \u00e8 stato consigliere federale della Lega Nord e per un lungo periodo, dal 1993 al 2000, \u00e8 stato responsabile della Lega Italia Federale con il compito di espandere la Lega nel meridione.\nNel 2002 viene candidato a sindaco di Alessandria, sostenuto dalla Casa delle Libert\u00e0, perdendo, al ballottaggio, contro Mara Scagni.\nCariche politiche.\nLa sua prima carica \u00e8 stata consigliere comunale ad Alessandria dal 1990 al 1994, e dal 1992 al 2000 \u00e8 stato deputato al parlamento per tre legislature. Dal 2000 al 2009 \u00e8 stato consigliere regionale del Piemonte e a partire dal 2005 capogruppo della Lega al consiglio regionale.\nDal 2001 al 2004 \u00e8 presidente della Lega Nord Piemont. Gli succede l'eurodeputato Mario Borghezio.\nNel 2005 \u00e8 stato per breve tempo presidente del consiglio regionale del Piemonte. Gli succede Roberto Cota.\nEuroparlamentare.\nAlle elezioni europee del 2009 \u00e8 stato eletto deputato europeo della Lega Nord con 14.390 preferenze ed \u00e8 diventato il primo alessandrino ad essere eletto europarlamentare. Alla fine del 2012, dopo una rottura con il nuovo leader Roberto Maroni, lascia la Lega Nord pur rimanendo nel gruppo ELD del Parlamento europeo, che abbandoner\u00e0 l'anno seguente l'11 giugno 2013.\nIl 3 luglio 2013 si \u00e8 iscritto al Gruppo del Partito popolare europeo, dichiarando di non essere euroscettico, ma \"eurocritico\" e favorevole agli Stati Uniti d'Europa.\nIl 5 febbraio 2014 aderisce alla delegazione di Forza Italia.\nNel 2017 \u00e8 tra i fondatori del movimento politico Grande Nord, sorto in risposta alla trasformazione della Lega di Salvini, che rinuncia al suo spirito tradizionale e toglie anche il \"Nord\" dal simbolo.\nProcedimenti giudiziari.\nIl 13 febbraio 2019 la Procura della Repubblica di Torino ha notificato a 31 consiglieri ed ex consiglieri regionali, tra cui Oreste Rossi, l'avviso di conclusione delle indagini per peculato, con l'accusa di aver utilizzato impropriamente i fondi per i rimborsi del Consiglio Regionale."}
{"id": "2441981", "revid": "73125", "url": "https://it.wikipedia.org/wiki?curid=2441981", "title": "Cornelis van Houten", "text": ""}
{"id": "2441982", "revid": "73125", "url": "https://it.wikipedia.org/wiki?curid=2441982", "title": "Jacobus Cornelius Kapteyn", "text": ""}
{"id": "2441985", "revid": "339392", "url": "https://it.wikipedia.org/wiki?curid=2441985", "title": "Willebrord Snell van Royen", "text": ""}
{"id": "2441988", "revid": "73125", "url": "https://it.wikipedia.org/wiki?curid=2441988", "title": "Abu'l-Wafa", "text": ""}
{"id": "2441989", "revid": "73125", "url": "https://it.wikipedia.org/wiki?curid=2441989", "title": "Abu'l-Wafa al-Buzjani", "text": ""}
{"id": "2441991", "revid": "1494169", "url": "https://it.wikipedia.org/wiki?curid=2441991", "title": "Abul Wafa", "text": ""}
{"id": "2441997", "revid": "73125", "url": "https://it.wikipedia.org/wiki?curid=2441997", "title": "Abu Rayhan al-Biruni", "text": ""}
{"id": "2441998", "revid": "1983214", "url": "https://it.wikipedia.org/wiki?curid=2441998", "title": "Asociaci\u00f3n Atl\u00e9tica Durazno F\u00fatbol Club", "text": "L'Asociaci\u00f3n Atl\u00e9tica Durazno F\u00fatbol Club, noto semplicemente come Durazno, \u00e8 una societ\u00e0 calcistica di Durazno in Uruguay.\nIl club \u00e8 stato fondato assai recentemente, il 22 novembre 2005, a seguito della fusione dei club amatoriali del Central, dello Juvenil, del Nacional, del Molles e del Rampla.\nDalla stagione 2006-07, \u00e8 uno dei club dell\"'Interior\" (com'\u00e8 chiamata la zona dell'Uruguay al di fuori del dipartimento di Montevideo) che militano nel campionato di Segunda Divisi\u00f3n Profesional de Uruguay (5 nella stagione in corso).\nAl termine della stagione 2008-09, i \"Rojos del Y\u00ed\" sono giunti settimi nella classifica aggregata fra i campionati di \"Apertura\" e di \"Clausura\", qualificandosi cos\u00ec ai play-off per decidere la terza squadra che, insieme a F\u00e9nix e Cerrito, avrebbe disputato il campionato di Primera Divisi\u00f3n 2010. Dopo aver eliminato il Plaza Colonia nei quarti e il Sud Am\u00e9rica in semifinale, il Durazno si \u00e8 qualificato per la finale contro l'Atenas, che per\u00f2 ha avuto la meglio (2-1 e 2-0)."}
{"id": "2441999", "revid": "73125", "url": "https://it.wikipedia.org/wiki?curid=2441999", "title": "Biruni", "text": ""}
{"id": "2442002", "revid": "73125", "url": "https://it.wikipedia.org/wiki?curid=2442002", "title": "Al Biruni", "text": ""}
{"id": "2442004", "revid": "73125", "url": "https://it.wikipedia.org/wiki?curid=2442004", "title": "Al-Beruni", "text": ""}
{"id": "2442006", "revid": "73125", "url": "https://it.wikipedia.org/wiki?curid=2442006", "title": "Al-Sufi", "text": ""}
{"id": "2442007", "revid": "486946", "url": "https://it.wikipedia.org/wiki?curid=2442007", "title": "Al-Khawarizmi", "text": ""}
{"id": "2442010", "revid": "73125", "url": "https://it.wikipedia.org/wiki?curid=2442010", "title": "Nasir al-Tusi", "text": ""}
{"id": "2442014", "revid": "486946", "url": "https://it.wikipedia.org/wiki?curid=2442014", "title": "Omar Khayy\u00e1m", "text": ""}
{"id": "2442016", "revid": "125033392", "url": "https://it.wikipedia.org/wiki?curid=2442016", "title": "Le origini (Tre Allegri Ragazzi Morti)", "text": "Le origini (sottotitolato \"Antologia delle registrazioni private '94 '95 '96\") \u00e8 una raccolta del gruppo musicale italiano Tre Allegri Ragazzi Morti, pubblicata nel 2002 da La Tempesta Dischi.\nDescrizione.\nLa raccolta contienei brani pubblicati sulle prime tre demo pi\u00f9 un brano incluso nella colonna sonora del film La forza del passato."}
{"id": "2442019", "revid": "73125", "url": "https://it.wikipedia.org/wiki?curid=2442019", "title": "Otto Wilhelm Struve", "text": ""}
{"id": "2442022", "revid": "73125", "url": "https://it.wikipedia.org/wiki?curid=2442022", "title": "Alexander D. Dubyago", "text": ""}
{"id": "2442023", "revid": "73125", "url": "https://it.wikipedia.org/wiki?curid=2442023", "title": "Aleksandr Dmitrievich Dubyago", "text": ""}
{"id": "2442026", "revid": "73125", "url": "https://it.wikipedia.org/wiki?curid=2442026", "title": "Wilhelm Schickhard", "text": ""}
{"id": "2442029", "revid": "339392", "url": "https://it.wikipedia.org/wiki?curid=2442029", "title": "Lazio Colleferro", "text": ""}
{"id": "2442031", "revid": "73125", "url": "https://it.wikipedia.org/wiki?curid=2442031", "title": "Abraham Ihle", "text": ""}
{"id": "2442032", "revid": "1776051", "url": "https://it.wikipedia.org/wiki?curid=2442032", "title": "The September EP", "text": "The Septemper EP \u00e8 un extended play della symphonic black metal band Anorexia Nervosa. Uscito nel 2005 sotto l'etichetta francese Listenable Records. Prodotto, registrato e mixato da Stefan Bayle.\nMasterizzato da Xort ai Master Lab Systems Studios a luglio del 2005."}
{"id": "2442033", "revid": "73125", "url": "https://it.wikipedia.org/wiki?curid=2442033", "title": "Bartholemaeus Pitiscus", "text": ""}
{"id": "2442035", "revid": "287204", "url": "https://it.wikipedia.org/wiki?curid=2442035", "title": "Luis de Santa Mar\u00eda Nanacacipactzin", "text": "Biografia.\nIl precedente re, Crist\u00f3bal de Guzm\u00e1n Cecetzin, era morto nel 1562, e Nanacacipactzin si insedi\u00f2 il 30 settembre 1563 governando fino alla morte avvenuta il 27 dicembre 1565.\nCon la morte di Nanacacipactzin termin\u00f2 il governo di Tenochtitlan gestito dalla dinastia \"tlatoque\" (plurale di \"tlatoani\"). Come governatore fu sostituito nel 1568 da Francisco Jim\u00e9nez, nativo di Tecamachalco.\nIl nome in lingua nahuatl, \"Nanacacipactli\" (o \"Nanacacipactzin\" nella forma onorifica), significa letteralmente \"alligatore fungo\". Sembra che il nome di nascita fosse semplicemente \"Cipactli\" \"alligatore\", e che \"fungo\" sia stato aggiunto come soprannome."}
{"id": "2442036", "revid": "73125", "url": "https://it.wikipedia.org/wiki?curid=2442036", "title": "Rudolf Minkowski", "text": ""}
{"id": "2442038", "revid": "73125", "url": "https://it.wikipedia.org/wiki?curid=2442038", "title": "Philippe Loys de Cheseaux", "text": ""}
{"id": "2442040", "revid": "73125", "url": "https://it.wikipedia.org/wiki?curid=2442040", "title": "Jost B\u00fcrgi", "text": ""}
{"id": "2442041", "revid": "73125", "url": "https://it.wikipedia.org/wiki?curid=2442041", "title": "Jean-Baptiste Cysat", "text": ""}
{"id": "2442042", "revid": "599013", "url": "https://it.wikipedia.org/wiki?curid=2442042", "title": "Ludmila Pajdus\u00e1kov\u00e1", "text": ""}
{"id": "2442045", "revid": "73125", "url": "https://it.wikipedia.org/wiki?curid=2442045", "title": "Alan Sandage", "text": ""}
{"id": "2442046", "revid": "73125", "url": "https://it.wikipedia.org/wiki?curid=2442046", "title": "Heber D. Curtis", "text": ""}
{"id": "2442047", "revid": "1784425", "url": "https://it.wikipedia.org/wiki?curid=2442047", "title": "Muhammad Naji al-Otari", "text": "Primo ministro in Siria fino al 2011. \u00c8 stato presidente del consiglio comunale di Aleppo dal 1983 al 1987, presidente della associazione degli ingegneri di Aleppo dal 1989 al 1993 e governatore di Homs, dal 1993 al 2000.\nNel marzo 2000 entra a far parte del Partito Ba'th, Lo stesso anno \u00e8 entrato a far parte del Comando regionale Baath.\nNel 2003 diviene presidente del Parlamento Siriano.\nIl 10 settembre diventa dunque Primo ministro della Siria a seguito delle dimissioni di Mohammed Moustafa Mero.\nPersonaggio di spicco del Partito Ba'th, \u00e8 sposato con quattro figli, parla correttamente inglese e francese.\nIl 29 marzo 2011, a seguito delle forti proteste scoppiate nel paese, \u00e8 stato costretto a dimettersi assieme a tutto il governo. "}
{"id": "2442048", "revid": "73125", "url": "https://it.wikipedia.org/wiki?curid=2442048", "title": "Francis G. Pease", "text": ""}
{"id": "2442051", "revid": "73125", "url": "https://it.wikipedia.org/wiki?curid=2442051", "title": "Armin Leuschner", "text": ""}
{"id": "2442052", "revid": "767487", "url": "https://it.wikipedia.org/wiki?curid=2442052", "title": "\u00d6gmundur J\u00f3nasson", "text": "Carriera politica.\nNel 1995 \u00e8 stato eletto membro dell'Althing, il parlamento della repubblica islandese.\nHa fatto parte delle seguenti commissioni:\n\u00c8 stato, inoltre, membro della delegazione islandese all'EFTA dal 1999 al 2003.\nIl 1\u00ba febbraio 2009 \u00e8 stato nominato ministro della salute.\nPartiti politici a cui ha aderito.\n\u00d6gmundur J\u00f3nasson \u00e8 stato iscritto al movimento di sinistra dei verdi dal 1999 al 2009. Durante l'anno 1998 \u00e8 entrato nel gruppo misto del parlamento islandese."}
{"id": "2442053", "revid": "1299055", "url": "https://it.wikipedia.org/wiki?curid=2442053", "title": "ACF Fiorentina", "text": "LACF Fiorentina, meglio nota come Fiorentina, \u00e8 una societ\u00e0 calcistica italiana con sede nella citt\u00e0 di Firenze. Milita in Serie A, la massima divisione del campionato italiano.\nIl club originale fu fondato il 29 agosto 1926 dal marchese Luigi Ridolfi Vay da Verrazzano come \"Associazione Calcio Firenze\", mutando denominazione l'anno seguente temporaneamente in \"Associazione Fiorentina del Calcio\" e poi stabilmente in \"Associazione Calcio Fiorentina\", quest'ultima mantenuta fino alla rifondazione della stagione 2002-2003: la nuova societ\u00e0 gioc\u00f2 sotto il nome di \"Florentia Viola\" prima di adottare l'attuale denominazione. Dal 2019 il club \u00e8 di propriet\u00e0 dell'imprenditore italo-statunitense Rocco Commisso.\nNel corso della propria storia \u00e8 stata per due volte campione d'Italia, nel 1955-1956 e nel 1968-1969; in ambito nazionale ha inoltre vinto sei Coppe Italia e una Supercoppa italiana. \u00c8 stata la prima squadra italiana a vincere una competizione UEFA, la Coppa delle Coppe nel 1960-1961, nonch\u00e9 una delle quindici squadre europee, nonch\u00e9 due italiane assieme la , che hanno disputato una finale di tutte le tre principali competizioni confederali: la Coppa dei Campioni (nel 1956-1957, prima squadra italiana a raggiungere la finale della massima competizione europea per club), la Coppa delle Coppe (nel 1960-1961 e nel 1961-1962) e la Coppa UEFA (nel 1989-1990).\nIl colore sociale \u00e8 il viola, scelta cromatica voluta espressamente dallo stesso Ridolfi nel 1929; altri segni distintivi della societ\u00e0 sono la \"Canzone viola\", inno ufficiale composto da Marcello Manni e reinterpretato e arrangiato nel 1965 da Narciso Parigi, e lo stemma, caratterizzato da un giglio rosso su sfondo bianco, simbolo della citt\u00e0 toscana. Inizialmente la sede delle partite casalighe era lo stadio Velodromo Libertas, mentre dal 1931 la squadra disputa i propri incontri casalinghi nello stadio Artemio Franchi, gi\u00e0 \"Giovanni Berta\" e poi \"Comunale\".\nLa Fiorentina \u00e8 anche uno dei membri dell'European Club Association (ECA), organizzazione internazionale che ha preso il posto del soppresso G-14, composta dai principali club calcistici europei, riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA.\nStoria.\nIl 29 agosto 1926, con la fusione tra la Palestra Ginnastica Fiorentina Libertas e il Club Sportivo Firenze, appoggiata da Luigi Ridolfi e altre autorit\u00e0 sportive dell'epoca, venne fondata l\"Associazione Calcio Firenze\", denominata l'anno seguente \"Associazione Calcio Fiorentina\"; il primo incontro ufficiale, valevole per il campionato di Prima Divisione 1926-1927, si tenne nello stadio di via Bellini il 3 ottobre 1926 contro il . La prima maglia ufficiale era inquartata bianca e rossa, colori sociali di Firenze e dei club da cui \u00e8 originata la Fiorentina, con sul petto il Giglio di Firenze.\nDopo l'incorporazione nel club dell'Itala Football Club e la promozione a tavolino del 1927-1928 nonostante il caso Savoia-Fiorentina, i Gigliati disputarono la prima loro stagione nella massima serie, la Divisione Nazionale, terminata all'ultimo posto in classifica; nonostante il regolamento prevedesse per loro la Prima Divisione, vennero ripescati e inseriti in Serie B per allargamento dei quadri. Nel 1929, in una amichevole con la , la squadra toscana indoss\u00f2 per la prima volta maglie di colore viola. I Viola vinsero il campionato 1930-1931, ottenendo cos\u00ec la loro prima promozione in Serie A.\nNel 1931 venne inaugurato lo Stadio Giovanni Berta. La prima stagione viola nella nuova struttura termin\u00f2 al quarto posto, con 25 reti di Pedro Petrone, capocannoniere del torneo. Negli anni 1930 la Fiorentina debutt\u00f2 nelle competizioni calcistiche europee (Coppa dell'Europa Centrale 1935) ma retrocedette in Serie B nel 1937-1938: tuttavia, con il primo posto nella successiva stagione, ritorn\u00f2 subito in massima serie. Nel 1940 la Fiorentina conquist\u00f2 il primo trofeo della sua storia, la Coppa Italia.\nNella stagione 1955-1956 i Viola, allenati da Fulvio Bernardini, conquistarono il loro primo scudetto con cinque giornate di anticipo. La vittoria della Serie A consent\u00ec al club di partecipare alla Coppa dei Campioni, dove i Gigliati arrivarono in finale il 30 maggio 1957 al Santiago Bernab\u00e9u, venendo battuti dal . Ventidue giorni prima, il club fiorentino aveva vinto la Coppa Grasshoppers.\nDall'annata seguente la Fiorentina si classific\u00f2 per quattro volte consecutive al secondo posto, arrivando inoltre due volte in finale di Coppa Italia (1958 e 1959-1960); in campo europeo, gioc\u00f2 come nazione la Coppa dell'Amicizia italo-francese 1959 e 1960. Nel 1960-1961 il club, guidato da N\u00e1ndor Hidegkuti, vinse la coppa nazionale, la Coppa delle Alpi 1961 (come nazione) e la Coppa delle Coppe, battendo nella doppia finale i ; con questa vittoria divenne la prima squadra italiana a vincere una competizione UEFA per club. I Gigliati arrivarono in finale di quest'ultima competizione anche l'anno successivo, venendo battuti dal .\nPer tutti gli anni 1960, considerati il decennio d'oro della storia viola, la Fiorentina stazion\u00f2 nelle prime posizioni della Serie A, vincendo la Coppa Mitropa e la Coppa Italia nel 1966. Nella stagione 1968-1969 la squadra viola, formata da molte giovani promesse per cui venne chiamata \"Fiorentina Ye-Ye\", conquist\u00f2 il suo secondo titolo nazionale, con Bruno Pesaola come allenatore.\nI primi anni 1970 videro la Fiorentina in un calo da un punto di vista dei risultati rispetto ai decenni precedenti; nel 1975 tuttavia la societ\u00e0 viola vinse la sua quarta Coppa Italia e la Coppa di Lega Italo-Inglese. Nel decennio successivo subentrarono alla presidenza i Pontello, che attuarono alcune scelte societarie contestate dai tifosi, come il cambio dell'inno e dello stemma. Nel 1981-1982 i Viola contesero fino all'ultima giornata lo scudetto alla Juventus. Nel 1990 la squadra raggiunse la finale della Coppa UEFA, sconfitta nuovamente dalla squadra bianconera, in un torneo che ha visto per la prima volta due squadre italiane contendersi un trofeo confederale.\nNello stesso anno i Pontello cedettero il pacchetto azionario di maggioranza a Mario Cecchi Gori. Nel 1992-1993, dopo cinquantaquattro anni nella massima serie italiana, i gigliati retrocedettero in Serie B, ma risalirono immediatamente in Serie A dopo un anno, ottenendo anche la terza promozione. Il nuovo ciclo, cominciato nel 1993 con la presidenza di Vittorio Cecchi Gori, ebbe risultati altalenanti in campionato nelle stagioni successive, arrivando due volte al terzo posto, nel 1995-1996 e nel 1998-1999 e vincendo la Coppa Italia e la Supercoppa italiana nel 1996. Nella stagione 1999-2000 la Fiorentina torn\u00f2 nella massima competizione internazionale dopo trent'anni disputando la UEFA Champions League e nell'annata seguente, con alla guida tecnica l'esordiente Roberto Mancini, vinse per la sesta volta la Coppa Italia.\nNell'estate 2001 il tribunale civile di Firenze avvi\u00f2 una procedura di fallimento a carico della societ\u00e0, che, nonostante le cessioni dei suoi giocatori pi\u00f9 illustri come Batistuta, Rui Costa e Toldo, versava in una grave crisi di bilancio. In questa difficile situazione finanziaria, nel 2001-2002 la Fiorentina retrocedette in cadetteria, una \"d\u00e9b\u00e2cle\" che non si ripeteva dal 1993, giocando uno dei peggiori campionati della sua storia. Successivamente, a causa dei mancati pagamenti degli stipendi di calciatori e dell'impossibilit\u00e0 di sostenere gli sforzi economici relativi alla partecipazione al successivo campionato, la societ\u00e0 non pot\u00e9 iscriversi alla Serie B 2002-2003 e venne in seguito dichiarata fallita.\nIl 1\u00ba agosto 2002 venne fondata la \"Fiorentina 1926 Florentia\" da Leonardo Domenici, sindaco di Firenze; la nuova societ\u00e0, che venne iscritta alla Serie C2, venne acquistata da Diego Della Valle e rinominata \"Florentia Viola\". Il torneo fu vinto dai Gigliati, che, in seguito al caso Catania e al fallimento del , vennero eccezionalmente ripescati in Serie B per meriti sportivi e per bacino d'utenza. La stagione 2003-2004 vide la Fiorentina tornare in Serie A dopo lo spareggio interdivisionale contro il . Dopo una salvezza ottenuta all'ultima giornata nel 2004-2005, i Viola furono coinvolti nello scandalo di Calciopoli, che li penalizz\u00f2 sia nella stagione 2005-06, estromettendoli dalle coppe europee, sia in quella successiva: in quest'ultima, malgrado i punti di penalizzazione, riuscirono ugualmente a qualificarsi alla Coppa UEFA 2007-2008, che si concluse in semifinale dopo aver ceduto ai tiri di rigore contro i .\nI toscani raggiunsero la finale di Coppa Italia 2013-2014, poi persa contro il . Il 13 aprile 2014 la Fiorentina ha centrato il traguardo delle vittorie in Serie A. Il 6 giugno 2019 si chiude dopo 17 anni l'era dei fratelli Diego e Andrea Della Valle, con la societ\u00e0 viola che passa in mano all'imprenditore italo-statunitense Rocco Commisso.\nColori e simboli.\nColori.\nLa Fiorentina indossa generalmente una divisa di colore viola, spesso erroneamente associato anche alla citt\u00e0 di Firenze, che invece ha nel suo simbolo il bianco e il rosso, utilizzati dalla squadra fiorentina agli inizi della sua storia, come simbolo della fusione tra il Club Sportivo Firenze e la Palestra Ginnastica Fiorentina Libertas. Questi colori vennero usati fino al 22 settembre 1929, quando, in un'amichevole disputata contro la Roma, la Fiorentina indoss\u00f2 per la prima volta la maglia viola con il giglio rosso sul petto. Secondo la tradizione, questo sarebbe il risultato di un lavaggio errato delle maglie bianco-rosse in un fiume; in realt\u00e0 venne scelto direttamente da Luigi Ridolfi, dopo un'amichevole nel 1928 con l'\u00dajpesti TE.\nTra gli anni 1930 e 1970, la tenuta non ebbe grandi modifiche; il colore base della maglia, di produzione artigianale e generalmente in lana, fu sempre il viola, mentre i calzoncini erano di colore nero o, pi\u00f9 comunemente, bianco. Nel 2007, la divisa viola si \u00e8 classificata 19\u00aa nella lista delle 50 maglie pi\u00f9 belle della storia del calcio, redatta dal quotidiano britannico The Times.\nFin dalla sua introduzione nel 1947, la Fiorentina ha generalmente indossato una maglia da trasferta di colore bianco; tuttavia nei primi anni della sua storia, quando la divisa era bianco-rossa, utilizz\u00f2 una tenuta a strisce verticali di questi stessi colori, con pantaloncini e calzettoni neri. Fin dagli anni cinquanta, negli incontri in cui viola e bianco potevano confondersi con le maglie degli avversari, la Fiorentina sfoggiava occasionalmente divise alternative rosse, gialle o verdi; la prima effettiva terza maglia venne introdotta soltanto a partire dal 1996.\nSimboli ufficiali.\nStemma.\nIl simbolo della Fiorentina \u00e8 da sempre un giglio bottonato di colore rosso su campo bianco, principale segno distintivo di Firenze derivante dallo stemma araldico di Ugo di Toscana. Se nei primi tempi si usava direttamente lo stemma comunale, col tempo questo ha sub\u00ecto varie modifiche, passando dal tradizionale scudo a un campo bianco romboidale, disegnato direttamente dal marchese Ridolfi, al \"giglio alabardato\" dei Pontello.\nL'ultimo stemma societario venne adottato dalla dirigenza di Cecchi Gori nel 1991, inserendo un giglio stilizzato fiorentino (rosso in campo bianco) all'interno di una losanga bordata d'oro; le iniziali della societ\u00e0 (bianche e rosse su fondo viola) sono poste in uno spazio compreso fra due ulteriori filetti d'oro che partono dagli angoli opposti della losanga per congiungersi al di sotto del suo angolo inferiore.\nInno.\nL'inno della Fiorentina, intitolato \"Canzone viola\" ma conosciuto anche come \"O Fiorentina\", venne scritto nel 1930 da Marcello Manni e musicato da Marco Vinicio. I primi tifosi della squadra toscana, riuniti nell'\"ordine del Marzocco\", fecero stampare un volantino con il testo di questa canzone, distribuendolo al pubblico dello stadio in via Bellini, per farlo cantare a tutti i tifosi e facendolo cos\u00ec divenire l'inno della Fiorentina. Narciso Parigi ne fece una cover nel 1954; alcuni anni dopo, nel 1964, la cant\u00f2 nuovamente, modificandone significativamente il testo. Quest'ultima versione sostitu\u00ec l'edizione originale come inno della Fiorentina e, da allora, viene eseguita allo stadio Franchi prima di ogni partita della squadra.\nPer molti anni la Fiorentina aveva anche un \"co-inno\" ufficiale, chiamato \"Al\u00e9 Fiorentina\", scritto da Corsini, Gallerini, Dolcino e interpretato sempre da Narciso Parigi. Questa canzone veniva eseguita, nelle gare casalinghe, quando la squadra viola faceva il suo ingresso in campo nel secondo tempo; l'usanza del doppio inno \u00e8 poi caduta in disuso. Nel 1981 la dirigenza della societ\u00e0 viola adott\u00f2 per un breve periodo un nuovo inno, \"La Fiorentina\", che, pur essendo inno ufficiale sino al 1990, non venne mai amato dai tifosi, che continuarono a preferirgli il brano precedente.\nDal 2018, in caso di vittoria casalinga della squadra, viene diffusa allo stadio \"Firenze S. Maria Novella\" di Pupo.\nStrutture.\nStadio.\nAgli inizi della sua storia, tra il 1926 e il 1931, la Fiorentina disputava i suoi incontri interni nello stadio di via Bellini, in passato utilizzato dalla Libertas. Tra il 1930 e il 1932 venne costruito, per volont\u00e0 di Luigi Ridolfi, un nuovo stadio, su progetto di Pier Luigi Nervi, chiamato \"Stadio Giovanni Berta\" e inaugurato il 13 settembre 1931 con la partita tra Fiorentina e Admira Vienna. L'opera, ricca di elementi architettonici innovativi, come la pensilina priva di sostegni intermedi, le scale elicoidali e la torre di Maratona, \u00e8 ritenuta come un capolavoro dell'architettura italiana degli anni 1930. Un altro importante elemento \u00e8 il terreno di gioco, il cui drenaggio \u00e8 considerato tra i migliori in Europa.\nAlla fine del seconda guerra mondiale, con la caduta del fascismo, il nome dell'impianto venne cambiato in \"Stadio Comunale\"; nel corso della sua storia, fu sede di alcuni incontri calcistici dei Mondiali 1934, della XVII Olimpiade estiva e degli Europei 1968; in occasione del campionato mondiale di calcio 1990 l'impianto fiorentino ha subito importanti interventi strutturali, affidati all'architetto Italo Gamberini. Dal 1993, lo stadio \u00e8 intitolato ad Artemio Franchi, tra i pi\u00f9 importanti dirigenti sportivi italiani. Di propriet\u00e0 del Comune di Firenze, l'impianto ha una capienza di posti. Con le esigenze del calcio moderno, l'impianto risulta obsoleto, con notevoli problemi di efficienza e funzionalit\u00e0; per questi motivi da tempo si parla della costruzione di un nuovo stadio a Firenze di propriet\u00e0 della stessa societ\u00e0, inserito nel progetto chiamato \"Cittadella Viola\".\nCentro di allenamento.\nIl centro di allenamento della Fiorentina, intitolato a Davide Astori e conosciuto anche con il nome di \"Campini\" dal nome delle precedenti strutture presenti nel medesimo luogo, \u00e8 situato a Firenze, nel plesso dello Stadio Artemio Franchi. Inaugurato il 10 settembre 2011 da Andrea Della Valle e Matteo Renzi, allora sindaco del capoluogo toscano, \u00e8 una struttura polifunzionale che si estende su 1\u00a0600\u00a0m\u00b2 e dispone di un campo da gioco regolamentare, una palestra, piscina con varie vasche per la riabilitazione, gli spogliatoi, sale per la ristorazione e altri spazi dedicati al relax e al comfort degli atleti, sale proiezioni, una sala stampa, uffici e magazzini, per un costo totale di circa 5,7 milioni di euro.\nSociet\u00e0.\nDal 1\u00ba agosto 2002 al 6 giugno 2019 la societ\u00e0 viola \u00e8 stata interamente di propriet\u00e0 dei fratelli Diego e Andrea Della Valle. Nel corso del decennio la societ\u00e0 viola ha avuto vari cambiamenti: dal 2002 a ricoprire la carica di presidente fu Andrea Della Valle fino alle dimissioni rassegnate il 24 settembre 2009, mentre Diego Della Valle fino al 30 marzo 2010 copr\u00ec la carica di presidente onorario della Fiorentina. Fino al 10 giugno 2011 la carica di presidente della Fiorentina fu vacante, con Mario Cognigni come unico vicepresidente, Dal 10 giugno 2011 a ricoprire la carica di presidente \u00e8 stato Mario Cognigni. Dal 6 giugno 2019, la societ\u00e0 \u00e8 di propriet\u00e0 dall'imprenditore italo-americano Rocco Commisso.\nLa sede sociale della Fiorentina si trova presso lo stadio Artemio Franchi, in viale Manfredo Fanti 4, Firenze; in origine la societ\u00e0 aveva la propria sede in via dei Saponai 1-3, spostandosi poi in via del Parione e ancora in piazza Savonarola.\nL'ACF Fiorentina \u00e8 uno dei membri dell'European Club Association (ECA), l'organizzazione internazionale composta dai principali club calcistici riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA e alla UEFA.\nImpegno nel sociale.\nLa Fiorentina \u00e8 attiva nel campo sociale e umanitario, soprattutto durante l'era Della Valle, istituendo un \"modello Fiorentina\". Il 7 luglio 2008 venne costituita la \"Fondazione Fiorentina Onlus\", che si impegna attivamente per la difesa dei diritti fondamentali della persona, occupandosi di bambini, di malati, oltre che occuparsi della valorizzazione del patrimonio culturale e artistico di Firenze e della Toscana.\nLa societ\u00e0 viola ha inoltre spesso collaborato con la \"Fondazione Stefano Borgonovo\", per la raccolta di fondi per la ricerca di una cura contro la sclerosi laterale amiotrofica (SLA), di cui era affetto l'ex-calciatore viola.\nDall'agosto 2010, la Fiorentina \u00e8 protagonista di una sponsorizzazione solidale, finanziando Save the Children, una delle maggiori organizzazioni non governative, gi\u00e0 supportata nel 2008, che presta aiuti immediati alle comunit\u00e0 in difficolt\u00e0 e soccorso alle famiglie e ai bambini colpiti da disastri e catastrofi naturali, da conflitti e guerre. Il club viola, in particolare, adott\u00f2 il progetto \"Every One\".\nSettore giovanile.\nIl settore giovanile della Fiorentina \u00e8 formato da nove squadre che giocano nei campionati Primavera, Allievi Nazionali e Regionali, Giovanissimi Nazionali, Regionali, Esordienti Regionali e Provinciali A e B e Pulcini. Le formazioni pi\u00f9 esperte giocano nel campo \"Poggioloni\" di Fiesole-Caldine, mentre le altre squadre nei campi minori di Firenze.\nIl vivaio viola risulta essere uno dei pi\u00f9 titolati d'Italia, avendo vinto 3 scudetti Primavera (nel 1970-1971, nel 1979-1980 e nel 1982-1983), 3 Campionati Allievi Nazionali e 8 Tornei di Viareggio (1966, 1973, 1974, 1978, 1979, 1982, 1988, 1992), oltre che 6 Coppe Italia Primavera (1979-1980, 1995-1996, 2010-2011, 2018-2019, 2019-2020, 2020-2021) e due Supercoppe Primavera (2011 e 2021). Gli Allievi Nazionali hanno vinto per cinque volte (1976, 1982, 1987, 1989, 1990) il Torneo Citt\u00e0 di Arco e per due (1955 e 1992) il Torneo Internazionale Sanremo.\nSezione femminile.\nNell'estate 2015 \u00e8 stata istituita la sezione femminile del club, il Fiorentina Women's Football Club, che ha raccolto l'eredit\u00e0 del , fondato nel 1979. Ha esordito nel successivo campionato di Serie A ed \u00e8 divenuta campione d'Italia nella stagione 2016-2017; nello stesso anno ha vinto la Coppa Italia. La Fiorentina femminile ha anche squadre giovanili iscritte nei rispettivi campionati.\nDiffusione nella cultura di massa.\nNel cinema italiano, le prime citazioni del club viola si notano nei film \"Amore e chiacchiere\" di Alessandro Blasetti (1957) e \"L'uomo di paglia\" di Pietro Germi (1958); sono poi Francesco Nuti in \"Madonna che silenzio c'\u00e8 stasera\" (1982) e Carlo Vanzina in \"Vacanze in America\" (1984), \"Un'estate al mare\" (2008) e \"Buona giornata\" (2012) ad accennare alla squadra viola nelle opere cinematografiche. Anche alcune commedie degli anni 1980 dedicate al calcio, come \"Eccezzziunale... veramente\" (1982), \"Il tifoso, l'arbitro e il calciatore\" (1982), \"L'allenatore nel pallone\" (1984) e \"Mezzo destro, mezzo sinistro\" (1985) contengono dei riferimenti ai Gigliati.\nDue pellicole di Alessandro Benvenuti, \"Benvenuti in casa Gori\" (1993) e il seguito \"Ritorno a casa Gori\" (1996), hanno come protagonisti Danilo Gori (Massimo Ceccherini), un tossicomane tifoso viola che scambia la folla radunata in Piazza San Pietro per la Curva Fiesole. Nel loro ultimo film, \"Ci hai rotto pap\u00e0\" (1993), Castellano e Pipolo mostrano la camera del protagonista con i simboli della Fiorentina. Altri riferimenti alla squadra viola si hanno in \"La bella vita\" (1994) di Paolo Virz\u00ec, in \"I laureati\" (1995) di Leonardo Pieraccioni e in \"A spasso nel tempo\". Franco Zeffirelli mostra nel film del 1999 \"Un t\u00e8 con Mussolini\" una partita di calcio tra alcuni ragazzi che indossano una maglia viola.\nNella letteratura, Indro Montanelli, tifoso viola e consigliere onorario della societ\u00e0 negli anni 1990, inser\u00ec la Fiorentina in numerosi suoi scritti; ne \"I rapaci in cortile\" di \"Incontri\" (1952) parla della squadra viola in termini di risultati e qualit\u00e0, mentre ne \"I conti con me stesso. Diari 1957-1978\" racconta del club toscano, soprattutto degli anni del primo scudetto. Anche il poeta Franco Scataglini cita il club nel suo \"Rimario Agontano\" (1987), nella poesia \"Partita\", ricordando la sfida -Fiorentina del gennaio 1946. La societ\u00e0 gigliata viene infine citata nella musica; nel luglio 1981, Enzo Jannacci pubblic\u00f2, in \"E allora...Concerto\", \"Bandiera fiorentina\", mentre nel 1998, Pupo incise un brano, \"\u00c8 Fiorentina\", proposto senza esiti positivi come nuovo inno ufficiale. Nel 1980 lo stesso Pupo aveva dedicato una parte di una strofa della canzone \"Cosa farai/Firenze S. Maria Novella\" alla Fiorentina e al suo capitano di allora Giancarlo Antognoni. Don Backy compose poi un altro brano dedicato alla squadra gigliata, \"Viola d'amore\".\nAllenatori e presidenti.\nAllenatori.\nI Viola hanno avuto, nel corso della loro storia, 56 allenatori; il primo di questi fu l'ungherese K\u00e1roly Csapkay. Molti sono stati i tecnici stranieri dei Viola; tra le loro nazionalit\u00e0 prevale comunque quella italiana con 34 rappresentanti, seguita dall'ungherese (9), dall'argentina e dalla svedese (2). Chiudono questa graduatoria la nazionalit\u00e0 austriaca, brasiliana, turca e serba, tutte con un rappresentante.\nIl tecnico rimasto in carica pi\u00f9 a lungo fu Fulvio Bernardini, che sedette sulla panchina della Fiorentina per sei anni, dalla stagione 1952-1953 al quella 1957-1958, vincendo un campionato italiano nel 1955-1956. L'altro allenatore che vinse uno scudetto con i Viola fu l'italo-argentino Bruno Pesaola, che conquist\u00f2 il titolo nel 1968-1969. Giuseppe Galluzzi fu il primo a vincere un trofeo sulla panchina viola, conquistando la Coppa Italia 1939-1940. Sulla panchina gigliata, nella stagione 1960-1961, nella quale furono sollevate sia la Coppa delle Coppe sia la coppa nazionale, vi era l'ungherese N\u00e1ndor Hidegkuti con Giuseppe Chiappella (dal 25 gennaio 1961). Chiappella nel 1965-1966 conquist\u00f2 poi anche la Coppa Mitropa e la terza Coppa Italia, riuscendo con i Gigliati a conseguire il primo \"double\" continentale nel 1960-1961 (assieme al succitato Hidegkuti) e il secondo \"double\" di rango minore nel 1965-1966.\nGli altri tecnici che vinsero un trofeo sulla panchina viola sono stati Mario Mazzoni, subentrato a Nereo Rocco (Coppa Italia 1974-1975), Claudio Ranieri (Coppa Italia 1995-1996 e Supercoppa italiana 1996) e Roberto Mancini, subentrato a Fatih Terim (Coppa Italia 2000-2001). Tre sono gli allenatori ad aver vinto il Seminatore d'oro, Bernardini (1955-1956), Chiappella (1965-1966) e Pesaola (1969-1970), mentre Cesare Prandelli, sulla panchina viola dal 2005 al 2010, vinse per due edizioni consecutive la Panchina d'oro, nelle stagioni 2005-2006 e 2006-2007, oltre al premio di Migliore allenatore AIC nel 2008. Infine Vincenzo Montella, a Firenze dal 2012 al 2015, e nuovamente nel 2019, \u00e8 stato insignito nel 2013 del Premio Nazionale Enzo Bearzot.\nPresidenti.\nIn oltre novant'anni di storia societaria, alla guida della Fiorentina si sono avvicendati 24 presidenti, il primo dei quali fu Luigi Ridolfi Vay da Verrazzano, che ricopr\u00ec la carica per 16 anni. In questo arco di tempo, i Viola hanno il loro primo trofeo ufficiale, una Coppa Italia.\nSotto la dirigenza di Enrico Befani, dal 1951 al 1961 la societ\u00e0 toscana vinse il suo primo scudetto, una Coppa delle Coppe e una Coppa Italia, mentre Nello Baglini fu presidente della Fiorentina dal 1965 al 1971, anni nei quali venne conquistato il secondo scudetto, una Coppa Italia e una Mitropa Cup. Con il presidente Ugolino Ugolini dal 1971 al 1977, la Fiorentina vinse sia una Coppa Italia che una Coppa di Lega Italo-Inglese.\nTra gli imprenditori che sono stati proprietari del club si ricordano: Flavio Pontello, dal 1980 al 1990, che per\u00f2 non ricopr\u00ec mai la carica di presidente; la famiglia Cecchi Gori, con Mario presidente dal 1990 al 1993 e il figlio Vittorio Cecchi Gori dal 1993 al 2002, intervallo di tempo nel quale furono vinte due Coppe Italia e una Supercoppa italiana; la famiglia Della Valle, dal 2002 al 2019, con la carica di presidente ricoperta dal 2004 al 2009 da Andrea e successivamente da Mario Cognigni. Dal 6 giugno 2019 il nuovo proprietario \u00e8 l'imprenditore italo-americano Rocco Commisso.\nCalciatori.\nIn pi\u00f9 di novant'anni di storia, oltre 850 calciatori hanno vestito la maglia della Fiorentina, in gran parte italiani; alcuni di questi ultimi hanno anche militato nella Nazionale italiana.\nTra i calciatori italiani di rilievo che hanno militato nella Fiorentina figurano Giuliano Sarti, Giuseppe Chiappella, Francesco Rosetta, Sergio Cervato, campioni d'Italia nel 1955-1956, Enrico Albertosi, vincitore del , Claudio Merlo, Giancarlo De Sisti e Luciano Chiarugi, campioni d'Italia nel 1968-1969, Giancarlo Antognoni, considerato il calciatore-simbolo della Fiorentina, Roberto Baggio, futuro Pallone d'oro nel 1993, Francesco Toldo, portiere della nazionale italiana finalista al , Luca Toni, centravanti degli azzurri nel vittorioso e Scarpa d'oro nello stesso anno, e Giorgio Chiellini, futuro capitano della nazionale italiana vincitrice del .\nTra i giocatori non italiani ad aver vestito la maglia della Fiorentina, inoltre, si segnalano l'ungherese Jan Posteiner, primo straniero della squadra gigliata, Pedro Petrone vincitore nel campionato mondiale di calcio 1930 con l'Uruguay, il brasiliano Julinho e l'argentino naturalizzato italiano Miguel Montuori, protagonisti dello scudetto 1955-1956, lo svedese Kurt Hamrin, 150 gol in Serie A con i Viola, il brasiliano Amarildo, campione d'Italia nel 1968-1969, l'argentino Daniel Passarella, campione mondiale nel 1978 e nel 1986, il suo connazionale Gabriel Batistuta e il portoghese Rui Costa, protagonisti delle vittorie viola degli anni 1990.\nHall of Fame.\nLa Fiorentina \u00e8 stata la prima societ\u00e0 di calcio italiana a presentare la propria Hall of fame, con una cerimonia realizzata dal Museo della Fiorentina che ha avuto luogo a Firenze il 6 ottobre 2012. I prescelti, che hanno contribuito a fare la storia del club gigliato, sono divisi nelle categorie dei giocatori, allenatori, dirigenti e ambasciatori, e vengono premiati con il \"Marzocco Viola\".\nCapitani.\nIl primo capitano della storia della Fiorentina fu Giuseppe Bigogno, nella stagione 1935-1936, seguito cronologicamente da Lorenzo Gazzari dal 1936 al 1938, e da Renzo Magli nella stagione 1938-1939. Augusto Magli port\u00f2 la fascia viola per nove anni consecutivamente, dal 1945 al 1953, prima di cederla a Leonardo Costagliola, fino al 1955.\nIl capitano della squadra gigliata del primo scudetto fu Francesco Rosetta, ereditata da Sergio Cervato, dal 1957 al 1959, e Giuseppe Chiappella, nell'annata 1959-1960. Il primo calciatore non italiano a vestire la fascia da capitano fu l'argentino Miguel Montuori nella stagione 1960-1961. Giuliano Sarti, dal 1961 al 1963, Enzo Robotti, dal 1963 al 1965, e lo svedese Kurt Hamrin, dal 1965 al 1967, quest'ultimo vincitore della Coppa Mitropa 1966, portarono la fascia prima di Giancarlo De Sisti, capitano viola per otto anni, dal 1967 al 1974, e del secondo scudetto.\nDopo Claudio Merlo (1974-1976), Giancarlo Antognoni divenne capitano dei Gigliati, portando la fascia per dodici anni, dal 1976 a 1987, seguito da Sergio Battistini (1987-1990) e dal brasiliano Carlos Dunga (1990-1992). Stefano Carobbi, Stefan Effenberg e Francesco Baiano portarono la fascia per una sola stagione, dal 1992 al 1995, fino al lustro 1995-2000 quando divenne capitano l'argentino Gabriel Batistuta. La stagione successiva i gradi passarono al portoghese Manuel Rui Costa, il quale con la fascia al braccio sollev\u00f2 l'ultimo titolo vinto dai Viola, la Coppa Italia 2000-2001. Angelo Di Livio fu il capitano gigliato dal 2001 al 2004, rimanendo in squadra nonostante il fallimento della societ\u00e0 e la ripartenza dalla Serie C2. In seguito alla morte di Davide Astori nel periodo di militanza nella Fiorentina, della quale fu capitano nella stagione 2017-2018, venne poi ritirata la maglia numero 13.\nContributo alle Nazionali.\nIl giocatore della Fiorentina che conta pi\u00f9 presenze nella propria nazionale \u00e8 Rui Costa, che, tra il 1993 e il 2004, ha vestito la maglia del 94 volte, segnando 26 reti; dietro di lui vi sono Gabriel Omar Batistuta, con 78 presenze e 56 reti nella nazionale argentina tra il 1991 e il 2002, e Giancarlo Antognoni, con 73 presenze e 7 reti nella nazionale italiana tra il 1974 e il 1982. Considerando solo la maglia azzurra, dietro ad Antognoni vi sono Riccardo Montolivo con 37 presenze durante la permanenza in Fiorentina e Giancarlo De Sisti con 29 incontri giocati. Al febbraio 2018, la Fiorentina ha fornito 72 giocatori alla nazionale di calcio italiana; il primo viola a vestire la maglia azzurra fu Alfredo Pitto, il 15 novembre 1931, nella gara tra Italia e .\nSette sono stati i campioni del mondo gigliati con la maglia dell'Italia; Mario Pizziolo nel 1934 (il quale vinse anche la Coppa Internazionale 1933-1935), Giancarlo Antognoni, Giovanni Galli, Francesco Graziani, Daniele Massaro e Pietro Vierchowod nel 1982 e Luca Toni nel 2006; inoltre, l'argentino Daniel Alberto Passarella vinse la Coppa del Mondo nel 1986. 36 sono i calciatori convocati nella storia di questa competizione durante il periodo di militanza nella Fiorentina; il maggior numero di convocati nella fase finale si registr\u00f2 nel 1982, quando furono sei i convocati dalle nazionali partecipanti a quella manifestazione; oltre ai cinque gi\u00e0 citati, vi era il centrocampista argentino Daniel Bertoni. Il giocatore con maggiori presenze ai Mondiali \u00e8 stato Giancarlo Antognoni, con 11 presenze (5 nel 1978 e 6 nel 1982), mentre il miglior marcatore viola ai Mondiale fu Gabriel Batistuta con 9 reti (4 nel 1994 e 5 nel 1998).\nLa Fiorentina ha avuto inoltre 3 calciatori ad aver vinto il Campionato Europeo con gli azzurri, infatti Enrico Albertosi e Giancarlo De Sisti vinsero nel 1968 e Gaetano Castrovilli nel 2021. Due sono i campioni olimpici, entrambi nel 1936, Achille Piccini e Alfonso Negro. Tra i calciatori non italiani, il greco Z\u012bs\u012bs Vryzas fu campione d'Europa nel 2004, mentre Gabriel Batistuta nel 1993 ha vinto la Coppa America segnando una doppietta in finale; lo stesso centravanti argentino e il brasiliano Felipe Melo hanno vinto la FIFA Confederations Cup, rispettivamente nel 1992, risultando anche capocannoniere del torneo, e nel 2009.\nStatistiche e record.\nStatistiche di squadra.\nLa Fiorentina ha disputato, nel corso della sua storia, 94 stagioni sportive, partecipando a 84 campionati di Serie A, a 5 di Serie B e a uno di Serie C2. Ha vinto per 2 volte il campionato italiano, nel 1955-1956 e nel 1968-1969, giungendo seconda in 5 tornei e terza in 6 (14,44% di piazzamenti nelle prime tre rispetto alle partecipazioni). Dall'avvento del girone unico, i Viola sono stati per 5 volte campione d'inverno (1934-1935, 1953-1954, 1955-1956, 1981-1982 e 1998-1999). Si trovano al quinto posto nella Classifica perpetua della Serie A dal 1929 con 3288 punti, dietro a Juventus, , e . Al giugno 2019, dei 2724 incontri nella massima serie, 1070 sono state le vittorie dei Viola, 818 i pareggi e 798 le sconfitte, con 3737 gol segnati e 3091 subiti.\nLa vittoria in campionato con il maggior scarto fu un 8-0 a Firenze contro il , il 10 maggio 1942 nella Serie A 1941-1942, mentre la sconfitta pi\u00f9 netta in Serie A fu invece un 0-8, sub\u00ecto il 22 febbraio 1952 dalla Juventus al Comunale di Torino nel campionato 1952-1953; il 7 ottobre 1928 i bianconeri hanno inoltre inferto ai Viola la peggior sconfitta in tutte le serie della loro storia, uno 0-11 nella Divisione Nazionale 1928-1929. L'incontro con pi\u00f9 gol vinto fu un 6-4 contro il Padova, il 6 aprile 1996, nella Serie A 1995-1996. Tra le sconfitte, quelle con il maggior numero di reti furono il 3-7 al \"Franchi\" contro il il 4 ottobre 1992, nel campionato 1992-1993, e un 2-8 a Roma contro la , il 5 marzo 1995, nella stagione 1994-1995. Mentre la sconfitta casalinga con maggior scarto \u00e8 uno 0-5 contro la Juventus del 17 marzo 2012.\nLa squadra gigliata fu per due volte miglior attacco del campionato e per otto miglior difesa, mentre fu la peggior difesa per tre volte e peggior attacco per due. Le squadre pi\u00f9 affrontate dai Viola in Serie A sono Juventus, e , ciascuna con 161 incontri. A livello di coppe nazionali, a fronte delle 6 vittorie in Coppa Italia (quarta nella classifica, dietro a Juventus con 12 vittorie, , con 9 successi e all' con 7), la Fiorentina ha disputato 10 finali di tale torneo. Ha partecipato inoltre a due finali di Supercoppa italiana, vincendone una, nel 1996. Per quanto riguarda il numero di tifosi, il 25 novembre 1984 venne stabilito il record di presenze nello stadio Artemio Franchi per una partita dei Gigliati, quando spettatori assistettero a Fiorentina-.\nLa Fiorentina vanta inoltre 26 stagioni disputate nelle coppe internazionali; di esse, 5 sono relative a Coppe dei Campioni/Champions League, 5 Coppe delle Coppe e 16 a Coppe UEFA/Europa League; in Europa, assieme alla Fiorentina, solo altri dodici club hanno disputato una finale in tutte e tre le principali competizioni gestite dall'UEFA Fu inoltre la prima squadra italiana a raggiungere la finale nella massima competizione continentale, nonch\u00e9 la prima squadra italiana a vincere un trofeo europeo, la Coppa delle Coppe 1960-1961, battendo in finale i per 2-0 a Glasgow il 17 maggio 1961 e per 2-1 a Firenze il 27 maggio. La finale di Coppa UEFA 1989-1990, persa contro la Juventus, ha visto per la prima volta due squadre italiane contendersi un trofeo continentale. Includendo altre competizioni europee, come Coppa Grasshoppers, Coppa Mitropa, Coppa delle Alpi, Torneo Anglo-Italiano e Coppa di Lega Italo-Inglese, le finali continentali disputate dalla Fiorentina sono 11, con 4 vittorie; oltre la Coppa delle Coppe nel 1961, i Viola hanno vinto una Coppa Grasshoppers nel quinquennio 1952-1957, una Mitropa Cup nel 1966 contro il e una Coppa di Lega Italo-Inglese nel 1975 contro il . La vittoria pi\u00f9 ampia fu un 6-1 a Firenze contro l', l'8 novembre 2007, in Coppa UEFA, mentre il passivo maggiore venne subito dai Viola il 7 novembre 1984 a Bruxelles, con la sconfitta per 6-2 contro l', sempre in Coppa UEFA.\nStatistiche individuali.\nTra i calciatori che hanno vestito la maglia viola, Giancarlo Antognoni \u00e8 colui ha siglato pi\u00f9 presenze in maglia viola, dato che, tra il 1972 e il 1987, ha partecipato a 429 partite con la Fiorentina. Nella classifica delle presenze assolute con la squadra gigliata, il giocatore umbro precede Giuseppe Brizi, con 389 presenze tra il 1962 e il 1976, e Claudio Merlo, con 367 presenze tra il 1965 e il 1976. Quattro sono i calciatori hanno superato la soglia delle 300 presenze in Serie A con la squadra gigliata: il succitato Antognoni con 341, Giuseppe Chiappella con 329 partite giocate tra il 1949 e il 1960, Sergio Cervato con 316 presenze tra il 1948 e il 1959, e Manuel Pasqual con 302 partite tra il 2005 e il 2016. In campo europeo, il giocatore che ha collezionato pi\u00f9 presenze \u00e8 il portiere francese S\u00e9bastien Frey, con 32 incontri giocati.\nI calciatori di nazionalit\u00e0 straniera hanno avuto sempre un ruolo importante nella storia del club, segnando le epoche pi\u00f9 vittoriose della squadra; lo svedese Kurt Hamrin \u00e8 il giocatore non italiano con pi\u00f9 presenze in viola, 362 tra il 1958 e il 1967, seguito dall'argentino Gabriel Omar Batistuta, 333 presenze tra il 1991 e il 2000, e il portoghese Rui Costa, 277 presenze tra il 1994 e il 2001.\nInoltre sono tre i calciatori non italiani nei primi tre posti della classifica dei migliori marcatori della Fiorentina; Hamrin e Batistuta hanno entrambi superato quota 200, segnando rispettivamente 208 (150 in Serie A) e 207 (152 nella massima serie), seguiti dall'argentino naturalizzato italiano Miguel Montuori con 84 (72 in Serie A). Giancarlo Antognoni \u00e8 il giocatore italiano con pi\u00f9 marcature con la squadra fiorentina, 72 (61 in Serie A). Kurt Hamrin \u00e8 inoltre il pi\u00f9 prolifico realizzatore viola nelle manifestazioni UEFA, con 12 reti.\nTifoseria.\nStoria.\nIl nucleo storico della tifoseria viola \u00e8 la Curva Fiesole, dove si trovano la maggior parte dei gruppi collettivi e dei Viola club, che, sin dagli anni settanta, hanno una condotta non politicizzata e completamente apartitica. I primi tifosi viola cominciarono ad unirsi nella prima met\u00e0 degli anni sessanta, con la nascita di alcuni Viola Club come il \"Vieusseux\" e il \"7bello\"; nel 1965 venne costituito il \"Centro di Coordinamento dei Viola Club\". Il gruppo pi\u00f9 noto della Fiesole \u00e8 stato quello degli \"Ultras Viola\"; fondati nel 1973 da Stefano Biagini detto \"il Pompa\", furono costretti allo scioglimento nel 1983. Nel 1986, agli Ultras succedette nella leadership del tifo il \"Collettivo Autonomo Viola\", scioltosi anch'esso nel 2011.\nI sostenitori della Fiorentina sono quantificabili in oltre 1,2 milioni in Italia secondo il pi\u00f9 recente sondaggio di settore condotto dall'istituto Demos &amp; Pi e pubblicato nel settembre 2010 sul quotidiano \"la Repubblica\": con il 2,1% di preferenze da parte del campione esaminato, il club fiorentino risulta essere il sesto pi\u00f9 sostenuto in Italia.\nGemellaggi e rivalit\u00e0.\nI tifosi della Fiorentina sono storicamente gemellati con il fin dal 1978; con il , a partire dalla finale di Coppa Italia 1965-1966 e cresciuto agli inizi degli anni 1980 e, infine, con il , per il comune sentimento anti-juventino e per la vicinanza della societ\u00e0 viola a quella granata dopo la tragedia di Superga. La tifoseria della Fiorentina \u00e8 legata amichevolmente anche con il , per la comune avversione nei confronti del , e con la Colligiana, soprattutto in chiave anti-senese.\nIn Europa, la Fiorentina ha stretto altre amicizie in occasione delle sue partecipazioni alle competizioni UEFA; con lo , originato dai buoni rapporti del viola club \"Settebello\" con i tifosi bianco-verdi, e con l'\u00dajpest, amicizia favorita dal colore sociale in comune.\nLa rivalit\u00e0 pi\u00f9 forte e sentita dalla tifoseria viola \u00e8 quella contro la Juventus: originatasi fin dagli anni 1950, da parte fiorentina l'astio \u00e8 andato ad acuirsi nel corso dei decenni, passando per episodi come l'accesa corsa scudetto del campionato 1981-1982, i comportamenti di frange del tifo viola che dal 1985 in poi irridono le vittime dell'Heysel, la contrapposizione nella finale della Coppa UEFA 1989-1990, e nell'estate seguente il contestato passaggio di Roberto Baggio da Firenze a Torino.\nI tifosi viola sono inoltre rivali della , frutto di un gemellaggio degli anni 1970 conclusosi malamente, della , per il vecchio gemellaggio della tifoseria fiorentina con quella romanista, della , per via dell'eliminazione della Fiorentina dalla Coppa UEFA 1998-1999 dopo una partita giocata a Salerno, con il , il , il e il , per l'ostilit\u00e0 di tali tifoserie nei confronti degli ultras del , e con il , da quando i tifosi viola si gemellarono con la (amicizia durata fino al 1989-90). Vi sono inoltre forti attriti con l\u2019, l', l', il , la , il e l'. Si registrano rapporti non ottimali anche con , , , , , , , , e .\nAltre rivalit\u00e0 sono dovute alla vicinanza geografica di Firenze con altre citt\u00e0 toscane ed emiliane, cosa che ha portato a considerare gli incontri sportivi tra queste dei veri e propri derby; il pi\u00f9 famoso e storico \u00e8 il derby dell'Appennino, giocato tra Fiorentina e , nato per motivi prevalentemente geografici, ma anche storici. Esistono inoltre il derby dell'Arno, incontro che vede di fronte i Viola e l', e il derby guelfi-ghibellini tra Fiorentina e . Anche con le altre squadre toscane, come e , vi \u00e8 un'accesa rivalit\u00e0.\nOrganico.\nRosa 2021-2022.\n\"Rosa e numerazione aggiornate al 29 gennaio 2022.\"\nStaff tecnico.\n\"Dati aggiornati all' 1 luglio 2021.\""}
{"id": "2442054", "revid": "73125", "url": "https://it.wikipedia.org/wiki?curid=2442054", "title": "Eugene Newman Parker", "text": ""}
{"id": "2442056", "revid": "73125", "url": "https://it.wikipedia.org/wiki?curid=2442056", "title": "Fred Whipple", "text": ""}
{"id": "2442057", "revid": "73125", "url": "https://it.wikipedia.org/wiki?curid=2442057", "title": "Fred L. Whipple", "text": ""}
{"id": "2442058", "revid": "73125", "url": "https://it.wikipedia.org/wiki?curid=2442058", "title": "Albert Whitford", "text": ""}
{"id": "2442059", "revid": "73125", "url": "https://it.wikipedia.org/wiki?curid=2442059", "title": "Lyman Spitzer, Jr.", "text": ""}
{"id": "2442060", "revid": "73125", "url": "https://it.wikipedia.org/wiki?curid=2442060", "title": "E. Margaret Burbidge", "text": ""}
{"id": "2442064", "revid": "73125", "url": "https://it.wikipedia.org/wiki?curid=2442064", "title": "Olin C. Wilson", "text": ""}
{"id": "2442065", "revid": "247222", "url": "https://it.wikipedia.org/wiki?curid=2442065", "title": "Tiangong 1", "text": "Tiangong 1 (che significa Palazzo Celeste o \"Tempio del Cielo\") \u00e8 stato il primo laboratorio orbitale cinese lanciato nello spazio. La messa in orbita originariamente pianificata per la fine del 2010, \u00e8 stata successivamente posticipata al 2011. \nPensato e costruito come laboratorio-test per esperimenti e attracco delle varie navette Shenzhou che lo visiteranno nel corso dei due anni di vita programmata, esso fa parte del ben pi\u00f9 ampio Programma Tiangong che vuole vedere la Cina avere nello spazio una stazione orbitante da 20 tonnellate (su modello della Mir) entro il 2022 e in Tiangong un modulo di rifornimento, chiamato Tianzhou.\nConcezione.\nCon una lunghezza di e una altezza massima di circa 3,5\u00a0m, ed un peso di poco pi\u00f9 di 8 tonnellate. Tiangong era composto da un modulo di servizio, un modulo laboratorio e un modulo di attracco dotato di sistema di tipo APAS per il collegamento tra il laboratorio e le navicelle Shenzhou. Nel secondo modulo, alla cui estremit\u00e0 si trovava il sistema per l'aggancio, gli astronauti potevano vivere e condurre attivit\u00e0 di ricerca, disponendo di una quindicina di metri cubi di volume utile. Nel modulo di servizio erano presenti i sistemi necessari al funzionamento del laboratorio, compresi i serbatoi per i propellenti ed altri impianti primari come i motori. L'alimentazione elettrica era garantita da una coppia di pannelli solari alari agganciati alla sezione di minore diametro.\nLancio.\nIl lancio, previsto inizialmente per il 17 agosto 2011, \u00e8 stato posticipato al 29 settembre a causa di un lancio fallito di un vettore Lunga Marcia 2C. Il lancio, effettuato alle 13:16 UTC dal centro spaziale di Jiuquan, ha portato la Tiangong nell'orbita terrestre (LEO) e dopo 2 manovre di correzione orbitali, ha portato il laboratorio ad un apogeo di 362\u00a0km. Il 10 ottobre Tiangong ha trasmesso a Terra la prima foto scattata dal suo apparecchio fotografico di bordo.\nVita operativa.\nLa vita operativa della Tiangong-1 era di circa due anni e, in questo lasso di tempo, si sono succedute 3 missioni. Per primo \u00e8 arrivato lo Shenzhou 8, un veicolo automatico di rifornimento, lanciato senza equipaggio il 1\u00ba novembre 2011; essa \u00e8 servita per testare le capacit\u00e0 di aggancio nello spazio tra le 2 navicelle, rappresentando una prima assoluta nel campo spaziale cinese. In seguito hanno attraccato 2 missioni umane nel 2012 la Shenzhou 9, e l'anno successivo la Shenzhou 10, entrambe abitate con un equipaggio formato da tre astronauti con il compito di effettuare test e vari esperimenti. Il primo equipaggio che ha abitato il laboratorio \u00e8 rimasto in orbita per 13 giorni, di cui 6 sul laboratorio, ed un anno dopo l'equipaggio della Shenzhou 10 ha abitato il laboratorio per 11 giorni. Dopo quest\u2019ultima, la stazione Tiangong-1 \u00e8 rimasta deserta anche se gli esperimenti a bordo hanno continuato a funzionare e i dati raccolti hanno permesso di monitorare le condizioni degli oceani e delle aree verdi del pianeta, contribuendo anche a definire le zone pi\u00f9 colpite durante l'alluvione della citt\u00e0 cinese di Yuyao.\nMa anche quest\u2019attivit\u00e0 di monitoraggio \u00e8 cessata verso la fine del 2016, quando l\u2019agenzia spaziale cinese ha messo in orbita la sua seconda stazione spaziale, la Tiangong-2, progettata per mettere a punto nuove tecnologie spaziali, tra cui il rifornimento automatico di propellente.\nInterruzione delle comunicazioni e rientro in atmosfera.\nA fine marzo 2016, l'Agenzia spaziale cinese ha comunicato di non ricevere pi\u00f9 i dati di telemetria del laboratorio dal giorno 21. Ci\u00f2 ha implicato che il programmato rientro controllato in atmosfera, con distruzione sicura nelle acque dell'Oceano Pacifico non \u00e8 stato possibile, lasciando incertezza su data e luogo di rientro. In un anno la stazione \u00e8 passata dai 360 km di quota media nel dicembre 2016 ai 290 km dei primi di dicembre 2017, aumentando sempre la velocit\u00e0 di discesa. Le previsioni sulla data di rientro sono rimaste largamente incerte per lungo tempo, con una finestra da fine marzo a met\u00e0 di maggio 2018 a causa di variazioni nell'alta atmosfera che possono essere generate da eruzioni solari, modificando cos\u00ec il momento del rientro; allo stesso modo, la zona di rientro \u00e8 rimasta indeterminabile fino alle ultime ore, rimanendo nella fascia compresa fra 42,7 gradi di latitudine nord e 42,7 sud vincolata dai parametri orbitali. Il rientro nell'atmosfera della Tiangong 1 \u00e8 avvenuto alle 0:16 UTC del 2 aprile 2018 (2:16 ora italiana 2 aprile) sull'oceano Pacifico meridionale, tra le Isole Cook e Tahiti secondo i dati rilevati dalla rete di Sorveglianza spaziale."}
{"id": "2442066", "revid": "287204", "url": "https://it.wikipedia.org/wiki?curid=2442066", "title": "Korado Korlevic", "text": ""}
{"id": "2442068", "revid": "124222046", "url": "https://it.wikipedia.org/wiki?curid=2442068", "title": "Scott Brown", "text": ""}
{"id": "2442069", "revid": "1305772", "url": "https://it.wikipedia.org/wiki?curid=2442069", "title": "Cunegonda di Altdorf", "text": "Biografia.\nNota anche come Cunizza \"dei Welfen\", fu figlia di Guelfo II di Altdorf e di Imiza di Lussemburgo e discendente del ramo svevo della dinastia dei vecchi Guelfi; era la sorella di Guelfo III, duca di Carinzia e marchese di Verona. Le venne imposto il nome Cunegonda forse in onore della zia, Cunegonda di Lussemburgo, imperatrice di Germania e santa.\nSi un\u00ec in matrimonio ad Alberto Azzo II, marchese d'Este, portando in dote possedimenti in Solesino, nelle vicinanze di Este. Da questa unione nacque Guelfo IV, futuro duca di Baviera e capostipite del casato dei Guelfi.\nMor\u00ec nel 1057 e venne sepolta nell'abbazia della Vangadizza accanto al marito."}
{"id": "2442070", "revid": "228587", "url": "https://it.wikipedia.org/wiki?curid=2442070", "title": "International Formula 3000 1986", "text": "La stagione 1986 della International Formula 3000 fu disputata su undici gare.Il campionato mut\u00f2 la denominazione da \"European Formula 3000\" a \"International Formula 3000\". Vi presero parte 28 differenti \"team\", 71 differenti piloti, 7 differenti telaisti e 2 differenti motoristi.\nLa serie venne vinta dal pilota italiano Ivan Capelli su March 86B-Ford Cosworth.\nRisultati e classifiche.\nRisultati completi.\nR18=ritirato ma classificato R=ritirato NS=non parte NQ=non qualificato DIS=squalificato (11)=posizione dopo le prove ma posto non libero"}
{"id": "2442071", "revid": "73125", "url": "https://it.wikipedia.org/wiki?curid=2442071", "title": "Guillermo Haro Barraza", "text": ""}
{"id": "2442072", "revid": "287204", "url": "https://it.wikipedia.org/wiki?curid=2442072", "title": "Luis de Santa Maria Nanacacipactzin", "text": ""}
{"id": "2442073", "revid": "131962", "url": "https://it.wikipedia.org/wiki?curid=2442073", "title": "Rashid Sunyaev", "text": ""}
{"id": "2442077", "revid": "131358", "url": "https://it.wikipedia.org/wiki?curid=2442077", "title": "Scott Brown (DJ)", "text": ""}
{"id": "2442078", "revid": "357043", "url": "https://it.wikipedia.org/wiki?curid=2442078", "title": "Adepti", "text": ""}
{"id": "2442079", "revid": "287204", "url": "https://it.wikipedia.org/wiki?curid=2442079", "title": "Porciuncula", "text": ""}
{"id": "2442089", "revid": "716642", "url": "https://it.wikipedia.org/wiki?curid=2442089", "title": "Club Plaza Colonia de Deportes", "text": "Il Club Plaza Colonia de Deportes, noto semplicemente come Plaza Colonia, \u00e8 una societ\u00e0 calcistica di Colonia del Sacramento in Uruguay.\nStoria.\nTra i pi\u00f9 longevi club uruguaiani, fondato il 22 aprile 1917, il Plaza Colonia \u00e8 attualmente uno dei 5 club dell\"'Interior\" (com'\u00e8 chiamata la zona dell'Uruguay al di fuori del dipartimento di Montevideo) che militano nel campionato di Primera Divisi\u00f3n Profesional de Uruguay.\nFino al 1999 milit\u00f2 nella \"Liga de F\u00fatbol de Colonia\", uno campionati regionali amatoriali organizzati dall\"'Organizaci\u00f3n del F\u00fatbol del Interior\". Nel 2000 si trasform\u00f2 in club professionistico, partecipando al campionato di seconda divisione e conquistando nella stagione seguente una storica promozione in Primera Divisi\u00f3n.\nLa prima stagione nella massima serie, nel 2002, si concluse con un brillante quinto posto nella classifica aggregata tra i campionati di \"Apertura\" e di \"Clausura\", che valse al club persino la qualificazione alla Liguilla.\nDopo altre due stagioni in prima divisione, nel 2005 il Plaza Colonia retrocesse, dopo aver perso lo spareggio contro il Cerro. Di l\u00ec a poco la situazione precipit\u00f2 e una difficile condizione economica imped\u00ec al club di presentarsi ai nastri di partenza della successiva stagione di Segunda Divisi\u00f3n, in cui \u00e8 riuscita comunque a tornare nella stagione 2007-08.\nNella stagione 2015-2016 si \u00e8 aggiudicato il campionato di Clausura, perdendo poi il playoff per il titolo contro il Pe\u00f1arol per 1-3.\nOrganico.\nRosa.\n\"Aggiornata al 7 ottobre 2019.\""}
{"id": "2442093", "revid": "147489", "url": "https://it.wikipedia.org/wiki?curid=2442093", "title": "Marlene Alraune", "text": ""}
{"id": "2442094", "revid": "838137", "url": "https://it.wikipedia.org/wiki?curid=2442094", "title": "Pratica matematica", "text": "Nella filosofia della matematica, il termine pratica matematica distingue le pratiche effettive dei matematici professionisti (scelta dei teoremi da dimostrare, notazioni informali, giudizio sulla \"formalizzabilit\u00e0\" dei vari passi della dimostrazione, revisione e pubblicazione accademica) dalla \"realt\u00e0\" presunta del prodotto finito: la matematica \"finita\" e \"dimostrata\".\nTale distinzione \u00e8 particolarmente importante nello studio dei metodi quasi-empirici, cio\u00e8, dei metodi informali di ricerca del consenso tra i professionisti della matematica, che sono spesso alla base delle effettive convinzioni professionali. Le pratiche matematiche moderne distinguono i matematici professionisti moderni dalle idee pi\u00f9 antiche della etnomatematica. Tali idee \"etniche\" e \"popolari\" includono senza dubbio formule e algoritmi utilissimi, ma senza una disciplina della dimostrazione rigorosa.\nL'evoluzione della pratica matematica fu lenta, e alcuni di coloro che contribuirono alla matematica moderna non seguirono neppure le pratiche del tempo: ad esempio, Pierre de Fermat era vituperato per omettere in gran parte le sue dimostrazioni, ma nondimeno aveva una reputazione vastissima di pubblicare enunciati corretti. \u00c8 simile il contrasto tra le pratiche di Pitagora e di Euclide. Mentre Euclide fu il fondatore di quella che oggi consideriamo dimostrazione geometrica perfezionata, Pitagora cre\u00f2 una comunit\u00e0 riservatissima che sopprimeva le conoscenze pi\u00f9 \"esoteriche\" e persino l'esistenza di alcuni risultati, primo fra tutti l'esistenza dei numeri irrazionali. I matematici moderni ammirano le pratiche di Euclide, e tipicamente disapprovano quelle di Fermat e Pitagora. Ma tutti e tre sono considerati matematici di primaria importanza, nonostante le differenze di metodo.\nUna motivazione per lo studio della pratica matematica \u00e8 che nonostante i passi avanti del XX secolo, i fondamenti della matematica sono tuttora ambigui e non del tutto chiari. Ora si \u00e8 soliti concentrarsi su questioni del tipo: \"cosa si intende per dimostrazione matematica\" ed altre questioni metodologiche."}
{"id": "2442097", "revid": "33751", "url": "https://it.wikipedia.org/wiki?curid=2442097", "title": "Liga Premier (Messico)", "text": "La Liga Premier, gi\u00e0 nota come Segunda Divisi\u00f3n Profesional, \u00e8 il terzo livello del campionato messicano di calcio. \nFormato.\nLe squadre vincitrici dei due gironi di Serie A de M\u00e9xico vengono promosse in Ascenso MX, mentre le due squadre retrocesse dalla Liga de Ascenso sono inserite ciascuna in un girone della Serie A.\nLa squadra vincitrice della Serie B de M\u00e9xico viene promossa in Serie A de M\u00e9xico. Vi \u00e8 inoltre una retrocessione dalla Serie A alla Serie B. Le ultime due classificate in Serie B retrocedono in Tercera Divisi\u00f3n de M\u00e9xico.\nQuesto formato \u00e8 stato momentaneamente sospeso in vista della stagione 2020-2021, che ha visto la riunificazione delle due divisioni in un unico torneo.\nStoria.\nLa squadra vincitrice del campionato di Segunda Divisi\u00f3n 1993-1994 fu l'ultima a venire promossa in Primera Divisi\u00f3n. In vista della stagione 1994-1995, infatti, la Federazione calcistica del Messico istitu\u00ec la Primera Divisi\u00f3n A (ridenominata Liga de Ascenso nel 2012), composta da 15 squadre della soppressa Segunda Divisi\u00f3n, mentre il nome Segunda Divisi\u00f3n fu assegnato alla terza serie nazionale.\nLe squadre di Segunda Divisi\u00f3n, la terza divisione messicana, erano divise per zone geografiche di appartenenza e disputavano due campionati, Apertura e Clausura, contendendosi la promozione in Primera Divisi\u00f3n A.\nNel 2008 la federcalcio messicana, con l'approvazione dei presidenti dei club di seconda e terza serie, cambi\u00f2 nuovamente il formato del torneo, dividendo le squadre in due nuove divisioni, la Liga Premier de Ascenso e la Liga de Nuevos Talentos, ciascuna divisa in gruppi secondo criteri geografici. Tra le due sottodivisioni, solo la Liga Premier de Ascenso consentiva la promozione alla Liga de Ascenso de M\u00e9xico; l'altra era, infatti, una sorta di campionato giovanile o riserve e la vittoria del torneo non comportava alcuna promozione. La squadra vincitrice della Liga Premier de Ascenso ascendeva in Primera Divisi\u00f3n A (ridenominata Liga de Ascenso nel 2009). Dal 2011 al 2016 nessuna squadra retrocesse in Liga Premier: i Pumas Morelos, retrocessi nel 2013, si sciolsero prima di giocare nella divisione inferiore. Nel giugno 2016, la Liga de Ascenso, seconda serie messicana, rese noto che avrebbe reintegrato le squadre retrocesse.\nNel giugno 2017 la Segunda Divisi\u00f3n \u00e8 stata ridenominata Liga Premier, continuando ad essere articolata in due divisioni, che hanno assunto il nome di Serie A de M\u00e9xico, formata da 30 squadre divise in 2 gruppi da 15 squadre l'uno, e la Serie B de M\u00e9xico, formata da 15 squadre in un unico gruppo.\nLa stagione 2019-2020 non \u00e8 stata portata a termine a causa della Pandemia di COVID-19 del 2019-2021 ed in vista della stagione 2020-2021 i due campionati sono stati riunificati in un unico torneo di 28 squadre diviso in due gironi da 14. "}
{"id": "2442105", "revid": "729019", "url": "https://it.wikipedia.org/wiki?curid=2442105", "title": "7,5 cm KwK 40", "text": "Il 7,5\u00a0cm KwK 40 (\"KwK\" stante per \"Kampfwagenkanone\" - letteralmente \"cannone per veicolo da combattimento\"), era un cannone da 75\u00a0mm usato durante la seconda guerra mondiale dalla Germania, derivato dal cannone anticarro su affusto ruotato 7,5 cm PaK 40. Il KwK 40 fu adoperato principalmente sul Panzer IV (modelli Ausf. F2 in poi) e sul cannone d'assalto Sturmgesch\u00fctz III (modelli Ausf. F in poi): in quest'ultima configurazione assumeva la denominazione Sturmkanone 40, abbreviata in \"StuK 40\". Le munizioni erano accorciate cos\u00ec da permettere uno stivaggio pi\u00f9 facile. Il KwK 40 era disponibile in due modelli: il primo presentava una canna da 43 calibri (lunga circa 3,2 metri) ed era designato L/43, il secondo da 48 calibri (circa 3,6 metri) ed era designato L/48. Tra PaK 40, KwK 40 e StuK 40, quest'arma \u00e8 stata il cannone anticarro pi\u00f9 prodotto dall'Esercito tedesco durante la seconda guerra mondiale.\nIl pezzo L/43 fu montata sui Panzer IV e StuG III da febbraio ad agosto 1942. Tutti i 225 Panzer IV Ausf. F2 montavano l'L/43 con un freno di bocca sferico. Qualche centinaio dei Panzer IV Ausf. G usavano l'L/43 con freno di bocca a quattro aperture. Gli StuG III dotati di L/43 erano denominati Ausf. F ma solo 120 dei 366 mezzi di questa versione montarono il cannone L/43: ai restanti si prefer\u00ec fornire, non appena divenuti disponibili, gli StuK 40 L/48. Allo stesso modo furono armati tutti gli StuG III Ausf. F/8 e gli Ausf. G.\nLa versione L/48 era pi\u00f9 lunga di 334\u00a0mm dell'L/43, e marginalmente pi\u00f9 potente. La L/48 rimase l'arma standard dal giugno 1942 fino alla fine della guerra. L'arma era dotata di un meccanismo di sparo elettrico e la culatta operava in maniera semi-automatica. Le munizioni erano solo del tipo fisso (cio\u00e8 con bossolo e granata forniti in un unico pezzo).\nLe seguenti unit\u00e0 erano dotate di L/48:\nCome per il PaK 40, il freno di bocca del KwK 40 e dello StuK 40 sub\u00ec vari cambiamenti. Furono usati cinque tipi diversi, via via aumentando la superficie. I modelli passarono dal tipo tubolare con doppia apertura al tipo a sfera ad apertura singola, che comunque si rivel\u00f2 essere insufficiente a contenere il rinculo. Segu\u00ec un modello a doppia flangia nel maggio 1943, soppiantato da uno con flangia anteriore e disco posteriore dal marzo 1944; infine fu sviluppato il tipo a doppio disco.\nMunizioni.\nIl KwK 40 usava una cartuccia da 75 \u00d7 495\u00a0mm. R"}
{"id": "2442108", "revid": "38275", "url": "https://it.wikipedia.org/wiki?curid=2442108", "title": "7,5 cm FK 40", "text": ""}
{"id": "2442109", "revid": "287204", "url": "https://it.wikipedia.org/wiki?curid=2442109", "title": "Ferrari 500 TR", "text": "La Ferrari 500 TR, anche denominata Ferrari 500 Testa Rossa o Ferrari 2000 Sport Testa Rossa, \u00e8 una vettura sportiva costruita dalla casa di Maranello dal 1956 al 1957.\nIl contesto.\nNella prima met\u00e0 degli anni cinquanta, le seguitissime competizioni riservate alle vetture della categoria Sport, con cilindrata fino a 2.000 cm\u00b3, avevano registrato l'acceso confronto tra Maserati e Ferrari che, nel 1954 e '55, volsero in favore della Maserati A6 GCS, spesso vittoriosa sulla Ferrari 500 Mondial.\nPer interrompere il dominio Maserati, verso la met\u00e0 del 1955 Enzo Ferrari incaric\u00f2 Vittorio Jano di realizzare un nuovo modello, operando un aggiornamento completo della \"Mondial\" ed una attenta revisione dal motore quattro cilindri in linea progettato da Aurelio Lampredi per la \"500 F2\".\nAttivit\u00e0 sportiva.\nLa 500 TR venne affidata a diversi team privati che la impiegarono nel campionato del mondo riservato alle vetture sport. Affiancate alle 750 e 850 Monza e alla 290 MM, le 500 TR permisero alla casa di Maranello di conquistare il terzo titolo consecutivo. Oltre a ci\u00f2 si impose tra il 1956 e il 1957 nel campionato italiano vetture sport fino a 2000\u00a0cm\u00b3 con i piloti Franco Cortese e Gino Munaron. Quest'ultimo arriv\u00f2 anche ottavo assoluto e primo di classe alla XXIV Mille Miglia del 1957."}
{"id": "2442110", "revid": "1160255", "url": "https://it.wikipedia.org/wiki?curid=2442110", "title": "Ami Perrin", "text": "Biografia.\nEra capitano combattente per l'indipendenza di Ginevra contro i Savoia, fu poi sindaco e capo di un partito che venne bandito dai calvinisti con l'accusa di aver tentato un colpo di stato, successivamente mor\u00ec in esilio.\nA Ginevra \u00e8 il padrino di battesimo della figlia dell'editore riformato Guillaume Gu\u00e9roult, con cui Perrin stringe una forte amicizia.\nLa sua fazione, raggruppante alcune delle famiglie pi\u00f9 potenti ed antiche della citt\u00e0 deluse dalle riforme calviniste, venne definita da Calvino \"libertina\" perch\u00e9 contraria agli eccessi del rigorismo calvinista."}
{"id": "2442111", "revid": "2208709", "url": "https://it.wikipedia.org/wiki?curid=2442111", "title": "Colour Collection", "text": "Colour Collection \u00e8 una raccolta del cantante statunitense Michael Jackson pubblicata nel 2007."}
{"id": "2442112", "revid": "547034", "url": "https://it.wikipedia.org/wiki?curid=2442112", "title": "Liga TDP", "text": "La Liga TDP, nota fino al 2018 come Tercera Divisi\u00f3n Profesional de M\u00e9xico \u00e8 il quarto livello del campionato messicano di calcio. \u00c8 formata da 195 squadre, suddivise in 14 gruppi.\nSquadre.\nGruppo I.\nDep. Maya Caribe, Azules de la secci\u00f3n 26, Corsarios de Campeche, Huracanes de Cozumel, Club Deportivo Chetumal, Delfines de la UNACAR, Ejidatarios de Bonfil, Futbol Club Itzaes, Inter Playa Junior, Jaguares de Chiapas \"C\", Jaguares de la 48, Jaguares Aexa, M\u00e9rida Futbol Club, Pioneros J\u00fanior, Real Victoria, Minatitl\u00e1n\nGruppo II.\nAtl\u00e9tico Boca del R\u00edo, Atl. Huasteco, Caballeros de C\u00f3rdoba, Conejos de T\u00faxpam, Cruz Azul Lagunas, H\u00e9roes de Veracruz, Hueyapan, Plateados de Cerro Azul, Club Deportivo Once Hermanos, Club Deportivo Poza Rica, Cosoleacaque, Club Deportivo Tezonapa, Tiburones Rojos de Boca del R\u00edo, Universidad de Sotavento, Universidad del Golfo de M\u00e9xico, Universidad del Istmo Americana, Voladores De Papantla, Naranjeros de \u00c1lamo, Santo Casino\nGruppo III.\nCa\u00f1eros de Zacatepec, Club de F\u00fatbol Galgos, Cuautla Yeca Juvenil, Club Deportivo Chilpancingo, Club Deportivo Galeana Morelos, Jiutepec, Linces de Oaxaca, Lobos de la BUAP \"B\", Lobos de Tlaxcala, Comsbmra, Real San Cosme, Club Deportivo Tehuac\u00e1n, Atl. Cuernavaca, Oaxaca, Club Deportivo Zapata, Chimbombos de Cintalapa, Ocotlan F.C., Teziutl\u00e1n\nGruppo IV.\nClub de Futbol \u00c1lamos, Club Am\u00e9rica \"C\", Atl\u00e9tico Iztacalco, C.A. Eca Norte, Cobijeros de Chiconcuac, Coyotes Neza, Club Deportivo Neza, Guerreros de Ixtapalapa, Lobos Uni\u00f3n Neza, Novillos Neza, Pato Baeza Futbol Club, Pel\u00edcanos de Cuautitl\u00e1n, Club Sporting Canamy, Deportivo Tecamachalco \"B\", Club Deportivo Texcoco, Club Deportivo Venados\nGruppo V.\n\u00c1guilas de Teotihuac\u00e1n, Atl\u00e9tico Hidalgo, Atl\u00e9tico Huejutla, Cruz Azul Dubl\u00e1n, Halcones del Valle del Mezquital \"B\", Cielo Azul, Morelos-Ecatepec, Pachuca \"C\", Pachuca J\u00fanior \"B\", Potros del Atlante \"B\", Real Halcones, Real Olmeca Sport, Club Deportivo Santiago Tulantepec, Deportivo Iztacalco, Club Deportivo Universidad de Futbol, Uni\u00f3n Acolman Futbol Club, Xicotepec, Zacatl\u00e1n\nGruppo VI.\nAn\u00e1huac. Atl\u00e9tico UEFA, Albinegros de Orizaba, Cruz Azul Xochimilco, Delfines UGM, Estudiantes de Xalapa, Frailes de Homape, G.R. Sport, Aztecas, Club Deportivo Plateros, Club Futbol Cuauhtemoc Blanco, Teca-Huixquilucan \"B\", LindaVista, Tit\u00e1n Soccer, Club Deportivo Tultitl\u00e1n, Club Deportivo Tulyehualco, Soccer Buendia, Chalco\nGruppo VII.\nA.P.C. Tepalcapa C.R., Club de Futbol Estudiantes, Club Real Deportivo Metepec, Estudiantes de Huehuetoca, Club Deportivo Jilotepec, Tl\u00e1huac, Mineros del Real Hidalgo, Club Deportivo San Mateo Atenco, Cd. Lerma, Club Deportivo Tejupilco, Club Deportivo Texcaltitl\u00e1n, Deportivo Toluca \"C\", Club Deportivo Universidad Aut\u00f3noma del Estado de M\u00e9xico \"B\" y Club Deportivo Zit\u00e1cuaro, Dragones, Fijar Soccer, Real Cuautitlan, Tolcayuca\nGruppo VIII.\nAztecas de Quer\u00e9taro, Atl\u00e9tico San Miguel, Cachorros de San Luis, Ciudad Valles, Delfines de Acero de Lazaro Cardenas, Progreso F.C., Gallos Blancos de San Juan del R\u00edo, Club Deportivo Juventino Rosas, lobos de Zihuatanejo, Monarcas Morelia \"C\", Monarcas Zacap\u00fa, Peces Blancos de P\u00e1tzcuaro, Tac\u00e1mbaro, Halcones de San Juan del R\u00edo \"B\", Club Deportivo Santa Rosa\nGruppo IX.\nAtl. Bajio, Atl. Celaya, Atl\u00e9tico ECCA, Atl\u00e9tico San Francisco, Club Deportivo Cabezas Rojas, Cachorros de Le\u00f3n \"B\", Club Deportivo El Milagro, P\u00e9njamo Libertadores, Club Necaxa \"C\", Real Cavadas, Real Congregaci\u00f3n Morole\u00f3n, Reboceritos de La Piedad, Real Leones, Club Deportivo Universidad Aut\u00f3noma de Zacatecas, Zapateros Garra Leonesa, Cristo Rey\nGruppo X.\nAcademicos, Atl\u00e9tico Tecom\u00e1n, Aves Blancas de Jalisco, Arenal, Conejos de Tuxpan, Club Deportivo Chapala, Escuela de Futbol Chivas, \nRojos de Jes\u00fas Mar\u00eda, Arandas, Tecos Sayula UAG, Tecos U.A.G. \"C\", , Club Deportivo Valle de Grullo, Club Deportivo Zapotlanejo, Atotonilco F.C., Oro, Volcanes de Colima\nGruppo XI.\nCachorros de Atotonilco, Ca\u00f1eros de Xalisco, Club Deportivo y Social PVSC, Cocula Santa Rosal\u00eda, Deportivo Tepic, Estudiantes Tecos, Futbol Club Atlas, Etzatl\u00e1n, Club Deportivo Guadalajara \"C\", Ladrilleros de Tlajomulco, Club Deportivo Nacional, Club Deportivo Sahuayo, Sufacen de Compostela, Sufacen de Santiago, Vaqueros de Ixtl\u00e1n \"B\", Vaqueros de Nayarit\nGruppo XII.\n49 de Cadereyta, Alianza UNETEFAN, Ebano, Correcaminos de la UAT \"C\", Atl. Altamira, Futbol Club El Naranjo, Futbol Club Excelsior \"B\", Halcones de Saltillo, Mante Futbol Club, Panteras Negras de Guadalupe, Petroleros de Ciudad Madero, Club Deportivo Ramos Arizpe, Club de Futbol Monterrey \"C\", Tigres S.D., Troyanos de la Universidad de Monterrey, Club Deportivo Xicont\u00e9catl, Matehuala\nGruppo XIII.\nAtlante Tijuana, Cachanillas de Mexicali, Deportivo Guam\u00fachil, F.C., Diablos Azules de Guasave, Dorados de Sinaloa \"B\", Generales de Navojoa, Halcones de Tijuana, Pioneros del Valle F.C., B\u00fahos de Hermosillo, Delfines De Los Cabos FC, Dorados los Mochis, Diablos de Mexicali, Cd. Obregon, Tijuana f.c., Xoloitzcuintles\nGruppo XIV.\nClub Deportivo Arenales, Calor de San Pedro, Club Deportivo Guachoch\u00ed, Bachilleres de Ciudad Ju\u00e1rez, Bachilleres de Chihuahua, Coyotes de Parral, Chinarras de Aldama, Dorados Fuerzas B\u00e1sicas, Halcones de Jim\u00e9nez, Leones de Chihuahua Futbol Club, F.C Cultural Magar\u00ed, Santos Laguna \"D\", Soles de Ciudad Ju\u00e1rez, Dorados Inter, Futbol Premier"}
{"id": "2442113", "revid": "174925", "url": "https://it.wikipedia.org/wiki?curid=2442113", "title": "Civilt\u00e0 Cicladica", "text": ""}
{"id": "2442114", "revid": "2028514", "url": "https://it.wikipedia.org/wiki?curid=2442114", "title": "Campo di misura", "text": "Il campo di misura \u00e8 l'insieme dei valori di una grandezza fisica su cui uno strumento pu\u00f2 fare una misura. In alcuni testi il campo di misura \u00e8 anche chiamato portata, in altri viene fatta coincidere con il concetto di scala.\nIl campo di misura si esprime nell'unit\u00e0 ingegneristica del misurando, indicando il limite pi\u00f9 basso (portata minima) e pi\u00f9 alto (portata massima) dei valori misurabili, esempio: un termometro con campo di misura -20/+100 \u00b0C.\nA volte, quando il valore pi\u00f9 basso corrisponde allo \"0\" si indica solo il valore pi\u00f9 alto (in tal caso si parla solo di \"portata\" dello strumento), esempio: quando si dichiara un voltmetro con portata di 100 V, si intende che il suo campo di misura va da 0 V a 100 V.\nCampo nominale.\nDi uno strumento normalmente viene dichiarato il campo nominale di misura, vale a dire il campo di misura entro il quale il medesimo assicura le caratteristiche dichiarate dal costruttore (es. precisione, riproducibilit\u00e0, affidabilit\u00e0, accuratezza, ecc..).\nQuesto non preclude che alcuni strumenti possano fare misure anche fuori dal loro campo nominale, sacrificando per\u00f2 alcune sicurezze. Ad esempio potremmo effettuare misure appena fuori del campo nominale di un trasduttore accettando una riduzione della precisione di misura o anche un deterioramento dello strumento.\nUn esempio estremo sono i trasduttori di misura lineari tipo LVDT, che possono presentare evidenti tre campi di \"lavoro\" distinti:\nPer un trasduttore LVDT con campo nominale da 100 mm si potrebbe cos\u00ec avere:\nIn questo esempio, fermo restando che non si pu\u00f2 usare lo strumento per corse superiori a 150 mm (pena la distruzione immediata dello strumento), si potrebbe magari misurare valori di 100-115 mm accettando un degrado della precisione di misura (specificamente per errori di linearit\u00e0). Mentre, solo all'interno della corsa nominale si pu\u00f2 essere confidenti delle indicazioni metrologiche nominali dichiarate dal costruttore.\nStrumenti multiscala.\nMoltissimi strumenti odierni sono resi pi\u00f9 flessibili dalla possibilit\u00e0 di variare il campo di misura, in modo da meglio adattarlo alle necessit\u00e0 pratiche della misura. Questi si definiscono strumenti multiscala.\nIndipendentemente dal fatto che molti di questi dispongono di sistemi variazione automatica della scala (es. l\"'autorange\" dei multimetri), bisogna tenere presente il concetto che in realt\u00e0 lo strumento dispone di diversi campi di misura, su cui si deve fare considerazioni differenti a seconda dell'applicazione.\nRiprendendo l'esempio di un multimetro, ci potremmo chiedere con che precisione potremmo fare delle letture con un voltmetro con portata da 300 V e classe \"1\".\nAd una prima analisi si potrebbe assegnare un'incertezza di misura di 3 V; pochi se si deve controllare la tensione di rete (220-240 V) ma troppo elevata se si deve controllare la carica di una batteria (1,4-1,6 V).\nAnalizzando per\u00f2 il manuale si potrebbe scoprire che lo strumento dispone di diverse scale (tipicamente 300 mV, 3 V, 30 V, 300 V), e quando si va a misurare tensioni intorno a 1,5 V la scala selezionata \u00e8 quella dei 3 V, portando l'incertezza di misura ad un adeguato 0,03 V."}
{"id": "2442115", "revid": "179980", "url": "https://it.wikipedia.org/wiki?curid=2442115", "title": "Supercoppa del Messico", "text": ""}
{"id": "2442117", "revid": "3115", "url": "https://it.wikipedia.org/wiki?curid=2442117", "title": "Alessandro Damiani", "text": "Biografia.\nGli esordi giornalistici del Damiani risalgono al 1946 quando, diciottenne, collabora con \"Umanit\u00e0 Nova\", l'organo dell'Anarchia italiana.\nArriva in Jugoslavia nell'estate del 1948 con un gruppo di giovani volontari italiani, coll'intento di unirsi alla guerriglia comunista nella guerra civile greca, appoggiata dalla Jugoslavia di Tito.\nA seguito della rottura tra Tito e Stalin, la Jugoslavia chiude per\u00f2 i confini con tutto l'est europeo e toglie il proprio appoggio all'DSE (Esercito Democratico Greco), guidato dal comandante Vafiadis: quest'ultimo venne arrestato a Mosca, ed il suo posto venne preso del generale Zachariadis. La maggior parte delle migliaia di giovani volontari confluiti da ogni parte d'Europa ritorna quindi nei rispettivi Paesi, salvo un'aliquota di essi che venne perseguitata dai titoisti jugoslavi. Alcune centinaia divengono invece dei sostenitori del dittatore e rimangono in Jugoslavia. Vi rimane pure il ventenne Damiani, che si stabilisce a Fiume e nel 1948, entra nella compagnia di prosa del Dramma Italiano, dove conosce Piero Rismondo, all'epoca direttore e regista del complesso teatrale ed in seguito tornato in Austria, da dove era fuggito durante la guerra.\nNel 1950 Damiani sposa Olga Stancich (nata Stan\u010di\u0107, nel 1916, nella Fiume ungherese), gi\u00e0 cantante e doppiatrice di Marlene Dietrich. Nel 1957, deluso dall'esperienza jugoslava, fa ritorno in Italia.\nDopo nove anni trascorsi nel mondo del giornalismo, questa volta deluso dall'Italia se ne torna definitivamente in Jugoslavia coll'intento di contribuire alla salvaguardia del patrimonio linguistico-culturale italiano nell'area istro-quarnerina. Abbraccia le posizioni di Eros Sequi, secondo cui - a fronte delle pressioni nazionaliste panslave, sostituitesi ben presto nella Jugoslavia di Tito, agli ideali del socialismo, ed in assenza di adeguate attenzioni da parte dell'Italia - \"bisogna salvare il salvabile\", per evitare che del retaggio italiano nell'area non rimangano che vaghi ricordi.\nRedattore del periodico \"Panorama\" e del quotidiano \"La Voce del Popolo\", insegner\u00e0 giornalismo alla Facolt\u00e0 di Italianistica di Pola dell'Ateneo fiumano e alla Scuola media superiore italiana di Fiume. Collabora con Tv-Capodistria e col mensile fondato da Pietro Calamandrei, \"Il Ponte\", di Firenze.\nPubblica saggi e libri sulla cultura italiana dell'Istria e di Fiume, romanzi, commedie, varie antologie di poesie.\nGran parte dei suoi lavori sono tradotti in croato ed alcuni anche in sloveno."}
{"id": "2442123", "revid": "1442080", "url": "https://it.wikipedia.org/wiki?curid=2442123", "title": "Estoril Open 2008 - Singolare maschile", "text": "Il singolare dell'Estoril Open 2008 \u00e8 stato un torneo di tennis facente parte dell'ATP Tour.\nNovak \u0110okovi\u0107 era il detentore del titolo, ma quest'anno non ha partecipato\nRoger Federer ha vinto in finale 7\u20136(5), 1\u20132, dopo il ritiro di Nikolaj Davydenko."}
{"id": "2442125", "revid": "154893", "url": "https://it.wikipedia.org/wiki?curid=2442125", "title": "Demerol", "text": ""}
{"id": "2442126", "revid": "131358", "url": "https://it.wikipedia.org/wiki?curid=2442126", "title": "Gretna Football Club 2008", "text": ""}
{"id": "2442128", "revid": "80339", "url": "https://it.wikipedia.org/wiki?curid=2442128", "title": "Maimecha", "text": ""}
{"id": "2442130", "revid": "466539", "url": "https://it.wikipedia.org/wiki?curid=2442130", "title": "In quarto", "text": "In tipografia, l'in-quarto o in-4\u00ba \u00e8 un formato dei libri.\nFormato.\nNell'antichit\u00e0.\nNei libri antichi il formato in-quarto si otteneva piegando due volte un foglio intero, la prima volta lungo il lato minore, la seconda lungo il lato maggiore. Il fascicolo o segnatura constava di 8 pagine ossia 4 carte, da cui il nome del formato. I filoni, cio\u00e8 i segni della vergatura pi\u00f9 distanziati tra loro simili appunto a grossi fili visibili in controluce nella carta, erano orizzontali, mentre la filigrana si trovava nella parte centrale vicino alla cucitura.\nOggi.\nNei libri moderni il formato in-quarto \u00e8 dato dall'altezza del libro, misurata al frontespizio, variabile convenzionalmente da 28 a 38 cm."}
{"id": "2442131", "revid": "15756", "url": "https://it.wikipedia.org/wiki?curid=2442131", "title": "Gliese 777", "text": "Gliese 777 (talvolta abbreviato in Gl 777 o GJ 777) \u00e8 un sistema stellare situata nella costellazione del Cigno, posto a 51,8 anni luce.\nSistema stellare.\nIl sistema \u00e8 composto da due stelle (forse anche una terza). Gliese 777A (HD 190360 / LHS 3510), \u00e8 una stella subgigante di tipo spettrale G6IV, con una magnitudine apparente di +5,71. \u00c8 una stella simile al Sole, ma molto pi\u00f9 antica, con un'et\u00e0 stimata tra i 6 e i 10 miliardi di anni, con una temperatura superficiale di 5417 K.\nLa sua compagna Gliese 777B (LHS 3509) \u00e8 una nana rossa, con magnitudine +14,4 che orbita ad una distanza di 3000 UA dalla sua compagna.\nPianeti extrasolari.\nAl 2005 erano stati scoperti due pianeti extrasolari che ruotavano attorno a Gliese 777 A."}
{"id": "2442135", "revid": "287204", "url": "https://it.wikipedia.org/wiki?curid=2442135", "title": "From the Beginning (box set Emerson, Lake &amp; Palmer)", "text": "From the Beginning \u00e8 un box set contenente cinque CD che celebrano la carriera degli Emerson, Lake &amp; Palmer; questi cinque dischi includono singoli lato B, registrazioni dal vivo, missaggi alternativi e materiale preso da prove della band, pi\u00f9 un DVD bonus tratto dal documentario The Manticore Years, presentato in un formato di lusso completo di un libro di 60 pagine con foto e contenuti extra riguardanti gli degli ELP. Contiene anche immagini e foto rare sulla band.\nIl 13 marzo 2012 il cofanetto \u00e8 stato ristampato dalla Sony Music Entertainment con l'apporto di alcune piccole ma sostanziali modifiche. Seppur titolo e copertina restano invariati rispetto alla versione primigenia, nel cofanetto edito dalla Sony i dischi si riducono a cinque, essendo stato escluso dalla raccolta il DVD. Inoltre, i brani \"Epitaph\" (incluso nel primo CD della prima versione) e il brano \"Mars - The Bringer of War\" (del quarto CD della versione del 2007) sono stati esclusi dalla nuova raccolta. A parte i succitati brani non pi\u00f9 inclusi, la successione delle tracce nei cinque CD rimane immutata rispetto alla versione del 2007.\nTracce.\nThe Manticore Special.\n\"(il DVD non \u00e8 contenuto nella ristampa del 2012)\""}
{"id": "2442137", "revid": "1573940", "url": "https://it.wikipedia.org/wiki?curid=2442137", "title": "Guibemantis punctatus", "text": "Guibemantis punctatus () \u00e8 una rana della famiglia Mantellidae, endemica del Madagascar.\nDistribuzione e habitat.\nQuesta specie vive in poche e frammentate aree di foresta pluviale del Madagascar centrale e orientale.\nHa un microhabitat specializzato, rappresentato dalle raccolte di acqua (fitotelmi) di piante del genere \"Pandanus\"."}
{"id": "2442140", "revid": "1892736", "url": "https://it.wikipedia.org/wiki?curid=2442140", "title": "Malesia britannica", "text": "Il termine Malesia Britannica (in inglese \"British Malaya\") indica un gruppo di stati della Penisola Malese che furono sotto controllo britannico dal XVIII secolo alla prima met\u00e0 del XX. Questi possedimenti non erano sottoposti ad un'unica amministrazione: infatti la Malesia Britannica comprendeva\ngli Stabilimenti dello Stretto, gli Stati Federati di Malesia e gli Stati non federati di Malesia.\nLa Malesia Britannica cess\u00f2 di esistere nel 1946, quando per semplificare l'amministrazione, l'intera regione (con l'eccezione di Singapore) and\u00f2 a costituire l'Unione malese. Quest'ultima si dissolse ancora nel 1948, quando venne rimpiazzata dalla Federazione della Malesia. Infine ottenne l'indipendenza il 31 agosto 1957 e nacque cos\u00ec parte l'attuale Malaysia, che in seguito si sarebbe ulteriormente allargata includendo il Borneo britannico nel 1963.\nLa Malesia Britannica fu il maggior produttore mondiale di stagno e gomma."}
{"id": "2442147", "revid": "1305772", "url": "https://it.wikipedia.org/wiki?curid=2442147", "title": "Fort Saint Louis", "text": "Fort Saint Louis \u00e8 un toponimo francese che pu\u00f2 riferirsi a numerosi forti:"}
{"id": "2442151", "revid": "1573940", "url": "https://it.wikipedia.org/wiki?curid=2442151", "title": "Guibemantis", "text": "Guibemantis \u00e8 un genere di rane della famiglia Mantellidae, endemico del Madagascar.\nTassonomia.\nComprende le seguenti specie:"}
{"id": "2442153", "revid": "21880", "url": "https://it.wikipedia.org/wiki?curid=2442153", "title": "Mantidactylus punctatus", "text": ""}
{"id": "2442161", "revid": "287204", "url": "https://it.wikipedia.org/wiki?curid=2442161", "title": "Patrizia Bugnano", "text": "Biografia.\n\u00c8 stata assessore allo sport e al turismo della Provincia di Torino dal 2004 al 2008, nella giunta di centrosinistra guidata da Antonino Saitta.\nAlle elezioni politiche del 2008 \u00e8 eletta al Senato con l'Italia dei Valori. \nNon si ricandida alle elezioni politiche del 2013 in dissenso con la candidatura in Rivoluzione Civile del sindaco No Tav Nilo Durbiano per delle sue prese di posizione contro la magistratura e le forze dell\u2019ordine in occasione dell\u2019arresto di alcuni militanti No Tav accusati di episodi violenti e di devastazione.\nNei mesi successivi abbandona l'Italia dei Valori e aderisce al Movimento 139 fondato da Felice Belisario, Leoluca Orlando e Carlo Costantini."}
{"id": "2442166", "revid": "767487", "url": "https://it.wikipedia.org/wiki?curid=2442166", "title": "Sollevamento pesi ai XVI Giochi del Mediterraneo", "text": "I tornei di Sollevamento pesi ai XVI Giochi del Mediterraneo si sono svolti presso il palasport \"Febo\" di Pescara a circa 16\u00a0km dal Villaggio Mediterraneo e hanno previsto un totale di 28 medaglie d'oro.\nOgni Paese ha potuto iscrivere al massimo 1 concorrente per ogni categoria.\nCalendario.\nLe gare hanno seguito il seguente calendario:\nPodi.\nDonne.\nGR= \"Games Record\"\nWR= \"World Record\""}
{"id": "2442169", "revid": "123905470", "url": "https://it.wikipedia.org/wiki?curid=2442169", "title": "La piccola Nell", "text": " \u00e8 un anime giapponese prodotto nel 1979 da Dax International in 26 episodi, tratto dal romanzo \"La bottega dell'antiquario\" di Charles Dickens. La serie \u00e8 andata in onda per la prima volta in Giappone a partire da ottobre 1979 e in Italia nel 1983 su alcune televisioni locali. A partire dal 12 ottobre 2016 \u00e8 disponibile gratuitamente sul canale YouTube della societ\u00e0 Sanver Production, detentrice dei diritti.\nTrama.\nNell \u00e8 una ragazzina che vive con il nonno che gestisce un piccolo negozio di antiquariato. Un giorno per\u00f2 il vecchio, che purtroppo ha la mania del gioco d'azzardo, perde tutti i suoi averi a poker e soprattutto perde Nell, anch'essa posta in gioco, che il creditore, lo strozzino Kilp, vuole dare in sposa a Brass, il suo avvocato. Il nonno e Nell saranno costretti quindi a fuggire e a peregrinare nei dintorni di Londra, alla ricerca di Rosa, madre di Nell e di Mario, suo fratello, che se ne erano andati anni prima per dissapori con il vecchio.\nUna volta raggiunta la casa della madre, sempre inseguiti dall'avvocato Brass, la scoprono disabitata e un abitante del villaggio rivela loro che la donna ed il figlio sono partiti per \"Paradiso\". Nell decide cos\u00ec di partire verso questo luogo sconosciuto di cui nessuno sembra aver mai sentito parlare. Durante il suo lungo viaggio sar\u00e0 costantemente inseguita da Brass e dai suoi scagnozzi che cercheranno in tutti i modi di rapirla. Viene anche seguita da un misterioso individuo alto con barba e cappello. Dopo una serie di vicissitudini ed incontri con innumerevoli personaggi, Nell raggiunger\u00e0 \"Paradiso\" per scoprire che sua mamma \u00e8 in realt\u00e0 morta e che il misterioso individuo altri non \u00e8 che suo fratello Mario.\nTrasmissione italiana e sigle.\nIl cartone \u00e8 stato trasmesso per molti anni specialmente sui circuiti syndication di Euro TV e Supersix, sempre con le sigle originali giapponesi strumentali.\nNel 2006 la serie \u00e8 stata edita in DVD dalla Stormovie: per l'occasione i Cavalieri del Re hanno inciso \"La piccola Nell\" (parole e musica di Riccardo Zara) e \"Piccola piccola Nell (parole e musica di Jonathan Zara)\", sigle iniziale e finale che tuttavia non sono state utilizzate per la messa in onda televisiva, bens\u00ec solo per quell'edizione, e sono state pubblicate a s\u00e9 su alcune compilation dello stesso editore.\nA partire dal 14 luglio 2014, la serie viene frequentemente replicata sul contenitore \"Contactoons\", in onda prima sull'emittente locale Telemilano e poi sulla syndication Caf\u00e9TV24 e Universe. In queste nuove trasmissioni la serie \u00e8 rititolata Piccola dolce Nell ed ha sia in apertura che in chiusura una nuova sigla italiana omonima, cantata da Santo Verduci e pubblicata nel 2016 sul CD Contactoons 3. La stessa edizione \u00e8 stata resa disponibile liberamente dal 12 ottobre 2016 sul canale ufficiale YouTube della societ\u00e0 Sanver Production, che gestisce il contenitore ed i diritti della serie.\nNel 2020 vengono realizzate due sigle per la messa in onda televisiva: Piccola Nell (sigla di testa) e Sotto Le Nuvole (sigla di coda) scritte da Arnaldo Capocchia e cantate da Stefania Mantelli delle mele verdi, pubblicate su dischi ARC.\nDoppiaggio.\nIl doppiaggio \u00e8 stato eseguito presso lo studio \"Arizona\" e la direzione \u00e8 stata affidata a Francesco Marcucci."}
{"id": "2442170", "revid": "775372", "url": "https://it.wikipedia.org/wiki?curid=2442170", "title": "Texas francese", "text": "Il Texas francese \u00e8 il periodo della storia dello Stato del Texas che va dal 1685 al 1689. In questo arco di tempo, presso l'odierna citt\u00e0 di Inez, esistette una colonia francese denominata Fort Saint Louis. Essa fu fondata dall'esploratore Ren\u00e9 Robert Cavelier de La Salle nel corso di una spedizione che intendeva colonizzare la foce del Mississippi, fallita a causa di imprecisioni nelle mappe ed errori nella navigazione che provocarono lo sbarco 644 km pi\u00f9 a ovest, nelle vicinanze della baia di Matagorda.\nLa colonia dovette affrontare numerose difficolt\u00e0 nel corso della sua breve esistenza, tra cui l'ostilit\u00e0 dei nativi americani, le epidemie e le rigide condizioni climatiche. Memore del suo obiettivo originario, La Salle condusse numerose altre spedizioni per trovare il fiume Mississippi, ma esplor\u00f2 invece gran parte del Rio Grande e del Texas orientale. Nel 1686, durante una delle sue assenze, l'ultima nave in dotazione all'insediamento naufrag\u00f2, lasciando i coloni impossibilitati a rifornirsi presso i connazionali stabilitisi nel mar dei Caraibi. In seguito al peggioramento delle condizioni di vita, La Salle comprese quindi che la colonia avrebbe potuto sopravvivere solo grazie all'aiuto degli insediamenti francesi nel cosiddetto \"Pays des Illinois\". La sua ultima spedizione termin\u00f2 lungo il fiume Brazos, all'inizio del 1687, quando insieme a cinque dei suoi uomini trov\u00f2 la morte a causa delle rivalit\u00e0 sorte all'interno del gruppo da lui guidato. Anche se alcuni raggiunsero la meta, gli aiuti non arrivarono mai. I restanti membri della colonia vennero uccisi o catturati durante un'incursione degli indiani Karankawa alla fine del 1688. Nonostante la colonia sia esistita soltanto per tre anni, il governo francese sfrutt\u00f2 l'insediamento come pretesto per rivendicare il possesso della regione corrispondente all'attuale Texas; tempo dopo, fu il governo degli Stati Uniti a rivendicare la zona come parte del trattato di acquisto della Louisiana.\nLa Spagna apprese della missione di La Salle soltanto nel 1686. Temendo che la colonia francese potesse minacciare il suo controllo sulla Nuova Spagna e sulla parte meridionale del Nord America, le autorit\u00e0 iberiche finanziarono spedizioni per trovare e distruggere l'insediamento. Bench\u00e9 le prime si rivelassero inutili, contribuirono comunque ad accrescere le conoscenze geografiche di quella regione del golfo del Messico. Quando finalmente i resti della colonia vennero scoperti nel 1689, gli Spagnoli seppellirono i cannoni e ne bruciarono le costruzioni. Alcuni anni pi\u00f9 tardi, le autorit\u00e0 spagnole stabilirono un presidio nella stessa localit\u00e0. Quando infine anche quest'ultimo venne abbandonato, il luogo dell'insediamento francese cadde nell'oblio. Nel 1996 fu riscoperto e attualmente la zona costituisce un sito archeologico.\nAntefatto.\nAlla fine del XVII secolo i Paesi europei guardavano con crescente interesse i territori dell'America settentrionale. La Spagna si era appropriata della Florida, dell'attuale Messico e di una notevole porzione della regione sud-occidentale del continente. La costa atlantica settentrionale era invece in possesso della Gran Bretagna, mentre la Nuova Francia includeva ci\u00f2 che attualmente costituisce il Canada centrale e il \"Pays des Illinois\". I francesi, temendo che il loro territorio fosse vulnerabile alle mire espansionistiche dei vicini, nel 1681 inviarono l'esploratore Ren\u00e9 Robert Cavelier de La Salle in una spedizione lungo il fiume Mississippi partendo dalla Nuova Francia, credendo in un primo momento di poter trovare una via per raggiungere l'Oceano Pacifico. La Salle invece scopr\u00ec un percorso verso il golfo del Messico. Anche se Hernando De Soto aveva esplorato e preso possesso della zona a nome della Spagna circa 140 anni prima, il 9 aprile 1682 La Salle rivendic\u00f2 la valle del Mississippi per l'allora sovrano francese Luigi XIV, chiamando \"Louisiana\" questo territorio in suo onore.\nSenza una presenza francese alla foce del Mississippi, la Spagna avrebbe avuto la possibilit\u00e0 di controllare l'intero golfo e avrebbe costituito una potenziale minaccia per i confini meridionali della Nuova Francia. La Salle credeva che il Mississippi fosse molto vicino al bordo orientale della Nuova Spagna e al suo ritorno in Francia nel 1683 propose la fondazione di una colonia come avamposto alla sua foce. Essa avrebbe potuto fungere da base per promuovere il Cristianesimo tra i popoli indigeni, nonch\u00e9 costituire un'ottima postazione per attaccare la provincia spagnola di Nueva Vizcaya, ottenendo cos\u00ec il controllo sulle sue redditizie miniere d'argento. Egli sostenne inoltre che un numero ridotto di francesi avrebbe potuto invadere con successo la Nuova Spagna alleandosi con oltre 15.000 nativi americani, furiosi per essere stati ridotti in schiavit\u00f9 dagli spagnoli. Quando la Spagna dichiar\u00f2 guerra alla Francia nell'ottobre dello stesso anno, Luigi XIV accett\u00f2 di sostenere il piano di La Salle; il suo incarico ufficiale ora includeva \u00abrafforzare la fedelt\u00e0 degli indiani alla corona, condurli alla vera fede e mantenere la pace tra le trib\u00f9\u00bb.\nSpedizione.\nLa Salle originariamente prevedeva di fare rotta verso la Nuova Francia, viaggiare via terra verso il \"Pays des Illinois\" e quindi navigare il fiume Mississippi sino alla foce. Per infastidire la Spagna il re decise invece di far navigare La Salle attraverso il golfo del Messico, che la Spagna riteneva di sua esclusiva propriet\u00e0. Sebbene La Salle avesse chiesto una sola nave, il 24 luglio 1684 part\u00ec da La Rochelle con quattro: una man-of-war con 36 cannoni chiamata \"Le Joly\", una nave da carico da 300 tonnellate chiamata \"L'Aimable\", il brigantino a palo \"La Belle\" e il ketch \"St. Fran\u00e7ois\". Anche se Luigi XIV gli aveva procurato sia \"Le Joly\" che \"La Belle\", La Salle desiderava un maggiore spazio di carico e noleggi\u00f2 quindi \"L'Aimable\" e il \"St. Fran\u00e7ois\" da mercanti francesi. Il re forn\u00ec anche 100 soldati e gli equipaggi al completo per le navi, come pure i finanziamenti per assumere personale qualificato per partecipare alla spedizione. La Salle venne tuttavia costretto ad acquistare anche beni da scambiare con i nativi americani.\nLe navi trasportavano quasi 300 persone, inclusi i 100 soldati, numerosi artigiani e carpentieri, sei missionari, otto mercanti e oltre una dozzina tra donne e bambini. Poco dopo la loro partenza, Francia e Spagna cessarono le ostilit\u00e0 e pertanto Luigi XIV non ebbe pi\u00f9 interesse ad inviare a La Salle ulteriori rinforzi. I dettagli del viaggio furono tenuti segreti in modo che la Spagna non potesse venire a conoscenza del suo scopo e il comandante navale della spedizione, Taneguy le Gallois de Beaujeu, si risent\u00ec del fatto che La Salle non lo inform\u00f2 sulla destinazione se non dopo la partenza. I contrasti tra i due si intensificarono quando raggiunsero Santo Domingo e discussero sul luogo pi\u00f9 appropriato ove gettare l'\u00e0ncora. Beaujeu navig\u00f2 verso un'altra parte dell'isola, permettendo cos\u00ec ai corsari spagnoli di catturare la \"St. Fran\u00e7ois\", che era stivata a pieno carico di provviste, merci e strumenti destinati alla colonia.\nDurante il viaggio, durato 58 giorni, due persone morirono per una malattia e una donna diede alla luce un figlio. Il viaggio per Santo Domingo era durato pi\u00f9 del previsto e le provviste iniziavano a scarseggiare, soprattutto dopo la perdita della \"St. Fran\u00e7ois\". La Salle aveva pochi soldi per reintegrare le provviste alimentari e alla fine due dei mercanti a bordo vendettero una parte dei loro prodotti commerciali agli isolani e prestarono il ricavato a La Salle. Per riempire le lacune createsi in seguito alla diserzione di svariati uomini, vennero reclutati in sostituzione alcuni degli indigeni.\nAlla fine di novembre 1684, quando La Salle si era completamente ripreso da una grave malattia che l'aveva colpito, le tre navi rimanenti ripresero la ricerca del delta del Mississippi. Prima di lasciare Santo Domingo, i marinai locali li avvertirono che le forti correnti del Golfo dirette a oriente avrebbero spinto le navi verso gli stretti della Florida se non avessero corretto la rotta. Il 18 dicembre le navi raggiunsero il golfo del Messico ed entrarono nelle acque che la Spagna rivendicava come proprie, ma nessuno dei membri della spedizione era mai stato l\u00ec o ne conosceva le coste. A causa di una combinazione di mappe imprecise, di precedenti errori di calcolo relativi alla latitudine della meta e dell'eccessiva correzione della rotta verso ovest per il timore delle correnti, la spedizione non riusc\u00ec a trovare il Mississippi; le tre navi attraccarono invece, all'inizio del 1685, nella baia di Matagorda, 644 km a ovest del Mississippi.\nCostruzione.\nIl 20 febbraio i coloni toccarono terra per la prima volta da quando avevano lasciato Santo Domingo, tre mesi prima. Crearono quindi un accampamento temporaneo presso il luogo in cui oggi si trova il faro di Matagorda. Il cronista della spedizione, Henri Joutel, descrisse in questo modo la sua prima impressione del Texas:\nContrariamente al parere di Beaujeu, La Salle ordin\u00f2 che \"La Belle\" e \"L'Aimable\" si predisponessero \u00aba superare il passaggio stretto e poco profondo\u00bb per trasportare i rifornimenti pi\u00f9 vicino all'accampamento. Per alleggerire il carico della seconda vennero rimossi gli otto cannoni e una piccola parte del carico. Non appena \"La Belle\" super\u00f2 con successo l'ostacolo, La Salle invi\u00f2 il suo timoniere su \"L'Aimable\" per prestare assistenza nella navigazione, ma il capitano di quest'ultima rifiut\u00f2 l'aiuto. Quando essa salp\u00f2, una banda di indiani Karankawa si avvicin\u00f2 e rap\u00ec alcuni coloni. La Salle condusse un piccolo drappello di soldati a salvarli, senza lasciare nessuno a dirigere \"L'Aimable\". Al suo ritorno, trov\u00f2 la nave incagliata in un banco di sabbia; avendo appreso che il capitano aveva ordinato all'imbarcazione di proseguire la navigazione dopo aver urtato un banco di sabbia, La Salle si convinse che il capitano aveva deliberatamente fatto arenare la nave.\nPer diversi giorni gli uomini tentarono di recuperare gli strumenti e le provviste caricate a bordo de \"L'Aimable\", ma un violento temporale consent\u00ec loro di recuperare solo il cibo, i cannoni, la polvere da sparo e parte della mercanzia situate a bordo. La nave affond\u00f2 il 7 marzo e i Karankawa si impadronirono di buona parte dei resti del naufragio. Quando i soldati francesi si approssimarono al villaggio dei nativi per recuperarli, gli abitanti si nascosero. Trovando il villaggio deserto, i militari non solo si riappropriarono del bottino razziato, ma si impadronirono anche di pelli di animale e di due canoe. Allora i Karankawa infuriati li attaccarono, uccidendo due francesi e ferendone altri.\nBeaujeu, conclusa la missione di scortare i coloni attraverso l'oceano, ritorn\u00f2 in Francia a bordo de \"La Joly\" a met\u00e0 del marzo 1685. Molti coloni scelsero di tornare con lui, in Texas ne rimasero circa 180. Sebbene Beaujeu fosse latore di un messaggio di La Salle che richiedeva ulteriori rifornimenti, le autorit\u00e0 francesi, essendo in pace con la Spagna, non risposero. I coloni rimasti soffrivano di dissenteria e di malattie veneree e ogni giorno moriva qualcuno, mentre quelli ancora sani si adoperavano per costruire delle rudimentali abitazioni e le strutture di un piccolo forte temporaneo sull'isola di Matagorda.\nIl 24 marzo La Salle guid\u00f2 52 uomini su cinque canoe alla ricerca di un luogo meno esposto dove posizionare l'insediamento permanente. S'imbatterono nel Garcitas Creek, un fiume pescoso e dalle acque correnti, le cui sponde erano ricche di terreno fertile e che chiamarono \"Rivi\u00e8re aux Boeufs\", il fiume con i buoi, per via delle mandrie di bisonti che pascolavano nelle vicinanze. Decisero di costruire quello che sarebbe divenuto Fort Saint Louis su un costone affacciato sul torrente, a 1,5 leghe (circa 6 km) dalla sua foce. Due uomini morirono, uno morso da un serpente a sonagli e l'altro annegato mentre stava pescando. A volte durante la notte i Karankawa circondavano l'accampamento e ululavano, ma i soldati li spaventavano e li mettevano in fuga sparando alcuni colpi di arma da fuoco.\nAi primi di giugno La Salle trasfer\u00ec i coloni restanti dall'accampamento temporaneo al nuovo insediamento. Il 12 giugno settanta persone iniziarono quindi una marcia via terra di 80 km. Tutti i rifornimenti e gli utensili necessari dovettero essere trasportati da \"La Belle\", un compito assai sfibrante che venne completato solo verso la met\u00e0 del mese seguente. L'ultimo carico venne scortato da 30 uomini che erano rimasti di guardia alla nave. Anche se numerosi alberi crescevano nei pressi del sito, essi non erano adatti per le costruzioni e il legname doveva quindi essere trasportato al cantiere per diversi chilometri nell'entroterra; alcune assi vennero prelevate anche dal relitto de \"L'Aimable\". Entro la fine di luglio oltre la met\u00e0 dei coloni erano morti, principalmente per la concomitanza di scarsa alimentazione e di lavoro massacrante.\nQuelli rimasti edificarono una grande struttura a due piani al centro del sito. Il pianterreno venne suddiviso in tre sale: una per La Salle, una per i sacerdoti che accompagnavano la spedizione e una per gli ufficiali. Il piano superiore era invece costituito da un unico locale destinato ad immagazzinare le provviste. Intorno alla fortezza altre costruzioni minori vennero edificate allo scopo di offrire rifugio agli altri membri della spedizione. Gli otto cannoni salvati da \"L'Aimable\", ciascuno dei quali aveva un peso compreso tra 318 e 514 kg, vennero posizionati intorno alla colonia a scopo difensivo.\nDifficolt\u00e0.\nPer diversi mesi dopo la fondazione di Fort Saint Louis i coloni compirono brevi sopralluoghi per esplorare l'ambiente circostante. Alla fine dell'ottobre 1685, La Salle decise di intraprendere una spedizione pi\u00f9 ampia e caric\u00f2 \"La Belle\" con la maggior parte delle provviste e dell'equipaggiamento rimasti. Port\u00f2 con s\u00e9 50 uomini, che si aggiunsero a 27 marinai dell'equipaggio, e ne lasci\u00f2 34 al campo, insieme alle donne e ai bambini. La maggior parte di coloro che viaggiavano con La Salle utilizzavano le canoe, mentre \"La Belle\" li seguiva ad una certa distanza dalla costa. Dopo tre giorni di viaggio, vennero a sapere della presenza di nativi ostili nella zona; in venti attaccarono allora il villaggio dei nativi, dove furono trovati diversi manufatti spagnoli. Diversi uomini morirono in questa spedizione per aver mangiato fichi d'India, mentre i Karankawa uccisero un piccolo drappello che si era accampato sulla spiaggia, del quale faceva parte anche il capitano de \"La Belle\", Eli Richaud.\nDal gennaio al marzo 1686 La Salle e la maggior parte dei suoi compagni cercarono, via terra, il fiume Mississippi, viaggiando verso il Rio Grande, giungendo forse fino all'odierna Langtry. I partecipanti alla spedizione s'informarono presso una trib\u00f9 di nativi locali chiedendo informazioni sugli spagnoli e le loro miniere, offrendo doni e raccontando storie che raffiguravano gli spagnoli come esseri crudeli e i francesi come benevoli. Quando successivamente il gruppo torn\u00f2 indietro, non riuscendo a trovare \"La Belle\" dove era stata ormeggiata, fu costretto a tornare a piedi fino al forte.\nIl mese seguente La Salle e i suoi si recarono a est, nella speranza di individuare il Mississippi e ritornare in Canada. Durante uno di questi viaggi la spedizione incontr\u00f2 gli indiani Caddo, che diedero ai francesi una mappa raffigurante il loro territorio, quello dei loro vicini e la posizione del fiume che cercavano. I Caddo stringevano spesso patti di amicizia con i popoli confinanti ed estesero quindi il loro sistema di negoziati pacifici anche ai francesi. Mentre erano ospiti dei Caddo, La Salle e i suoi incontrarono alcuni commercianti Jumano che diedero loro importanti informazioni sulle attivit\u00e0 spagnole nel Nuovo Messico. Gli stessi mercanti informarono successivamente i funzionari spagnoli della presenza dei francesi nell'area.\nQuattro uomini disertarono quando venne raggiunto il fiume Neches e La Salle e uno dei suoi nipoti si ammalarono gravemente, costringendo il gruppo a fermarsi per due mesi. Mentre i due recuperavano le forze, il cibo e la polvere da sparo cominciarono a scarseggiare. Nel mese di agosto gli otto superstiti della spedizione tornarono a Fort Saint Louis, senza aver mai di fatto lasciato il Texas orientale.\nDurante l'assenza di La Salle, sei di quelli che erano rimasti su \"La Belle\" arrivarono finalmente a Fort Saint Louis. Secondo la loro testimonianza, il nuovo capitano della nave era sempre ubriaco e i marinai, molti dei quali non sapevano navigare, avevano fatto incagliare \"La Belle\" sulla penisola di Matagorda. I sopravvissuti presero una canoa per tornare al forte, lasciandosi la nave alle spalle. La distruzione dell'ultima imbarcazione lasci\u00f2 i coloni bloccati sulla costa del Texas, senza alcuna speranza di ricevere assistenza dalle colonie francesi nel mar dei Caraibi.\nAgli inizi di gennaio 1687, meno di 45 persone delle originarie 180 rimanevano nella colonia, che era tormentata anche da conflitti interni. La Salle credeva che la loro unica speranza di sopravvivenza era una spedizione via terra per chiedere aiuto alla Nuova Francia, e nello stesso mese intraprese quindi un'ultima spedizione per tentare di raggiungere il \"Pays des Illinois\". Meno di 20 persone rimasero a Fort Saint Louis, principalmente donne, bambini e uomini ritenuti non idonei alla spedizione, cos\u00ec come sette soldati e tre missionari con i quali l'esploratore francese era in contrasto. Diciassette uomini parteciparono alla spedizione, compresi La Salle, suo fratello e due dei suoi nipoti. Il 18 marzo, mentre erano accampati vicino all'odierna Navasota, in molti litigarono per la divisione della carne di bisonte. Quella notte uno dei nipoti di La Salle e altri due uomini vennero assassinati nel sonno da un partecipante alla spedizione. Il giorno successivo lo stesso La Salle fu ucciso mentre si avvicinava al campo per indagare sulla scomparsa del nipote; le lotte intestine portarono in poco tempo alla morte di altri due compagni. Due dei superstiti, tra cui Jean L'Archev\u00eaque, si aggregarono invece ai Caddo, mentre gli altri sei si diressero verso il \"Pays des Illinois\". Durante il loro viaggio dall'Illinois al Canada questi uomini non informarono nessuno della morte del loro comandante. Raggiunsero la Francia nell'estate del 1688 e informarono Luigi XIV della morte di La Salle e delle terribili condizioni nella colonia, ma il re non invi\u00f2 alcun aiuto.\nReazione spagnola.\nLa missione di La Salle rimase segreta fino al 1686, quando Denis Thomas, un ex membro della spedizione che aveva disertato a Santo Domingo, venne arrestato per pirateria. Nel tentativo di ottenere una pena pi\u00f9 lieve, Thomas inform\u00f2 i carcerieri spagnoli del progetto di La Salle di fondare una colonia e conquistare col tempo le loro miniere d'argento. Malgrado la sua confessione, Thomas venne comunque impiccato.\nIl governo spagnolo ritenne che la colonia francese costituisse una minaccia per le miniere e le rotte navali, e il consiglio di guerra di Carlo II reput\u00f2 che \u00abla Spagna necessitasse di un'azione rapida per rimuovere quella spina inflitta nel cuore dell'America. Maggiore sarebbe stato il ritardo, tanto pi\u00f9 grande le difficolt\u00e0 da superare\u00bb. Gli spagnoli non avevano idea di dove trovare La Salle e nel 1686 inviarono una spedizione via mare e due via terra per tentare di individuare la colonia. Anche se non furono in grado di trovare i francesi, restrinsero il campo di ricerca tra il Rio Grande e il Mississippi. L'anno seguente quattro ulteriori spedizioni fallirono nel tentativo di trovare La Salle, ma aiutarono la Spagna ad accrescere la conoscenza della geografia della zona.\nNel 1688 gli spagnoli inviarono tre nuove spedizioni, due via mare e una via terra. Quest'ultima, guidata da Alonso De Le\u00f3n, scopr\u00ec l'esistenza di Jean Gery, che aveva abbandonato la colonia francese e viveva nel sud del Texas con gli indiani Coahuiltecan. Servendosi di Gery come interprete e guida, De Le\u00f3n trov\u00f2 finalmente il forte francese alla fine dell'aprile 1689. Il forte e le cinque rudimentali abitazioni che lo circondavano erano in rovina: parecchi mesi prima i Karankawa avevano infatti attaccato l'insediamento, causando una grande distruzione. Gli spagnoli rinvennero i corpi di tre persone, tra cui quello di una donna che era stata colpita alla schiena. Un prete spagnolo, che aveva accompagnato De Le\u00f3n, offici\u00f2 il rito funebre per le tre vittime. Il cronista della spedizione, Juan Bautista Chapa, scrisse che la devastazione era stata la punizione di Dio per essersi opposti a papa Alessandro VI, che aveva concesso le Indie esclusivamente agli spagnoli. I resti del forte furono distrutti dagli spagnoli, che seppellirono anche i cannoni abbandonati dai francesi. Anni dopo gli spagnoli costruirono un altro forte nello stesso luogo.\nAgli inizi del 1689 le autorit\u00e0 spagnole ricevettero una particolare richiesta, scritta in francese. Gli esploratori Jumano avevano ricevuto questi documenti dai Caddo, che avevano chiesto loro di consegnarli agli spagnoli. Il documento includeva un disegno su pergamena di una nave, e un messaggio scritto di Jean L'Archev\u00eaque che diceva:\nDe Le\u00f3n in seguito port\u00f2 in salvo L'Archeveque e il suo compagno Jacques Grollet. Durante l'interrogatorio i due uomini sostennero che oltre 100 dei coloni francesi erano morti di vaiolo, mentre gli altri erano stati uccisi dai nativi americani. Le uniche persone che si sapeva essere sopravvissute all'attacco finale furono i ragazzi Talon, che erano stati adottati dai Karankawa. Secondo il loro racconto Fort Saint Louis era stato attaccato intorno al Natale del 1688 e tutti gli altri coloni erano stati uccisi.\nConclusione.\nNella colonia sopravvissero solo una quindicina di persone. Sei di loro tornarono in Francia, mentre altre nove vennero catturate dagli spagnoli, compresi i quattro ragazzi che erano stati risparmiati dai Karankawa. Questi ultimi vennero inizialmente portati dal vicer\u00e9 Gaspar de la Cerda Sandoval Silva y Mendoza, che li tenne con s\u00e9 in qualit\u00e0 di servi. Due dei ragazzi, Pierre e Jean-Baptiste, tornarono successivamente in Francia. Dei restanti prigionieri, tre divennero cittadini spagnoli e si stabilirono nel Nuovo Messico. Anche se Fort Saint Louis era stata completamente distrutta, la Spagna temeva che un altro tentativo di colonizzazione da parte dei francesi sarebbe stato inevitabile, pertanto fu autorizzata per la prima volta la fondazione di piccoli avamposti nella parte orientale del Texas e a Pensacola.\nLa Francia abbandon\u00f2 le sue rivendicazioni sul Texas solo quando, col trattato di Fontainebleau del novembre 1762, cedette alla Spagna tutto il proprio territorio a ovest del fiume Mississippi. Nel 1803, tre anni dopo che la Spagna aveva restituito la Louisiana alla Francia, Napoleone la vendette agli Stati Uniti. L'accordo iniziale del 1762 tra le due nazioni non aveva specificato in modo esplicito i confini della Louisiana e le sue descrizioni nei documenti erano ambigue e contraddittorie. Gli Stati Uniti insistettero che nell'acquisto fosse ricompresa la totalit\u00e0 del territorio che era stato rivendicato dalla Francia anni prima, incluso tutto il Texas. La disputa non si risolse fino al trattato Adams-On\u00eds del 1819, in cui la Spagna cedette la Florida agli Stati Uniti in cambio dell'abbandono di ogni pretesa sul Texas da parte di questi ultimi. Il confine ufficiale dei possedimenti spagnoli fu posto lungo il fiume Sabine (il confine attuale tra Texas e Louisiana), poi lungo i fiumi Red River ed Arkansas fino ad arrivare al 42\u00ba parallelo nord (l'attuale limite settentrionale della California).\nScavi archeologici.\nNel 1908 lo storico Herbert Eugene Bolton identific\u00f2 come sito del forte un'area lungo il Garcitas Creek, nei pressi della baia di Matagorda. Altri storici, prima e dopo Bolton, sostennero invece che il forte era situato sul fiume Lavaca nella contea di Jackson. Cinquant'anni dopo l'Universit\u00e0 del Texas ad Austin finanzi\u00f2 uno scavo parziale nel sito di Bolton, a quel tempo parte del ranch Keeran. Anche se vennero recuperate diverse migliaia di oggetti, gli archeologi non riuscirono ad effettuare un'accurata distinzione tra manufatti francesi e spagnoli del XVII secolo e non venne mai pubblicato alcun resoconto sulle scoperte. Nel 1970 i manufatti vennero riesaminati da Kathleen Gilmore, un'archeologa della Southern Methodist University. Ella stabil\u00ec che, mentre la maggior parte dei manufatti erano di origine spagnola, alcuni provenivano inconfutabilmente dalla Francia e da scavi franco-canadesi dello stesso periodo.\nAlla fine del 1996 i lavoratori del ranch Keeran, esplorando la zona coi metal detector, trovarono gli otto cannoni di ghisa sotterrati vicino al Garcitas Creek. Dopo il loro recupero, la Texas Historical Commission (THC) conferm\u00f2 che essi provenivano da Fort Saint Louis. Un successivo scavo della societ\u00e0 port\u00f2 a scoprire la localizzazione di tre degli edifici che avevano ospitato i coloni francesi e delle tre tombe scavate dagli spagnoli.\nPer decenni il THC cerc\u00f2 anche il relitto della nave \"La Belle\", scoperto finalmente nel 1995 nella baia di Matagorda. I ricercatori hanno recuperato dalle acque un cannone di 300-363 kg in lega di bronzo, cos\u00ec come alcune palle di moschetto, chiodi dritti di bronzo e perline per il commercio. Ampie sezioni dello scafo di legno erano intatte, protette dagli effetti dannosi dell'acqua calda salata da strati di sedimenti fangosi che \u00abin sostanza crea[vano] capsule prive di ossigeno\u00bb. Quello de \"La Belle\" \u00e8 stato il relitto francese pi\u00f9 antico scoperto nell'emisfero occidentale e risalente a quel periodo. Per consentire agli archeologi di recuperare il maggior numero possibile di oggetti, venne costruito intorno alla nave un cofferdam per trattenere le acque della baia, permettendo agli archeologi di condurre gli scavi come se fossero stati sulla terraferma. Questo fu il primo tentativo in America settentrionale di scavare un relitto in condizioni da asciutto. In precedenza in Europa erano gi\u00e0 stati condotti scavi su relitti usando un cofferdam, ma mai su un'imbarcazione grande come \"La Belle\".\nIl National Underwater and Marine Agency cerc\u00f2 \"L'Aimable\" dal 1997 al 1999. Sebbene ne sia stata individuata la probabile localizzazione, la nave, sepolta sotto oltre 7,6 m di sabbia, non pot\u00e9 essere raggiunta."}
{"id": "2442172", "revid": "22475", "url": "https://it.wikipedia.org/wiki?curid=2442172", "title": "Cladonia glauca", "text": "Cladonia glauca Fl\u00f6rke (1828), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"glaucus,-a,-um\", che significa \"verdastro, grigio chiaro, grigio azzurro\", ad indicare il colore degli apoteci.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi da tipo temperato fresco o montano di tipo boreale. Rinvenuta su suoli acidi in spazi aperti e soleggiati. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie non ha ancora una sezione definitiva di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2442179", "revid": "1632387", "url": "https://it.wikipedia.org/wiki?curid=2442179", "title": "Mattia Pellegrin", "text": "Biografia.\nOriginario di Moena, in carriera ha preso parte a due edizioni dei Mondiali juniores, a tre edizioni dei campionati mondiali under23, una olimpiade e due campionati del mondo di sci nordico, ottenendo come miglior risultato il 4\u00ba posto nella staffetta di Praz de Lys-Sommand 2009. In Coppa del Mondo ha esordito il 13 dicembre 2012 a Canmore (19\u00b0). Ha inoltre partecipato a quattro edizioni consecutive del Tour de Ski.\nIn carriera ha preso parte a un'edizione dei Giochi olimpici invernali, (26\u00b0 nella 15 km), e a tre dei Campionati mondiali, Val di Fiemme 2013 (38\u00ba nella 50\u00a0km), Falun 2015 (23\u00ba nella 50\u00a0km) e Lahti 2017 (27\u00ba nell'inseguimento)."}
{"id": "2442183", "revid": "114798909", "url": "https://it.wikipedia.org/wiki?curid=2442183", "title": "Citt\u00e0 di mercato", "text": "Con citt\u00e0 di mercato (in inglese \"market town\") s'intende un borgo o una citt\u00e0 che, secondo il diritto europeo medievale, aveva ottenuto il diritto a tenere un mercato. I comuni con diritto di mercato si diffusero in Inghilterra, Scandinavia e in tutta l'area germanica. Anche in Francia i \"bourgs\" (borghi) vennero a coincidere con il concetto di citt\u00e0 di mercato.\nIn Norvegia la citt\u00e0 di mercato (\"kj\u00f8pstad\" dal norreno \"kaupsta\u00f0r\") aveva dei privilegi concessi dal re o dall'autorit\u00e0 e consentiva ai cittadini di avere un monopolio sulla compravendita di beni e altre attivit\u00e0, nella citt\u00e0 stessa o nel contado. Nell'area germanica il concetto di citt\u00e0 di mercato (chiamate \"comuni di mercato\") \u00e8 ancora attuale."}
{"id": "2442184", "revid": "287204", "url": "https://it.wikipedia.org/wiki?curid=2442184", "title": "La custode di mia sorella", "text": "La custode di mia sorella \u00e8 un romanzo del 2004 della scrittrice Jodi Picoult. Il romanzo \u00e8 stato pubblicato in Italia da Corbaccio nel 2005.\nIl romanzo racconta la storia delle sorelle Kate ed Anna Fitzgerald, la prima malata di leucemia la seconda concepita in vitro allo scopo di salvare la vita della sorella. \nIl delicato racconto, al limite tra etica e scienza, si dipana attraverso un impianto narrativo corale, dando voce a turno ai diversi protagonisti della storia.\nTrama.\nAnna Fitzgerald \u00e8 una ragazzina di tredici anni venuta al mondo grazie alla fertilizzazione in vitro, concepita con le caratteristiche genetiche per poter essere donatrice di midollo osseo per la sorella maggiore Kate, malata da tempo di leucemia. Nonostante la giovane et\u00e0, Anna si \u00e8 sottoposta a numerose analisi prelievi e iniezioni, il tutto per salvare la sorella, ma quando i genitori decidono, senza il suo consenso, di usare un suo rene per salvare Kate da un'infezione, la giovane Anna si ribella. Sentendosi messa al mondo al solo scopo di salvare la sorella, Anna si rivolge a un avvocato per chiedere l'emancipazione medica.\nCon l'aiuto dell'avvocato, Anna dovr\u00e0 affrontare i duri scontri con la famiglia che le impedisce di fare una scelta che potrebbe mettere a rischio la salute della sorella. Durante tutto il libro abbiamo flashback riguardanti l'infanzia e l'adolescenza di Kate, dal momento in cui \u00e8 venuta a conoscenza del cancro fino all'amore con Tyler, il ragazzo conosciuto in ospedale, che morir\u00e0 subito dopo il ballo al quale erano andati insieme. Durante tutti questi importanti momenti della sua vita lei era sempre affiancata da Anna, con la quale parlava e si confrontava con un affetto tipico di una sorella maggiore. Quando per\u00f2 si arriva in tribunale, Anna si ritrova sola, contro il parere contrastante dei propri genitori, affiancata esclusivamente dal suo avvocato e da Julia, suo tutore ad literim nominato dal tribunale e ex fiamma dell'avvocato. Durante il processo emerge che non \u00e8 stata Anna ad avere l'idea della causa, ma Kate. Da qui si evince il significato del titolo: la custode della sorella non \u00e8 Anna, come si potrebbe inizialmente intuire, bens\u00ec Kate, stanca di sopravvivere a quelle condizioni e desiderosa di proteggere la sorella da un intervento rischioso come l'asportazione di un rene. La madre \u00e8 sconvolta, ma deve suo malgrado sottostare al volere di Kate, migliorando i suoi ultimi giorni senza cercare di allungare la sua vita. Durante il processo l'avvocato di Anna \u00e8 preda di un forte attacco di epilessia: ecco il perch\u00e9 della sua partecipazione tanto attiva alla causa di Anna e Kate; l'avvocato probabilmente rivedeva nelle sorelle un aspetto della sua condizione. \nDopo aver parlato anche con Kate, il giudice concede ad Anna l'emancipazione medica e nomina l'avvocato Campbell come supervisore, per aiutarla a prendere decisioni mediche.\nUsciti dal tribunale, quest'ultimo si offre di accompagnare Anna all'ospedale da Kate, ma restano vittime di un grave incidente d'auto. In seguito all'incidente, viene dichiarata la morte cerebrale di Anna e si dispone che le venga espiantato il rene da donare a Kate. \nOltre qualsiasi previsione, Kate riesce a superare la leucemia grazie alla parte della sorella che ora vive dentro di lei.\nAdattamento cinematografico.\nNel 2009 \u00e8 stato realizzato un omonimo adattamento cinematografico diretto da Nick Cassavetes e sceneggiatore dallo stesso Cassavetes assieme a Jeremy Leven. Cameron Diaz e Jason Patric sono i genitori di Kate e Anna, interpretate rispettivamente da Sofia Vassilieva e Abigail Breslin, Alec Baldwin interpreta invece l'avvocato Campbell Alexander.\nLa differenza principale tra il libro e il film \u00e8 il finale: nel libro, dopo aver vinto la causa, Anna \u00e8 coinvolta in un incidente stradale e entra in stato di morte cerebrale. Con il permesso dell'avvocato Campbell, i suoi reni sono donati alla sorella Kate, che pu\u00f2 continuare a vivere, con gli organi della sorella morta; nel film invece, prima che la causa sia conclusa, Kate muore nel sonno in ospedale accanto a sua madre e, dopo la morte della sorella, Anna vince la causa.\nIl film \u00e8 uscito negli Stati Uniti il 26 giugno 2009, distribuito dalla New Line Cinema, mentre in Italia uscir\u00e0 il 4 settembre dello stesso anno su distribuzione Warner Bros.\nLa versione cinematografica presenta alcune differenze molto significative rispetto al romanzo."}
{"id": "2442185", "revid": "1005847", "url": "https://it.wikipedia.org/wiki?curid=2442185", "title": "Leo J. Wollemborg", "text": "Biografia.\nNacque a Loreggia un paese a nord della provincia di Padova dove la famiglia, di stirpe ebraica, possedeva una villa e terreni. Il padre era Leone Wollemborg, noto uomo politico che fu, tra l'altro, Ministro delle finanze del governo Zanardelli, mentre la madre, Alina Regina Fano, era sorella del matematico Gino Fano.\nInizia i suoi studi universitari a Padova e debutta come scrittore nel 1932 con il romanzo \"Elena\", ma decide di lasciare l'Italia nel 1939 a causa delle leggi razziali fasciste.\nRiparato negli Stati Uniti, il 20 maggio del 1943 si arruola nell'esercito statunitense, rimanendovi in servizio fino al 1946. Il 2 dicembre del 1943 acquista la cittadinanza americana.\nAl termine del conflitto torna in Italia, dove inizia un'intensa attivit\u00e0 di corrispondente da Roma per diverse autorevoli testate giornalistiche statunitensi quali il \"Washington Post\", e dagli anni '60 fino agli anni '80 si afferma come esperto commentatore di politica estera con particolare riguardo alle relazioni tra Italia e Stati Uniti, scrivendo numerosi articoli per quotidiani e settimanali italiani.\nOltre alle sue corrispondenze, Wollemborg firmer\u00e0 alcuni libri di politica estera, ristampati pi\u00f9 volte. Diviene anche un personaggio noto al pubblico televisivo, venendo spesso invitato dalla RAI a programmi e dibattiti che trattano della politica estera americana, e divenendo popolare per la sua arguzia nonch\u00e9 per la competenza e la lucidit\u00e0 delle sue analisi. Il compito di spiegare l'evoluzione della politica italiana del dopoguerra agli americani e la politica estera americana agli italiani sar\u00e0 per Leo J. Wollemborg una specie di missione che durer\u00e0 per quasi tutta la sua vita.\nCit\u00f2 in giudizio la Repubblica Italiana presso la commissione di conciliazione italo-statunitense in merito alla applicazione della imposta progressiva sul reddito per le proprieta' sequestrategli in seguito alle leggi razziali. Vedasi: Wollemborg Case\u2014Decision No. 146\nDurante la sua carriera Wollemborg apparve anche sul grande schermo interpretando se stesso in alcune scene dell'episodio \"Guglielmo il dentone\" nel film I complessi.\nLa Columbia University di New York ha intitolato alla sua memoria una \"Fellowship\", denominata \"Wollemborg Family Fellowship Fund\", istituita con una sua donazione, che viene elargita ogni anno ad uno studente della scuola di specializzazione post-laurea della stessa Universit\u00e0."}
{"id": "2442186", "revid": "322321", "url": "https://it.wikipedia.org/wiki?curid=2442186", "title": "Giovanni Battista Peregrini Albrici", "text": "Biografia.\nFiglio del conte Gerolamo Maria Joseph Benedictus Anastasius Peregrini, aveva studiato giurisprudenza, era sacerdote, canonico e vicario generale sotto il vescovo Agostino Maria Neuroni.\nBenedetto XIV lo nomin\u00f2 vescovo titolare di Epifania di Siria il 5 agosto 1751. Fu consacrato a Como il 12 marzo 1752 da Gasparo Lancellotti-Birago, vescovo di Bobbio. Come vescovo consacrato mantenne le prebende che gi\u00e0 aveva a Como e la carica di vicario generale. Alla morte del Neuroni divenne vicario capitolare il 29 aprile 1760.\nClemente XIII, con bolla del 21 luglio 1760 lo nomin\u00f2 vescovo di Como e il 17 novembre 1760 gli confer\u00ec la dignit\u00e0 di \"episcopus solio Pontificis assistens\".\nIl 17 novembre 1760 prese possesso per mezzo di un procuratore e il 23 novembre 1760 fece l'ingresso solenne in cattedrale. Nella primavera del 1761 inizi\u00f2 la visita pastorale nei territori svizzeri della diocesi.\nGenealogia episcopale.\nLa genealogia episcopale \u00e8:"}
{"id": "2442187", "revid": "729019", "url": "https://it.wikipedia.org/wiki?curid=2442187", "title": "Secondo caso di Sciacca", "text": "Il secondo caso di Sciacca, talvolta citato anche come terzo, fu la parte conclusiva del violento conflitto combattuto tra le famiglie nobili di Sicilia dei de Luna e dei Perollo tra il 1455 ed il 1529, denominato \"caso di Sciacca\". Le principali fasi del conflitto vennero combattute nei territori della citt\u00e0 feudale di Bivona e della citt\u00e0 demaniale di Sciacca, entrambi attuali comuni italiani della provincia di Agrigento in Sicilia, nei mesi estivi del 1529.\nOltre a Sigismondo II de Luna e Giacomo Perollo, veri protagonisti del conflitto, il secondo caso di Sciacca vide coinvolte diverse personalit\u00e0, dai parenti dei due nemici al corsaro Sericono Bass\u00e0, da papa Clemente VII all'imperatore Carlo V.\nIl caso si concluse definitivamente, alla fine del febbraio 1530, con la morte di Sigismondo de Luna, sopravvenuta dopo pi\u00f9 di sette mesi da quella del nemico Giacomo Perollo.\nContesto storico.\nIl XVI secolo, in Sicilia, fu caratterizzato dalle continue discordie tra i signori feudali dell'Isola. Essendo abitate da parecchi signori, molte citt\u00e0 demaniali venivano insanguinate dalle lotte causate dalla brama di predominio di ciascun signore che, approfittando soprattutto della debolezza del governo, voleva imporsi nelle citt\u00e0, sfoggiando lusso e potenza.\nSciacca, citt\u00e0 portuale della Sicilia sud-occidentale, era la dimora di numerose e potenti famiglie nobili del tempo: su tutte, predominavano la famiglia Perollo (famiglia di origine francese, che aveva acquistato un ruolo preminente gi\u00e0 dal XIII secolo) e la famiglia aragonese dei De Luna, che aveva possedimenti anche in altre zone della Sicilia (Bivona, Caltabellotta, Caltavuturo, Castellammare del Golfo).\nNei primi decenni del Cinquecento la famiglia Perollo era diventata ancora pi\u00f9 potente grazie ai buoni uffici di Giacomo Perollo, signore di Pandolfina, che vantava una grande amicizia con Ettore Pignatelli, vicer\u00e9 di Sicilia (insieme a lui, durante la fanciullezza, paggio alla corte del Re di Spagna).\nEssendo stato pi\u00f9 volte deputato di Sciacca al Parlamento siciliano, godeva di un gran seguito, sia fra il popolo, sia fra numerose famiglie patrizie.\nAltre famiglie, tuttavia, non sopportando gli atteggiamenti e le ricchezze dei Perollo, tramando contro di loro, gli contrapponevano i de Luna, in particolar modo Sigismondo de Luna, \"il pi\u00f9 potente dei Signori della zona\", figlio di Giovanni Vincenzo de Luna (barone di Bivona, conte di Caltabellotta e di Sclafani, stratigoto di Messina, presidente del Regno e signore del porto di Castellammare del Golfo) e marito di Luisa Salviati, figlia di Jacopo Salviati e di Lucrezia de' Medici.\nIl \"casus belli\".\nIl primo scontro tra le due fazioni avverse avvenne quando una trentina di bravacci del conte Luna, recandosi da Bivona a Sciacca, furono oggetto di un agguato ordito da una schiera di armigeri del Perollo.\nI bravi dei de Luna, nonostante i feriti (tra cui il bivonese Calogero Unda, \"molto dal conte Luna stimato\"), riuscirono a raggiungere Sciacca per rinforzare il numero degli armati della famiglia aragonese; il loro numero elevato fece s\u00ec che i Perollo chiedessero la mediazione tra i due signori, Giacomo Perollo e Sigismondo de Luna, dell'arciprete di Sciacca don Gabriele Salvo.\nLa pace venne promessa, ma tale patto fu vano, poich\u00e9, non molto tempo dopo, un episodio scaten\u00f2 una vera e propria guerra tra i due: dopo che un tentativo di Sigismondo and\u00f2 a vuoto, Giacomo Perollo riusc\u00ec a liberare, senza riscatto, il barone di Solunto, rapito in precedenza dal pirata barbaresco Sinam Bass\u00e0 (detto Sericono o anche \"il Giudeo\"), ed altri dieci cristiani.\nLo scacco subito da Sigismondo peggior\u00f2 ulteriormente il rapporto tra i due signori; ad aumentare il rancore di Sigismondo, inoltre, erano soprattutto le continue dimostrazioni di forza e gli atteggiamenti sprezzanti (\"fino a beffeggiarlo e a definirlo pazzo\") di Giacomo Perollo nei suoi confronti.\nFasi del conflitto.\nLe prime fasi.\nLe prime fasi del conflitto furono caratterizzate da continui omicidi ed intimidazioni: Giovanni Vincenzo de Luna tent\u00f2 invano di uccidere Giacomo Perollo; Girolamo Ferraro, nobiluomo che aveva pronunciato parole di pace dinanzi a Sigismondo de Luna, venne ucciso; alcuni servi del conte de Luna vennero bastonati; un bravo del Perollo, Cola Stornello, venne trovato morto (ucciso perch\u00e9 \"aveva detto dinanzi alla casa de Luna che la sua spada tagliava oro e seta\"); un bivonese, di cui si conosce solo il nome (Matteo) fer\u00ec l'arciprete di Sciacca don Salvo in quanto ritenuto partigiano di Giacomo Perollo; Francesco Sanetta, capitano di giustizia di Sciacca, fece irruzione nella casa di Sigismondo, insieme ad alcuni bravi dei Perollo, per cercare armigeri del nemico.\nUna riunione tenuta in Caltabellotta il 18 giugno 1529 (a cui, verosimilmente, partecip\u00f2 anche Giovanni Vincenzo de Luna) decret\u00f2 la svolta del conflitto: Sigismondo, infatti, \"decise di abbreviare i tempi per lo scontro risolutivo\" e dispose che tutti i suoi sostenitori si radunassero a Bivona per raggiungerlo, in seguito, proprio a Caltabellotta.\nIl primo scontro a Sciacca.\nLa notte del 19 giugno 1529 si introdussero furtivamente a Sciacca cento armati dei de Luna, \"pronti ad agire al momento pi\u00f9 opportuno\". Alcuni giorni dopo avvenne uno scontro tra i due schieramenti opposti: nell'occasione persero la vita due armigeri del Perollo, e ci\u00f2 rivel\u00f2 la presenza di un elevato numero di seguaci di Sigismondo de Luna.\nPertanto il Perollo fece intervenire direttamente l'amico Ettore Pignatelli, vicer\u00e9 di Sicilia: quest'ultimo invi\u00f2 a Sciacca Geronimo Statella, barone di Mongerbino, scortato da una compagnia di fanti.\nIl comandante Statella, in qualit\u00e0 di capitano di giustizia, qualche tempo prima aveva catturato a Bivona tale Bastiano Napoli, bravo di Giovanni Vincenzo de Luna, e nonostante le proteste del conte (che in seguito a questo episodio \"riteneva lesi i suoi diritti di mero e misto impero\") lo fece impiccare in paese, causando le proteste e le minacce del popolo che lo costrinsero a scappare via da Bivona.\nLo Statella giunse a Sciacca il 14 luglio: band\u00ec dalla citt\u00e0 alcuni esponenti delle famiglie Amato, Fontanetta e Lucchesi, amici dei de Luna, condann\u00f2 a morte altri uomini nemici dei Perollo; infine, ordin\u00f2 a Sigismondo de Luna di allontanarsi da Sciacca e di sciogliere le sue truppe (che assommavano a circa 400 fanti e 300 cavalieri).\nGirolamo Statella a Bivona.\nDurante il viaggio di ritorno verso Messina, Girolamo Statella pass\u00f2 a Bivona il 16 luglio 1529: qui fece impiccare venti bravi del conte de Luna, tra cui Giorgio Grasta. All'impiccagione fece seguito l'insurrezione dei bivonesi, ed ancora una volta lo Statella fu costretto a fuggire dal paese montano e a dirigersi nuovamente verso Sciacca. Di seguito viene riportata una descrizione dell'episodio tratta dall'opera \"Cenno storico-politico-etnografico di Bivona\" di Giovan Battista Sedita, datata 1909:\nLa strage di Sciacca.\nAllontanatosi da Sciacca, Sigismondo si stanzi\u00f2 con il suo piccolo esercito nel feudo Verdura, presso la foce dell'omonimo fiume, a circa dieci miglia ad est della citt\u00e0 portuale. Lo Statella gli ordin\u00f2 nuovamente di sciogliere le truppe, entro domenica 22 luglio 1529: in caso contrario, Sigismondo sarebbe incorso nel delitto di lesa maest\u00e0. Temendo l'attacco nemico, Giacomo Perollo invi\u00f2 il figlio Federico a Messina, presso il vicer\u00e9 Pignatelli; Federico Perollo part\u00ec con sessanta cavalieri per chiedere altri rinforzi, ma il de Luna attacc\u00f2 prima del previsto.\nLa sera del 19 luglio Sigismondo ed i suoi uomini entrarono furtivamente a Sciacca; all'alba, una volta circondate le abitazioni del Perollo e dello Statella, il de Luna ordin\u00f2 l'attacco. Girolamo Statella venne ucciso dall'albanese Giorgio Comito, capo di una squadriglia al servizio di Sigismondo: il Comito, \"capo de' greci\" (gli arb\u00ebresh\u00eb di Sicilia), comp\u00ec una personale vendetta:\nGiacomo Perollo si rinchiuse tra le mura del suo castello (il cosiddetto \"castello vecchio\", oggi praticamente scomparso), insieme con i suoi uomini: Sigismondo, pertanto, ordin\u00f2 l'assalto al castello. Il 20 luglio la costruzione venne assalita ben quattro volte, ma tutti i tentativi risultarono vani. Le salme dei guerrieri \"pi\u00f9 valorosi\" e quelle dei nobili vennero portate a Bivona, come ordinato dal de Luna.\nIl Perollo seppe difendersi anche il giorno seguente, 21 luglio, in cui persero la vita numerosi assalitori, tra cui il bivonese Antonio Di Noto, \"giovane molto valoroso e tenuto in gran conto dal De Luna\", ed il trapanese Giovanni Lipari, \"uomo d'incredibile valore\".\nIl 22 luglio 1529 Sigismondo de Luna ordin\u00f2 l'abbattimento delle porte del castello: nell'occasione fece adoperare otto pezzi di artiglieria, facenti parte del sistema difensivo della citt\u00e0 di Sciacca:\nSigismondo de Luna avrebbe accettato la proposta di pace avanzata dal nemico solo se egli \"gli fosse venuto innanzi, genuflesso, a domandare perdono e baciargli il piede\". A causa della gravosit\u00e0 della proposta del conte Luna, Giacomo Perollo rifiut\u00f2 e l'assalto si rinnov\u00f2 anche il giorno seguente.\nLa morte del Perollo.\nIl 23 luglio 1529 gli uomini di Sigismondo de Luna riuscirono ad abbattere la torre e la porta di San Pietro, entrando nel castello del Perollo e uccidendo tutti coloro in cui si imbattevano.\nGiacomo Perollo riusc\u00ec a sfuggire e a nascondersi in una casa privata (di un certo Luca Parisi): tradito da un suo seguace, Antonello Palermo (a cui Sigismondo aveva promessa \"tutta l'ingente somma che il B.ne aveva seco portato\"), il Perollo venne scoperto ed ucciso da Calogero Calandrino.\nMa Sigismondo de Luna non fu pago della morte del nemico:\nLa notizia dell'uccisione del barone, \"preceduta e seguita da tanti eccessi, da tanto eccidio e da tanto massacro\" giunse agli amici del Perollo e allo stesso Federico (figlio di Giacomo), che apprese quanto successo lungo la strada che da Messina portava a Sciacca). Quest'ultimo, che si trovava insieme con un contingente di truppe che gli aveva affidato il vicer\u00e9, avvert\u00ec l'amico Pignatelli dei \"gravissimi avvenimenti intercorsi\" e, aggregati alcuni uomini armati inviatigli dal marchese di Geraci tra Caltanissetta e Polizzi, il 29 luglio 1529 si mise in marcia alla volta di Sciacca, giurando di \"uccidere il De Luna e strappargli dal petto il cuore\".\nLa battaglia di Valle di Sangue.\nSigismondo de Luna, sapendo le mosse degli avversari grazie all'ausilio delle proprie spie segrete, \"temendo di non potere far fronte allo esercito regio\", si ritir\u00f2 con tutti i suoi uomini (pi\u00f9 di mille uomini, dei quali ben 130 erano feriti) a Bivona, \"sua citt\u00e0, che avrebbe saputo magari apprezzare i tanti eccessi, a cui si era abbandonato\".\nTra Sciacca e Bivona, giunto al fiume Verdura, mor\u00ec Onofrio Imbeagna, uno degli uccisori del Perollo, gi\u00e0 gravemente ferito durante l'assalto.\nIl conte Luna giunse a Bivona il 1\u00ba agosto e fece fortificare le difese del castello e del paese: fece formare trincee, preparare fortini, parapetti e fossati.\nIl 2 agosto Federico Perollo e il suo esercito giunsero a Sciacca, non trovando, tuttavia, il nemico. Il barone attese, pertanto, l'arrivo dei rinforzi inviati da Messina dal vicer\u00e9 Pignatelli; ma la truppa regia, capitanata dai due ministri di giustizia Nicol\u00f2 Pollastra e Giovanni Riganti (giudici della Gran Corte Criminale, che ricevettero pieni poteri dal vicer\u00e9), dovendo passare da Bivona prima di giungere a Sciacca, dopo aver oltrepassato Castronovo, si imbatt\u00e9 nell'esercito del conte Luna:\nDei 100 cavalieri mandati in avanscoperta dai due ministri di giustizia, trenta furono uccisi, altri furono feriti mortalmente, altri ancora corsero ad avvisare il resto dell'esercito, che stazionava nel feudo Leone, attuale territorio nei pressi di Filaga, frazione di Prizzi.\nVenuti a conoscenza dell'accaduto, Pollastra e Riganti decisero di raggiungere Sciacca \"per altra via\": non appena vi giunsero, costituirono un esercito di 1.000 fanti e 1.000 cavalieri (inclusi i guerrieri di Federico Perollo) e partirono per Bivona.\nInformato delle intenzioni degli avversari, Sigismondo de Luna, consapevole della forza del nemico, deliber\u00f2 di fuggire.\nL'assedio di Bivona.\nGiunte a Bivona il 13 agosto 1529, le truppe regie si divisero in tre squadroni: fu Gian Paolo Perollo, nipote di Giacomo e capo di una schiera di 600 cavalieri, \"il primo ad avanzarsi col seguito dei suoi fin dentro la medesima terra, ove fece subito disfare tutti quei ripari che il conte aveva innalzati\".\nInoltratosi nella residenza del de Luna all'interno del castello e notata l'assenza di Sigismondo e dei suoi parenti, fece buttare a terra le porte; indi, \"salendo ancora sopra la sommit\u00e0 della torre, con fare grande strage di tutti quegli che segli facevano innanzi, v'inalber\u00f2 di propria mano le bandiere colle armi dell'Imperadore\".\nI soldati che davano l'assalto all'altra parte del castello, vedendo la bandiera con l'insegna imperiale sulla torre, si riunirono con il resto della truppa che stazionava intorno al paese; insieme con i regi ministri, assicuratisi che il paese fosse in potere delle proprie milizie, entrarono a Bivona:\nI regi ministri esercitarono \"atti di una rigorosa giustizia\": impiccarono numerosi bivonesi nella piazza principale del paese ed in diverse \"parti della terra\"; altri furono squartati (\"e poi i quarti furono appesi ai muri delle case, lasciando nelle strade inondate di sangue le teste recise dei poveri giustiziati\"), cacciati in esilio, posti nelle carceri, spogliati \"de' propri effetti\".\nIl saccheggio del castello bivonese.\nDopo avere infierito contro i bivonesi, nella speranza che qualcuno \"gli desse nelle mani il De Luna, o che almeno gli dasse a conoscere dov'era rinchiuso\", Federico Perollo fece saccheggiare il castello di Bivona, spogliando l'edificio ed il paese di tutte le loro ricchezze:\nIl 17 agosto 1529 fecero ritorno a Sciacca, con \"le spade e gli scudi tinti ancor del sangue degli inimici\".\nIl ritorno a Sciacca.\nRitornati a Sciacca (17 agosto), i ministri Pollastra e Riganti, con sentenza del 13 settembre 1529, dichiararono Sigismondo de Luna ed i suoi uomini \"colpevoli del delitto di fellonia e di lesa maest\u00e0\"; nonostante la loro contumacia, Sigismondo ed i suoi vennero condannati a morte e subirono la confisca dei beni.\nI giudici della gran corte criminale arrestarono numerosi nobili e plebei appartenenti alla fazione dei de Luna e li giustiziarono; emanarono in tutto il regno bandi di cattura contro tutti quelli che avevano prestato servizio a Sigismondo; inviarono a Messina, dal vicer\u00e9, alcuni giurati saccensi accusati di connivenza con la famiglia de Luna.\nNeanche la citt\u00e0 di Sciacca fu esente dalla severa giustizia amministrata dai due ministri: fu condannata, infatti, al pagamento di un'ingente somma di denaro \"per non aver prestato aiuto al capitano d'arme Girolamo Statella\"; in seguito, la condanna venne abbonata dal vicer\u00e9 Pignatelli. Di seguito, la dettagliata descrizione del Savasta:\nIl 4 ottobre 1529 i regi ministri Pollastra e Riganti, dopo aver trascorso quarantanove giorni a Bivona e a Sciacca, decisero di ritornare a Messina. La mattina del giorno seguente (5 ottobre) i due partirono accompagnati da Federico Perollo e da suo fratello fra Domenico: scopo del Perollo era quello di ringraziare personalmente il vicer\u00e9 di Sicilia Ettore Pignatelli. Il 15 ottobre furono licenziate le varie truppe accorse in aiuto dei Perollo, offerte dal marchese di Geraci e dai principi di Castelvetrano e Partanna.\nSigismondo a Roma.\nPartito dalla Sicilia il 13 agosto, dopo \"un lungo e disastroso viaggio\", Sigismondo de Luna giunse a Civitavecchia; indi, si diresse verso Roma. Il conte Luna fugg\u00ec da Bivona con la moglie, i tre figli e con i suoi uomini pi\u00f9 fidati, portando con s\u00e9 tutto ci\u00f2 che delle sue ricchezze riusc\u00ec a raccogliere prima della fuga:\nA Roma Sigismondo cerc\u00f2 la protezione e l'ausilio di papa Clemente VII, suo cugino acquisito. La moglie Luisa Salviati, infatti, era figlia di Lucrezia de' Medici (figlia di Lorenzo il Magnifico e pronipote di Cosimo il Vecchio), nipote di papa Leone X (che nel 1520 favor\u00ec le nozze tra Sigismondo e Luisa, avvenute tre anni dopo) e cugina di papa Clemente VII.\nCarlo V e Clemente VII.\nScopo di Sigismondo de Luna era quello di ottenere il perdono e la grazia di Carlo V, tramite l'autorit\u00e0 pontificia di Clemente VII. Da pochi mesi era stata conclusa la pace di Barcellona tra Clemente VII e Carlo V (29 giugno 1529), in conclusione della guerra che vedeva contrapposti gli Asburgo alla Lega di Cognac: in base a tale accordo, Carlo V sarebbe stato incoronato imperatore dallo stesso pontefice.\nConsiderata la gravit\u00e0 delle azioni commesse dal nipote, Clemente VII deliber\u00f2 di attendere un'occasione propizia per sperare in una risposta favorevole di Carlo V; nel frattempo, Sigismondo de Luna cominci\u00f2 a frequentare gli ambienti nobili di Roma.\nL'occasione si present\u00f2 il 24 febbraio 1530, giorno in cui a Bologna il Papa avrebbe dovuto incoronare l'Imperatore:\nIl Pontefice non volle replicare all'Imperatore e prosegu\u00ec la funzione dell'incoronazione; part\u00ec nuovamente per Roma con l'animo \"afflittissimo\".\nDue giorni dopo, il Papa si present\u00f2 nuovamente da Carlo per richiedergli la grazia \"con suppliche pi\u00f9 umili e pi\u00f9 fervorose\": l'Imperatore, riconoscendo la grandezza di Clemente VII, \"il primo fra gl'Imperatori, e regi del mondo\", concesse la grazia a Giovanni Vincenzo de Luna, padre di Sigismondo, a Luisa Salviati e a Pietro, Giulio e Giacomo (moglie e figli di Sigismondo). Sigismondo, invece, rimase \"senza pi\u00f9 speranza di perdono\": Carlo V addirittura decret\u00f2 che \"per mano d'un boia gli sia tagliata su d'un palco la testa onde ne resti un'eterna infamia al suo nome\".\nIl suicidio di Sigismondo de Luna.\nGiunto nuovamente in Roma, papa Clemente VII inform\u00f2 i nipoti della decisione di Carlo V. Sigismondo de Luna, che attendeva ansiosamente la notizia della possibile grazia ricevuta tramite l'ausilio del suo zio pontefice, non appena seppe del decreto imperiale pronunciato contro di s\u00e9, \"si sgoment\u00f2 in maniera, che divenne tutto freddo, e mezzo morto\".\nPersa ogni speranza ed in preda al rimpianto e alla disperazione, Sigismondo, \"furibondo ed impazzito\", corse precipitosamente per le vie di Roma; infine, raggiunse il Tevere e vi si butt\u00f2, morendo annegato.\nLa notizia della sua morte scosse l'intero ambiente familiare:\nCon la morte del de Luna, ebbe definitivamente fine il secondo caso di Sciacca, che vide la morte dei due nemici protagonisti del conflitto: Sigismondo II de Luna e Giacomo Perollo.\nConseguenze.\nIl \"deplorabile stato\" della citt\u00e0 di Sciacca.\nAlla fine del conflitto, la citt\u00e0 demaniale di Sciacca rest\u00f2 in uno stato \"assai deplorabile, provando essa sola fra tutte le citt\u00e0 del regno pi\u00f9 vivo il dolore delle sue piaghe, e pi\u00f9 sensibile l'amarezza delle sue miserie. Poicch\u00e9 rimase spopolata nella moltitudine de' suoi abitatori, distrutta nella magnificenza delle sue fabbriche, ed impoverita nell'abbondanza delle sue ricchezze\".\nLa popolazione pass\u00f2 dai circa 25.000 abitanti numerati nel 1328 (sotto Federico III) a circa 35.000 nel 1459, fino a giungere ad appena 12.000 abitanti nel periodo successivo alla guerra civile tra i Luna e i Perollo. Per questo motivo, il popolo saccense elev\u00f2 tristemente il seguente canto:\nNel 1575, a causa della peste sopraggiunta in Sicilia il 23 maggio (causata da una nave proveniente dall'Oriente), la citt\u00e0 di Sciacca perse 5.000 persone, arrivando a circa 7.000 abitanti nel gennaio 1576, quando cess\u00f2 il contagio. La peste sopraggiunse nuovamente a Sciacca nel 1625 (28 ottobre), il male essendo \"portato dalla citt\u00e0 di Palermo da un tale di Ragamazzo, nativo di Sciacca\". Nel mese di gennaio 1629 \"si vidde il male sudetto infierire con tutta forza\": nel mese di agosto morirono altre 5.000 persone e pi\u00f9.\nI beni feudali dei de Luna.\nGrazie all'intercessione di papa Clemente VII, l'imperatore Carlo V reintegr\u00f2 gli Stati paterni (contea di Caltabellotta, contea di Sclafani, baronia di Bivona) ai figli di Sigismondo de Luna, costretti, tuttavia, a soddisfare tutti i danni subiti dai Perollo e dai loro uomini.\nGiovanni Vincenzo de Luna, invece, venne inquisito perch\u00e9 accusato di avere autorizzato l'impresa di Sigismondo, suo figlio: solo in seguito il vicer\u00e9 di Sicilia, ricordandosi del sostegno ricevuto in diverse occasioni da Giovanni Vincenzo de Luna, gli consent\u00ec di essere interrogato a domicilio da \"un giovane ed inesperto mastro notaio\". Il de Luna ricevette solamente una leggera condanna, \"meno per complicit\u00e0 che per aiuto prestato ai rei dopo i fatti\".\nI beni feudali di Giovanni Vincenzo, che erano stati messi sotto sequestro, furono restituiti solamente qualche anno dopo, verosimilmente dopo che Carlo V concesse l'indulto ai figli di Sigismondo (5 dicembre 1533).\nIn base a tali disposizioni, esecutoriate in Sicilia il 12 marzo 1534, a Giovanni Vincenzo de Luna (\"curatorio nomine\" dei tre nipoti) vennero restituite le 500 onze di rendita, precedentemente sequestrate dal fisco. Il 24 febbraio 1536 la Magna Regia Curia decret\u00f2 la somma che i figli di Sigismondo dovevano rendere alla famiglia Perollo: 11.966,20 onze per risarcimento danni. I numerosi ricorsi presentati dai de Luna, tuttavia, fecero s\u00ec che si arrivasse ad una transazione (presso notar Giacomo Scavuzzo di Palermo) solamente il 28 giugno 1549: in base a ci\u00f2, Pietro de Luna, figlio di Sigismondo e nuovo conte di Caltabellotta e Sclafani e barone di Bivona in seguito alla morte del nonno Giovanni Vincenzo (avvenuta a Bivona nel 1547), risarc\u00ec Brigida Perollo (moglie vedova di Giacomo Perollo) e i suoi figli di 4.800 onze, pari a circa 24.000 fiorini.\nNel 1554, Carlo V elev\u00f2 Bivona a ducato e a citt\u00e0, e Pietro de Luna fu il primo nobile siciliano ad acquisire il titolo di duca.\nLa fine delle famiglie de Luna e Perollo.\nIn seguito alla morte di Giovanni Vincenzo, a capo della famiglia de Luna vi era Pietro, primo duca di Bivona. Egli torn\u00f2 in Sicilia intorno alla met\u00e0 degli anni quaranta del Cinquecento, ma non fece ritorno a Sciacca: fiss\u00f2 la sua residenza a Palermo. Investito poi del titolo ducale da parte di Carlo V nel 1554, fiss\u00f2 la sua dimora nel palazzo ducale di Bivona, insieme con la sposa Isabella de Vega, figlia del vicer\u00e9 di Sicilia Giovanni de Vega: da lei ebbe tre figlie ed un unico maschio, morto prematuramente. Sposatosi in seconde nozze con Angela La Cerda, ebbe un figlio, Giovanni, che a sua volta, non avendo avuto alcun figlio dal matrimonio con Belladama Settimo e Valguarnera, caus\u00f2 l'estinzione della famiglia de Luna.\nLa famiglia Perollo, invece, \"non dur\u00f2 cos\u00ec poco\", ma rest\u00f2 \"feconda per pi\u00f9 d'un secolo e mezzo\":\nLetteratura.\nLe continue lotte e battaglie tra le famiglie de Luna e Perollo sono il principale tema del romanzo dialettale \"'U caso di Sciacca\", scritto dal poeta saccense Vincenzo Licata (1906-1996) interamente in siciliano.\nAnche Vincenzo Navarro, poeta di Ribera, compose a Sciacca un'opera letteraria sul conflitto tra i Luna ed i Perollo: si tratta di una tragedia, intitolata \"Giacomo Perollo\"."}
{"id": "2442188", "revid": "729019", "url": "https://it.wikipedia.org/wiki?curid=2442188", "title": "Atlasov (isola)", "text": "L'isola di Atlasov (russo \u041e\u0441\u0442\u0440\u043e\u0432 \u0410\u0442\u043b\u0430\u0441\u043e\u0432\u0430, \"Ostrov Atlasova\"; giapponese \u963f\u983c\u5ea6\u5cf6, \"Araido-t\u014d\"), \u00e8 un'isola formata da un vulcano. \u00c8 la pi\u00f9 settentrionale dell'arcipelago delle isole Curili, e il vulcano \u00e8 anche il pi\u00f9 alto dell'arcipelago. Fa parte della regione russa dell'Oblast' di Sachalin. Viene anche conosciuta con i nomi di: Ujachu\u017ea\u010d, Oyakoba e Alaid, il nome del vulcano. L'isola \u00e8 disabitata.\nL'isola porta il nome dell'esploratore russo del XVII secolo Vladimir Vasil'evi\u010d Atlasov, primo esploratore della vicina penisola della Kam\u010datka.\nGeografia.\nAtlasov, dalla forma circolare e composta da rocce vulcaniche, \u00e8 costituita essenzialmente dal cono del vulcano Alaid (\u0432\u0443\u043b\u043a\u0430\u043d \u0410\u043b\u0430\u0438\u0434), alto 2.339\u00a0m, la cui ultima eruzione risale al 1981. L'isola si trova 20\u00a0km a nord-ovest di Paramu\u0161ir, da cui \u00e8 divisa dallo stretto di Alaid (\u043f\u0440\u043e\u043b\u0438\u0432 \u0410\u043b\u0430\u0438\u0434).\nLeggende.\nLa sua forma quasi perfetta di cono \u00e8 all'origine di molte leggende dei popoli della regione, Itelmeni e Ainu. Lo scienziato e esploratore russo Stepan Petrovi\u010d Kra\u0161eninnikov (\u0421\u0442\u0435\u043f\u0430\u043d \u041f\u0435\u0442\u0440\u043e\u0432\u0438\u0447 \u041a\u0440\u0430\u0448\u0435\u043d\u0438\u043d\u043d\u0438\u043a\u043e\u0432, 1711\u20131756) raccolse la leggenda che vuole che il vulcano in precedenza fosse collocato nella vicina penisola della Kamtchatka; le montagne vicine, per\u00f2, gelose della sua bellezza, la sradicarono dalla penisola e la gettarono in mare, lasciando al suo posto il lago Kurile (\u041a\u0443\u0440\u0438\u043b\u044c\u0441\u043a\u043e\u0435 \u043e\u0437\u0435\u0440\u043e), tuttora presente nella parte meridionale della penisola. Geologicamente la leggenda ha un suo fondamento nel fatto che i bassi fondali che separano l'isola dalla Kamtchatka erano, in era glaciale, probabilmente emersi e quindi il vulcano si trovava unito alla penisola. Con lo scioglimento delle calotte il mare si innalz\u00f2 formando un'isola."}
{"id": "2442189", "revid": "1543377", "url": "https://it.wikipedia.org/wiki?curid=2442189", "title": "Capo Henry", "text": "Il Capo Henry (\"Cape Henry\" in inglese) \u00e8 un capo sito sull'Atlantico lungo le coste della Virginia nella citt\u00e0 di Virginia Beach. Esso \u00e8 il punto pi\u00f9 meridionale della Chesapeake Bay.\nPrese il nome dal figlio del re Giacomo I d'Inghilterra nel 1607. Insieme a Cape Charles forma i \"Capi Virginia\".\nStoria.\nCapo Henry venne cos\u00ec denominato nel 1607 in onore di Enrico Federico Stuart, figlio maggiore di re Giacomo I d'Inghilterra, dai componenti di una spedizione, della London Company proprietaria della Virginia Company, comandata dal capitano Christopher Newport. Dopo un anomalo viaggio di 144 giorni, fu il primo sbarco di coloni nel nuovo mondo, un evento che fin\u00ec con l'essere denominato \"il primo sbarco\".\nIl capitano Newport, con le sue tre navi, \"Susan Constant\", \"Godspeed\" e \"Discovery\", ed un gruppo di 104 uomini e ragazzi, esplorarono la costa e si stabilirono a Jamestown, che divenne il primo insediamento permanente in Nord America.\nNel 1792 venne edificato sul capo il faro di Capo Henry, primo faro ad essere approvato e finanziato dal neo-costituito governo degli Stati Uniti. Il faro originale rest\u00f2 in funzione fino al 1881, quando venne sostituito da una nuova struttura situata a 100 metri di distanza. "}
{"id": "2442191", "revid": "242756", "url": "https://it.wikipedia.org/wiki?curid=2442191", "title": "Controllo qualit\u00e0", "text": ""}
{"id": "2442195", "revid": "767487", "url": "https://it.wikipedia.org/wiki?curid=2442195", "title": "Chase Budinger", "text": "Carriera.\nCollege.\nLa sua carriera inizia con il basket insieme con la pallavolo, ma poi la pallacanestro diventa il suo sport principale. Nel 2006 va a giocare per gli Arizona Wildcats, nella NCAA, nonostante le richieste da parte di squadre universitarie pi\u00f9 vicine al suo paese. Rimane con i Wildcats fino al 2009.\nNBA.\nAl secondo round del draft NBA 2009 i Detroit Pistons selezionano Budinger, che diviene cos\u00ec la 44\u00aa scelta assoluta. Durante quella stessa notte i Pistons decidono di mandare il giovane agli Houston Rockets."}
{"id": "2442197", "revid": "1889177", "url": "https://it.wikipedia.org/wiki?curid=2442197", "title": "Asahi Super Dry", "text": "La Asahi Super Dry \u00e8 una birra giapponese prodotta dalla Asahi Breweries LTD di Tokyo. Venne lanciata sul mercato giapponese nel 1987 come la prima birra dry (in giapponese \"karakuchi\").\nProduzione.\nSecondo il sito ufficiale, la Super Dry \u00e8 il risultato dell'intervista di circa 5.000 persone dopo che il management della ricerca e sviluppo si pose la domanda: \u00abqual \u00e8 la birra ideale che soddisfa pienamente il cliente?\u00bb. Da questo ne deriv\u00f2 la birra che viene prodotta con acqua, luppolo, orzo, malto ed un particolare lievito detto \"lievito Asahi No. 318.\""}
{"id": "2442198", "revid": "123435210", "url": "https://it.wikipedia.org/wiki?curid=2442198", "title": "Gudo Gambaredo", "text": "Gudo Gambaredo (\"Gud Gambaree\" in dialetto milanese, : ) \u00e8 una frazione del comune di Buccinasco.\nGeografia fisica.\nGudo Gambaredo costituisce la faccia agricola del comune di Buccinasco. Il suo territorio, che si estende a sud-ovest di Milano, a circa 2\u00a0km a sud del centro di Buccinasco, \u00e8 interamente costituito da campagna, all'interno del Parco Agricolo Sud Milano. Nel territorio di Gudo si trova un piccolo laghetto artificiale, di forma circolare, il lago Santa Maria, ed altri laghetti minori, i laghi Pastorini.\nStoria.\nIl nome \"Gudo Gambaredo\" potrebbe derivare dall'unione di \"acutus\" ('pungente') con gambero.\nIl comune di Gudo Gambaredo fu inglobato nel 1811 a quello di Corsico, due anni dopo aver assorbito la soppressa Buccinasco. Gli austriaci restaurarono lo status quo ante, salvo poi riproporre nel 1841, a parti invertite, l'unione con Buccinasco, insieme a Rovido e Romano Banco.\nPoco dopo l'Unit\u00e0, nel 1866, il comune di Buccinasco aveva, ai confini dell'epoca, 924 abitanti cos\u00ec ripartiti: Buccinasco Castello 192, Gudo Gambaredo 193, Romano Banco 165, Rovido 135, cascine sparse 239.\nMonumenti e luoghi d'interesse.\nArchitetture religiose.\nIl centro del paese \u00e8 costituito dalla piazza dove si trova la chiesa di San Giovanni Battista, con facciata semplice, color rosso mattone, e rosone e campanile. La chiesa, a navata unica, era decorata con affreschi dei quali solo pochi sono ancora visibili, anche se in cattive condizioni, e quattro finestre decorate a mosaico, con le immagini di santi come Santa Maria Goretti o San Luigi Gonzaga. Sul lato sinistro della chiesa si sviluppa una cappellina minore dedicata alla Madonna col Bambino.\nArchitetture civili.\nCascine.\nGudo, data la sua storia agricola, \u00e8 sempre stata molto ricca di mulini e cascine. Attualmente ve ne sono attive diverse, tra queste le pi\u00f9 grosse e famose sono:"}
{"id": "2442206", "revid": "554814", "url": "https://it.wikipedia.org/wiki?curid=2442206", "title": "Ghiandola merocrina", "text": "La ghiandola merocrina o eccrina \u00e8 un tipo di ghiandola esocrina presente in molti esseri viventi complessi.\nUna cellula del tessuto ghiandolare pu\u00f2 essere detta merocrina se il suo secreto \u00e8 rilasciato per esocitosi dalle vescicole secretorie che si aprono nel lume dell'adenomero per finire in uno o pi\u00f9 dotti escretori, i quali porteranno il secreto nel lume del tessuto a cui appartiene.\nPresenta 3 differenti tipi di secrezione:\nQuesti tipi di ghiandole sono le pi\u00f9 comuni. Durante questo processo nessuna parte di queste ghiandole viene danneggiata, al contrario di quello che avviene nella secrezione olocrina o apocrina."}
{"id": "2442207", "revid": "1442080", "url": "https://it.wikipedia.org/wiki?curid=2442207", "title": "Estoril Open 2008 - Singolare femminile", "text": "Il singolare dell'Estoril Open 2008 \u00e8 stato un torneo di tennis facente parte del WTA Tour 2008.\nGr\u00e9ta Arn era la detentrice del titolo, ma quest'anno non ha partecipato.\nMarija Kirilenko ha vinto in finale 6\u20134, 6\u20132, contro Iveta Bene\u0161ov\u00e1."}
{"id": "2442208", "revid": "767487", "url": "https://it.wikipedia.org/wiki?curid=2442208", "title": "La custode di mia sorella (film)", "text": "La custode di mia sorella (\"My Sister's Keeper\") \u00e8 un film del 2009 diretto da Nick Cassavetes, adattamento cinematografico dell'omonimo romanzo di Jodi Picoult. Le protagoniste del film sono Cameron Diaz, Abigail Breslin e Sofia Vassilieva.\nTrama.\nAlla piccola Kate Fitzgerald viene diagnosticata una forma di leucemia promielocitica acuta. I genitori Brian e Sara tentano di curarla prendendo in considerazione anche l'ipotesi di donare loro stessi sangue e midollo osseo alla figlia, ma scoprono di non essere compatibili. Il medico, in maniera confidenziale, suggerisce loro di mettere al mondo un'altra figlia, una bambina \"su misura\", concepita in vitro, per poter essere compatibile con Kate alle donazioni. Cos\u00ec, Brian e Sara mettono al mondo Anna che, sin da piccola, viene sottoposta ad interventi, prelievi ed esami invasivi al fine di aiutare Kate. Tuttavia, arrivata all'et\u00e0 di 11 anni, Anna inizia a sentirsi sfruttata e quando le viene chiesta la donazione di un rene decide di chiedere assistenza legale ad un avvocato per avere l'emancipazione medica. Mentre i genitori vengono chiamati in causa, le condizioni di Kate peggiorano e viene ricoverata in ospedale.\nSara, per\u00f2, non si arrende e riprende la sua attivit\u00e0 di avvocato per impedire ad Anna di ottenere l'emancipazione medica. Kate, nel frattempo, ricorda tutti i sacrifici e le rinunce della sua famiglia e i momenti della sua malattia sentendosi anche in colpa per alcuni episodi, come la scoperta della dislessia del fratello Jesse, che viene trascurato dai genitori perch\u00e9 tutte le attenzioni sono per lei, o le sofferenze a cui \u00e8 sottoposta la stessa Anna. Il ricordo pi\u00f9 bello \u00e8 la sua storia d'amore con Taylor, anch'egli malato di leucemia. Vivranno un amore intenso che terminer\u00e0 tristemente con la morte di lui.\nFinalmente, nel corso del processo, Anna si confessa, aiutata dal fratello: \u00e8 stata Kate stessa ad opporsi al trapianto, perch\u00e9 stanca di vivere. In ospedale, Kate regala un album di foto a sua madre, in cui ha inserito un ricordo per ogni momento significativo della sua breve vita. Sara, commossa e stremata, capisce che \u00e8 arrivato il momento di arrendersi: abbraccia sua figlia e le rimane accanto in quelli che saranno gli ultimi istanti della sua vita.\nDopo la morte di Kate, i membri della famiglia Fitzgerald proseguono con le loro vite: Sara ricomincia ad esercitare come avvocato, Brian va in pensione anticipata e diventa tutor per ragazzi disadattati, Jesse vince una borsa di studio per una prestigiosa scuola d'arte di New York mentre Anna, che qualche giorno dopo la morte di Kate ha ricevuto la notizia di aver vinto la causa, ricorda con nostalgia la sorella, consapevole che anche se Kate \u00e8 morta, loro due continueranno ad avere un legame indissolubile che vivr\u00e0 per sempre.\nProduzione.\nIl film \u00e8 stato girato interamente a Los Angeles, California. Inizialmente le sorelle Dakota ed Elle Fanning erano state contattate per interpretare le sorelle Fitzgerald, ma Dakota rifiut\u00f2 la parte per non sottoporsi alla tonsura. Il film, in Italia, \u00e8 stato vietato ai minori di 14 anni.\nColonna sonora.\nLe musiche del film sono composte da Aaron Zigman; l'intera colonna sonora \u00e8 stata pubblicata il 23 giugno 2009 su etichetta New Line Records. Oltre a brani di Regina Spektor e James Blunt, l'album contiene un inedito di Jeff Buckley (una cover di \"We All Fall in Love Sometimes\" di Elton John, ma pubblicata prima su album). \"Life Is Beautiful\" dei Vega4 fa da sottofondo al trailer del film."}
{"id": "2442216", "revid": "599013", "url": "https://it.wikipedia.org/wiki?curid=2442216", "title": "My Sister's Keeper", "text": ""}
{"id": "2442224", "revid": "1856513", "url": "https://it.wikipedia.org/wiki?curid=2442224", "title": "Air Cal\u00e9donie", "text": "La Soci\u00e9t\u00e9 Cal\u00e9donienne de Transports A\u00e9riens, operativa come Air Cal\u00e9donie, chiamata anche Aircal, \u00e8 una compagnia aerea regionale della Nuova Caledonia con sede a Noum\u00e9a.\nStoria.\nLa compagnia \u00e8 stata fondata nel 1954 e ha iniziato le operazioni di volo il 25 settembre 1955 col nome di \"Transpac\". Ha cambiato nome in \"Air Cal\u00e9donie\" nel 1968. Il governo territoriale della Nuova Caledonia divenne l'azionista di maggioranza in occasione di una grande ricapitalizzazione nel 1969. La compagnia \u00e8 di propriet\u00e0 del governo della Nuova Caledonia (50.28%), Province des \u00eeles Loyaut\u00e9 (43.31%), investitori privati (4.32%) e Air France (2.09%). Ha 225 dipendenti (a marzo 2007)."}
{"id": "2442254", "revid": "911652", "url": "https://it.wikipedia.org/wiki?curid=2442254", "title": "Pelecanus crispus", "text": "Il pellicano crespo (Pelecanus crispus ), detto anche pellicano riccio o pellicano dalmatico, \u00e8 un grande uccello appartenente alla famiglia dei pellicani.\nDescrizione.\n\u00c8 il pi\u00f9 grande tra tutti i pellicani, con dimensioni leggermente superiori al comune pellicano bianco. Pu\u00f2 raggiungere una lunghezza di 170\u2013190\u00a0cm, un peso di 11\u201315\u00a0kg ed una apertura alare di circa 3 metri, il che lo rende uno dei pi\u00f9 grandi e pesanti uccelli volatori.\nSi differenzia dal \"pellicano bianco\" per le penne nucali increspate, le zampe grigie e la colorazione grigio-biancastra del piumaggio. La mandibola inferiore assume un colore rossastro nella stagione riproduttiva. I piccoli sono grigi e si differenziano da quelli del pellicano bianco per l'assenza della chiazza facciale rosata e la colorazione pi\u00f9 scura.\nIl pellicano crespo compie migrazioni su brevi distanze. \u00c8 un volatore elegante e gli spostamenti avvengono spesso in stormi che si muovono in sincronia tra loro. Durante il volo il collo \u00e8 tenuto all'indietro come quello degli aironi.\nBiologia.\nIl suo nido \u00e8 costituito da un semplice mucchio di vegetazione.\nDistribuzione e habitat.\n\u00c8 diffuso dall'Europa sud-orientale (prevalentemente fra Montenegro, Albania, Macedonia e Grecia) fino all'India e alla Cina e vive nelle zone paludose, negli acquitrini o nei laghetti con acque poco profonde.\nStato di conservazione.\nIl \"pellicano crespo\" \u00e8 uno degli uccelli che rientra nell'ambito dell'Accordo sulla conservazione degli uccelli acquatici migratori dell'Africa-Eurasia, (AEWA).\nIl pellicano crespo \u00e8 valutato come \"prossimo alla minaccia\" nella lista rossa della IUCN, riguardante le specie minacciate, perch\u00e9 la popolazione della specie \u00e8 fortemente diminuita in seguito alla progressiva scomparsa del suo habitat naturale."}
{"id": "2442256", "revid": "15756", "url": "https://it.wikipedia.org/wiki?curid=2442256", "title": "Ernesto De Marzio", "text": "Biografia.\nAder\u00ec giovanissimo al fascismo, con un'attiva partecipazione culturale, nei Littoriali. Dopo la laurea in scienze politiche all'Universit\u00e0 di Perugia, ebbe nel 1933 il primo incarico politico nel Partito Nazionale Fascista. Nel 1941 divenne consigliere nazionale della Camera dei Fasci e delle Corporazioni.\nDopo la guerra fu tra i fondatori del Movimento Sociale Italiano, partito del quale fu vicesegretario e presidente del gruppo alla Camera dei deputati (dal 1969 al 1979). In Puglia, fu eletto deputato per sei legislature nella circoscrizione di Bari e Foggia. Svolse funzioni di notevole interesse nel campo della cultura all'inizio degli anni sessanta con il Centro di Vita Italiana, promosso con i finanziamenti ottenuti dalla Confindustria.\nNel dicembre 1976 usc\u00ec dall'MSI-DN, insieme con Alfredo Covelli, Raffaele Delfino, Mario Tedeschi, Enzo Giacchero, Giulio Cesare Graziani e Pietro Cerullo, capeggiando la scissione di Democrazia Nazionale, dopo essere stato per anni sostenitore di una destra democratica. Dopo le elezioni politiche del 1979, chiuso l'esperimento di Democrazia Nazionale, con la confluenza di parte del gruppo dirigente nella Democrazia Cristiana, abbandon\u00f2 la politica attiva, carriera che aveva incominciato giovanissimo. Non aveva voluto accettare eventuali ruoli pubblici che pure gli erano stati offerti, ma \u00e8 rimasto presente e attivo fino all'ultimo nella vita politica italiana.\nIn un suo intervento alla Camera dei deputati, nel maggio del 1975, durante il dibattito per la Legge Reale per l'ordine pubblico, gett\u00f2 le basi di quello che sarebbe diventato il manifesto della nuova destra democratica, ben prima della nascita di Alleanza Nazionale: \u00abSiamo giunti attraverso un processo lungo e sofferto alle scelte ormai irreversibili del valore prioritario del principio di libert\u00e0, del pluralismo politico e sociale; della competizione politica come libero e civile contrasto di tesi. Denunziando l'intolleranza altrui ci rendevamo altres\u00ec conto del dovere di essere tolleranti nei confronti delle opinioni da noi non condivise. Il suffragio popolare ci port\u00f2 in Parlamento. Invocammo tale titolo contro coloro che ci negavano parit\u00e0 di diritti rispetto agli altri membri delle assemblee rappresentative. E ci rendemmo contemporaneamente conto che quel titolo era il solo che legittimasse l'esercizio del potere e che il potere doveva essere esercitato in modo da permettere ad altri di cercare di procurarsi la maggioranza dei consensi e in modo cos\u00ec da garantire il rispetto delle condizioni che permettono l'alternanza dei partiti al governo della Cosa Pubblica\u00bb.\nNel 1961, insieme con Nicola Francesco Cimmino, fond\u00f2 l'associazione culturale romana \"Centro di vita italiana\"."}
{"id": "2442258", "revid": "1305772", "url": "https://it.wikipedia.org/wiki?curid=2442258", "title": "Last Chaos", "text": "Last Chaos \u00e8 un MMORPG, ovvero un Massive Multiplayer Online Role Playing Game gratuito con grafica tridimensionale creato da T-Entertainment e acquistato da AeriaGames che ne ha creato i server americani e dalla Gamigo Games che ne ha invece creato i server europei (attualmente per Germania, Francia, Spagna, Polonia, Turchia e Italia).\nModalit\u00e0 di gioco.\nIl personaggio si muove con il classico sistema punta e clicca o con i tasti WASD,la telecamera si aggiusta con il tasto destro del mouse o con le frecce della tastiera.\nNel corso del gioco si dovr\u00e0 salire di livello svolgendo le varie quest oppure uccidendo i mostri presenti nel gioco.\nBisogner\u00e0 anche guadagnare Skill Points per acquistare le abilit\u00e0 pi\u00f9 potenti e riuscire a competere con mostri e giocatori di livello sempre pi\u00f9 alto.\nIn alcuni server \u00e8 anche possibile scontrarsi con altri giocatori (PVP) anche attraverso guerre di gilda e Castle Sieges (assalti al castello).\nClassi.\nCavaliere: un cavaliere, classica classe da corpo a corpo, quasi nessuna skill a distanza, al livello 31 potrete scegliere se diventare Cavaliere del Re o Cavaliere Templare;\nCanaglia: il ladro dei gdr, molto tattico e anche molto forte, al 31 pu\u00f2 diventare Attentatrice o Tiratrice Scelta;\nEvocatore: lo stregone, ha la possibilit\u00e0 di evocare degli spiriti e di trasformarsi, al 31 pu\u00f2 scegliere Elementalista o Specialista;\nMaga: la maga, ha dei potentissimi attacchi magici a distanza, al 31 pu\u00f2 diventare Strega o Maga;\nTitano: il classico barbaro enorme, forte in corpo a corpo anche grazie ad alcuni attacchi ad area, al 31 pu\u00f2 diventare Maestro della guerra o Highlander;\nGuaritrice: non proprio una guaritrice, visto che ha molto attacco e attacca a distanza, per curare molto deve diventare cleric al 31, infatti pu\u00f2 scegliere tra Camminatrice del bosco e Chierica.\nNecromante: Un mago dell'oscurit\u00e0 dotato di un potenziale offensivo molto elevato e che utilizza una sfera luminosa detta \"anima\" per attaccare, questa classe pu\u00f2 essere sbloccata solo portando un qualsiasi altro personaggio dell'account almeno al livello 90. Questa classe non possiede specializzazioni.\nLuoghi.\nIris, il mondo di \"Last Chaos\" \u00e8 diviso in 8 mappe/zone principali: Juno, Dratan, Merak, Egeha, Strayana, Mooraska (Mondshine nella versione Aeria), Nairat e Tarian.\nIn questi mondi sono presenti una mappa principale e dei dungeon da esplorare da soli o in gruppo per ottenere pi\u00f9 punti esperienza o oggetti rari.\nA Juno, Dratan, Merak e Egeha sono presenti dei \"Raid Boss\" che compaiono nelle zone pi\u00f9 affollate della mappa ogni 2 ore e battendoli si possono spesso ottenere degli accessori rari.\nA Dratan \u00e8 presente un PNG chiamato Master of Monster Combo, parlando con lui avrete la possibilit\u00e0 di creare una serie di livelli in cui dovrete sconfiggere dei mostri al fine di ottenere delle \"Monete\" di vario tipo, utili per fare qualche soldo o per ottenere alcuni accessori particolari chiamati Gioielli Combo.\nA Merak \u00e8 stato da poco introdotto il Cube System, simile al monster combo ma consigliato a giocatori di livello alto, dove si potranno invece ottenere dei libri che servono a imparare le skill di alto livello.\nStrayana \u00e8 invece \"la terra del drop\", ovvero una zona non tanto adatta a salire di livello, ma molto pi\u00f9 adatta alla ricerca di armi e armature da utilizzare o vendere. Anche qui sono presenti 2 Boss: Mist Shadow e Blood Shadow, 2 draghi enormi che, a differenza degli altri raid boss, potete trovare sempre nello stesso posto, e che spesso lasciano cadere armi e oggetti rari (armi livello 85 gialle-verdi-blu con possibile sesto sigillo e Pietra dell'Ombra-Pietra della Vita.)\nNairat \u00e8 una terra innevata raggiungibile da un portale situato a nord-ovest di Merak. In quest'area sono presenti mostri di liv 120+, dai quali \u00e8 possibile ottenere una gran quantit\u00e0 di exp, sp e items di livello medio.\nMooraska \u00e8 raggiungibile solamente dopo aver completato un'apposita quest di accesso ottenuta al livello 130 (140 nella versione Aeria). In questa mappa sono presenti due importanti dungeon: La cappella di Mooraska e L'Altare, un dungeon spedizione.\nTarian \u00e8 fisicamente uguale a Nairat, ma sono presenti mostri di livello molto pi\u00f9 alto, di conseguenza anche gli item droppati.\nArmi e Armature.\nLe armi e le armature possono essere indossate anche se il proprio personaggio non \u00e8 dello stesso livello (fino agli item lv72).\nLe armi si possono utilizzare pur essendo 4 livelli inferiori, le armature invece 5.\nPer esempio: un'arma di livello 21 potr\u00e0 essere tranquillamente utilizzata da un pg di livello 17 senza subire penalit\u00e0 significative, a parte una leggera diminuzione della frequenza d'attacco. Analogamente un'armatura da 1 a 5 livelli superiori causer\u00e0 un leggero rallentamento del personaggio\nTuttavia, dal livello successivo ci sar\u00e0 la \"malus difesa\"/ \"malus attacco\" del 50% (il 50% dell'attacco o della difesa sar\u00e0 tolto all'utilizzo della stessa) e oltre il livello 10 per le armi e 9 per le armature, la differenza sar\u00e0 del 90%.\nMano a mano che si utilizza un'arma o un'armatura, su di essa apparir\u00e0 la scritta: \"Sigillabile\", significa che se acquisterete un Sigillo Insanguinato da NPG Geral, potrete usarla per fare apparire dei bonus aggiuntivi sull'oggetto.\nQuesto vale per le armature inferiori al livello 75 e le armi inferiori al livello 73, in quanto quelle superiori necessitano almeno dello stesso livello per essere utilizzate. (N.B. = non \u00e8 possibile nemmeno equipaggiarli per potenziarli)\nGli oggetti di livello 73+ hanno un'opzione chiamata Opzione Nascosta, che pu\u00f2 essere utilizzata acquistando una Lente di ingrandimento (ce ne sono di pi\u00f9 tipi e sono acquistabili dal PNG Scroll Trader).\nSugli oggetti di livello 73+ non possono essere utilizzati Sigilli Insanguinati poich\u00e9 posseggono gi\u00e0 le Opzioni Nascoste.\nIl colore dell'oggetto cambier\u00e0, e appariranno da 1 a 6 \"sigilli\" ovvero dei bonus aggiuntivi. I colori in ordine di potenza e rarit\u00e0 sono: bianco, giallo, verde, blu e blu con 6 \"sigilli\" (la sesta \u00e8 sempre un'abilit\u00e0 molto potente e rara).\n\u00c8 possibile potenziare armi e armature tramite il sistema di upgrade.\nSistema di Potenziamento.\nArmi e armature hanno un bonus di potenziamento che va da +1 a +19, pi\u00f9 alto il bonus, pi\u00f9 alte saranno attacco e difesa offerte. Ovviamente \u00e8 molto difficile ottenere oggetti almeno +15.\nPer potenziare un oggetto, equipaggiatelo sul vostro personaggio e trascinate su di esso la pietra che desiderate usare.\n\u00c8 possibile potenziare armi e armature tramite queste pietre:\n-Pietre della Forza: si possono ottenere dal NPG \"Alchimista\" che permette di trasformare armi e armature che non utilizzate in queste pietre. Trasformando le armature si otterr\u00e0 1 pietra, trasformando le armi invece se ne otterranno 2.\nCon queste pietre potete potenziare gli oggetti dello stesso livello o inferiore all'oggetto trasformato, per esempio: trasformando una spada livello 25, potrete ottenere 2 Pietre della Forza di livello 25, con le quali potrete potenziare oggetti al massimo di livello 25.Con queste pietre non correte il rischio di far scendere il potenziamento o di rompere l'oggetto, ma solo se le usate da +1 a +3. Oltre il +3 c'\u00e8 una percentuale di rischio molto alta che l'oggetto si rompa se non usate le pietre appropriate.\nLe Armi potenziate +4 sono luminose e andando sempre pi\u00f9 su con i bonus, aumenter\u00e0 anche l'effetto luminoso (fuoco, scosse elettriche).\nSe indossate un set di armatura potenziato completamente +4 o superiore, comparir\u00e0 a fianco al vostro pg una fatina, che crescer\u00e0 sempre di pi\u00f9 in base al potenziamento del set (con tutto il set +15 avrete una fata enorme).\nPotenziando le armi aumenta il bonus di attacco, aumentando le armature invece aumenter\u00e0 la difesa.\nSe il set di armatura \u00e8 potenziato tutto almeno +4, +6, +8, +10, +12 o +15 si otterranno anche altri bonus come la possibilit\u00e0 di trasportare pi\u00f9 oggetti o un aumento ulteriore della difesa fisica, magica e della possibilit\u00e0 di schivare gli attacchi nemici. L'upgrade massimo \u00e8 di +18 senza fusione e di +19 con fusione.\nSistema Apprendista.\nQuesto sistema permette ai giocatori nuovi di imparare a giocare. Dopo il livello 50 si ha la possibilit\u00e0 di diventare maestro e prendere degli apprendisti al vostro seguito che siano sotto il livello 30.\nNel box sopra la Chat a sinistra inizieranno a scorrere delle scritte blu, con scritti i nomi dei personaggi creati da poco nel gioco. Vi baster\u00e0 aggiungerli alla friend list e contattarli. Viceversa si pu\u00f2 diventare apprendisti di qualcuno usando l'azione \"Cerca supporto\", comparir\u00e0 una lista di possibili maestri e baster\u00e0 selezionarne uno dall'elenco. Quando l'apprendista arriva al liv 20 guadagna due armi evento, una per tipo, di livello 21+15 (ha un attacco superiore alle armi normali di livello 21). Quando l'apprendista raggiunger\u00e0 il livello 30 il maestro guadagner\u00e0 5 punti lealt\u00e0, al livello 50 l'apprendistato terminer\u00e0 e il maestro guadagner\u00e0 altri 5 punti lealt\u00e0 e un certificato del maestro, grazie al certificato potranno essere guadagnati 15 punti aggiuntivi, per un totale di 25 punti. 200 punti lealt\u00e0 possono essere scambiati per una Mineral di Ferro dal PNG appropriato (Alchimista). Altrimenti i punti lealt\u00e0 possono essere conservati per potere indossare le armature lealt\u00e0 in vendita sempre dallo stesso PNG.\nItem Shop.\n\"Last Chaos\" \u00e8 un gioco free, ma \u00e8 possibile acquistare sul sito (tramite PayPal e altri metodi di pagamento) dei punti (AP o Aeria Points per la versione USA o Cash per le versioni Gamigo) che consentono di acquistare sia in gioco che sul sito degli oggetti unici (alcuni irreperibili in gioco), come ad esempio le pozioni che aumentano i punti esperienza ottenuti dai mostri del 30% o alcuni oggetti utilizzati per potenziare armi e armature."}
{"id": "2442260", "revid": "1442080", "url": "https://it.wikipedia.org/wiki?curid=2442260", "title": "Ischemia cardiaca silente", "text": "L'ischemia cardiaca silente \u00e8 una condizione clinica caratterizzata da episodi di ischemia a carico del miocardio elettrocardiograficamente documentata in assenza di sintomatologia dolorosa.\nGli episodi possono insorgere sotto sforzo, possono essere a soglia variabile, possono manifestarsi in pazienti con pregresso infarto del miocardio, in pazienti sopravvissuti ad arresto cardiaco, pazienti sottoposti a trapianto cardiaco e pazienti sottoposti a rivascolarizzazione.Sottoslivellamento ST\nDiagnosi.\nLa diagnosi di ischemia silente si basa fondamentalmente su due esami: l'ECG secondo Holter che registra in 24-48 ore degli slivellamenti del tratto ST (forma \"diurna\" della malattia) e L'ECG ergometrico, che evidenza slivellamenti del tratto ST sotto sforzo (forma \"da sforzo\" della malattia).\nPrognosi.\nL'ischemia cardiaca silente \u00e8 associata ad un aumento del rischio di eventi sfavorevoli, come l'infarto del miocardio.\nTerapia.\nLa terapia mira a ridurre l'ischemia attraverso nitrati e calcio-antagonisti. \u00c8 anche ipotizzabile un intervento di rivascolarizzazione."}
{"id": "2442263", "revid": "131358", "url": "https://it.wikipedia.org/wiki?curid=2442263", "title": "FK Partizan Belgrado", "text": ""}
{"id": "2442266", "revid": "4711", "url": "https://it.wikipedia.org/wiki?curid=2442266", "title": "Stella Rossa Belgrado", "text": ""}
{"id": "2442270", "revid": "1675182", "url": "https://it.wikipedia.org/wiki?curid=2442270", "title": "Seongnam", "text": "Seongnam \u00e8 una citt\u00e0 della Corea del Sud che sorge alla periferia sud-est di Seul. \u00c8 la seconda citt\u00e0 per grandezza del Gyeonggi-do dopo Suwon, con una popolazione che supera il milione di abitanti. \nSeongnam \u00e8 stata la prima citt\u00e0 pianificata a tavolino della Corea del Sud, e ormai si \u00e8 completamente fusa con Seul, alla quale \u00e8 collegata anche da diverse infrastrutture.\nGeografia antropica.\nSuddivisioni amministrative.\nSeongnam \u00e8 divisa in 3 \"gu\" (\uad6c, \"distretto\"):\nEconomia.\nPer stimolare lo sviluppo della citt\u00e0, il governo ha appositamente dislocato qui diverse grandi aziende coreane, come KT, Korea Gas Corporation, KEPKO e molte altre. \nVista la crescita della citt\u00e0, negli ultimi anni si sta diffondendo la richiesta di rendere Seongnam una citt\u00e0 metropolitana, con elevati poteri di autogoverno.\nTurismo.\nA Seongnam si trovano alcune mete turistiche minori:\nInfrastrutture e trasporti.\nLa citt\u00e0 \u00e8 collegata alla capitale Seul dalla Linea Bundang e la linea 8 della metropolitana di Seul. Sono in costruzione o in progetto diverse estensioni e la Nuova linea Bundang.\nSport.\nIn ambito calcistico \u00e8 nota la squadra del Seongnam Ilhwa Chunma, che milita nella massima serie professionistica coreana la K-League.\nNella stagione 2009-2010 ha vinto la AFC Champions League qualificandosi alla Coppa del mondo per club FIFA dove ha perso in semifinale contro l' per 3-0. Nella finale per il terzo posto la squadra sudcoreana si \u00e8 dovuta inchinare ai brasiliani dell'Internacional per 4-2."}
{"id": "2442272", "revid": "661526", "url": "https://it.wikipedia.org/wiki?curid=2442272", "title": "Il sogno del gorilla bianco", "text": "Il sogno del gorilla bianco \u00e8 il quarto album in studio del gruppo musicale italiano Tre Allegri Ragazzi Morti, pubblicato nel 2004 da La Tempesta Dischi.\nIl titolo si riferisce a Copito de Nieve, unico esemplare di gorilla albino mai osservato, morto nel 2003 nello zoo di Barcellona. Il brano \"Piccolo borghese\", tratto da questo album, fa parte della colonna sonora del film \"Fuga dal call center\"."}
{"id": "2442273", "revid": "357043", "url": "https://it.wikipedia.org/wiki?curid=2442273", "title": "Aziende vinicole", "text": ""}
{"id": "2442274", "revid": "357043", "url": "https://it.wikipedia.org/wiki?curid=2442274", "title": "Azienda Vinicola", "text": ""}
{"id": "2442276", "revid": "89688", "url": "https://it.wikipedia.org/wiki?curid=2442276", "title": "Hide with Spread Beaver", "text": ""}
{"id": "2442277", "revid": "123164237", "url": "https://it.wikipedia.org/wiki?curid=2442277", "title": "Campionato sudamericano di pallavolo maschile 1977", "text": "Il XII campionato sudamericano di pallavolo maschile si \u00e8 svolto nel 1977 a Lima, in Per\u00f9. Al torneo hanno partecipato 7 squadre nazionali sudamericane e la vittoria finale \u00e8 andata per l'undicesima volta, la sesta consecutiva, al Brasile.\nPodio.\nCampione.\nBrasile(Undicesimo titolo)\nSecondo posto.\nVenezuela\nTerzo posto.\nArgentina"}
{"id": "2442278", "revid": "1543377", "url": "https://it.wikipedia.org/wiki?curid=2442278", "title": "Cladonia grayi", "text": "Cladonia grayi \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal botanico americano Asa Gray (1810-1888), che comp\u00ec numerose identificazioni di piante soprattutto nel parco californiano di Yosemite.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta \u00e8 una specie olartica, alquanto rappresentativa nelle zone settentrionali dell'associazione vegetale C.pyxidata-chlorophaea. Rinvenuta su suoli ricchi di humus in spazi aperti e soleggiati, su suoli torbosi e su legni marcescenti. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2442281", "revid": "599013", "url": "https://it.wikipedia.org/wiki?curid=2442281", "title": "Andr\u00e9 Dias", "text": "Carriera.\nClub.\nGli esordi.\nAndr\u00e9 Dias ha fatto la sua prima apparizione nel grande calcio nella Copa S\u00e3o Paulo de Futebol J\u00fanior nel 1998, quando militava tra le file della Palestra de S\u00e3o Bernardo. Viene ingaggiato cos\u00ec dal Paran\u00e1 e successivamente dal Flamengo. Dopo la breve parentesi nella squadra rossonera, Andr\u00e9 Dias vive altre due esperienze, prima nel Paysandu e poi nel Goi\u00e1s.\nSan Paolo.\nCon il San Paolo conquista il posto da titolare e diviene una delle colonne della difesa, nonch\u00e9 capitano, del club paulista, con il quale vince tre campionati brasiliani tra il 2006 ed il 2008. Nel 2008 e nel 2009 si aggiudica la Bola de Prata della rivista Placar, riconoscimento stagionale ai migliori undici giocatori della S\u00e9rie A brasiliana.\nLazio.\nIl 1\u00ba febbraio 2010 viene acquistato dalla Lazio a titolo definitivo per 2,5 milioni di euro. Ha firmato un contratto che lo legher\u00e0 al club capitolino fino al 2013. L'11 aprile 2010 segna il suo primo gol con la maglia \"biancoceleste\" nella vittoria in campionato contro il Bologna (3-2), dove segna il 2-2. Si ripete il 25 aprile segnando il gol del pareggio nella partita poi vinta 2-1 contro il Genoa.\nNella sua seconda stagione in \"biancoceleste\" il tecnico Edoardo Reja gli assegna il ruolo di titolare, preferendolo al francese Modibo Diakit\u00e9. \u00c8 schierato come centrale nella difesa a quattro, al fianco del rumeno \u0218tefan Radu, l'italiano Giuseppe Biava e lo svizzero Stephan Lichtsteiner. Il 31 ottobre 2010 realizza il suo terzo gol con la maglia della Lazio contro il Palermo con un gran destro al volo sugli sviluppi di un calcio di punizione.\nIl 26 maggio 2013 vince la Coppa Italia battendo in finale la Roma per 1-0. Il 18 agosto 2013 perde la Supercoppa italiana 2013 contro la Juventus per 4-0. Il 1\u00ba luglio 2014 termina il suo contratto con la Lazio, decidendo di chiudere con il calcio giocato.\nNazionale.\nNel 2009, Dias ha anche ricevuto la chiamata del ct della Nazionale brasiliana, Carlos Dunga, per affrontare il Cile nelle qualificazioni ai Mondiali 2010, tuttavia non \u00e8 stato schierato in campo.\nStatistiche.\nPresenze e reti nei club.\n\"Statistiche aggiornate al 1\u00ba luglio 2014.\""}
{"id": "2442291", "revid": "287204", "url": "https://it.wikipedia.org/wiki?curid=2442291", "title": "Andre Dias", "text": ""}
{"id": "2442297", "revid": "287204", "url": "https://it.wikipedia.org/wiki?curid=2442297", "title": "Luis Leon Sanchez", "text": ""}
{"id": "2442298", "revid": "1762097", "url": "https://it.wikipedia.org/wiki?curid=2442298", "title": "Carlo Conti (cardinale)", "text": "Biografia.\nApparteneva alla famiglia aristocratica dei conti di Poli, che aveva gi\u00e0 dato alla Chiesa tre papi (un quarto sarebbe arrivato in seguito) e numerosi cardinali. Era figlio secondogenito del Duca Torquato I Conti e della Duchessa Violante Farnese, Suoi fratelli furono Lotario, II Conti, e Appio II Conti, generale dell'armata delle Fiandre. Studi\u00f2 a Roma al Collegio Germanico e poi a Perugia dove si addottor\u00f2 \"in utroque iure\".\nDurante il pontificato di papa Gregorio XIII entr\u00f2 come refendario nel Supremo Tribunale della Segnatura Apostolica, nel 1581 divenne vice-legato a Viterbo e nel 1585 governatore di Rimini e di Camerino.\nIl 1\u00ba luglio 1585 papa Sisto V lo elesse vescovo di Ancona e Numana, poco dopo che aveva ricevuto gli ordini sacri (sappiamo che gli fu concessa una dispensa perch\u00e9 non erano ancora passati i tre mesi prescritti). Il 21 luglio fu consacrato vescovo nella chiesa romana di san Giacomo degli Spagnoli dal cardinale Giovanni Battista Castagna, co-consacranti Filippo Sega, vescovo di Piacenza e Vincenzo Casali, vescovo di Massa Marittima. Anche durante l'episcopato anconitano ricopr\u00ec diverse cariche amministrative e diplomatiche: fu governatore di Perugia, poi delle Marche, fu nunzio straordinario in Austria e vice-legato di Avignone.\nIl suo episcopato ad Ancona fu caratterizzato dall'arrivo in citt\u00e0 di nuovi ordini religiosi: sorse il monastero di santa Palazia, l'Ordine dei Minimi rifabbric\u00f2 la sua chiesa e infine i gesuiti vi fondarono un collegio. Istitu\u00ec anche un \"conservatorio per le penitenti\", cio\u00e8 una casa di accoglienza per le ex-prostitute.\nNel 1594 fu inviato da papa Clemente VIII a Praga come nunzio straordinario presso l'imperatore Rodolfo II d'Asburgo.\nPapa Clemente VIII lo cre\u00f2 cardinale nel concistoro del 9 giugno 1604. Partecip\u00f2 ai conclavi del 1605, che elessero Leone XI e Paolo V. Nello stesso anno, il 1\u00ba giugno ricevette il titolo di San Crisogono, che gi\u00e0 il 17 agosto sostitu\u00ec con quello di San Clemente, che terr\u00e0 fino al 7 gennaio 1613 quando opter\u00e0 per il titolo di Santa Prisca.\nAlla sua morte fu dapprima sepolto nella chiesa di San Lorenzo in Lucina e successivamente la salma fu traslata a Poli.\nCarlo Conti \u00e8 noto agli storici della scienza per essere stato un corrispondente di Galileo Galilei. Nella sua lettera del 7 luglio 1612 il cardinale sugger\u00ec allo scienziato pisano una possibile conciliazione tra l'astronomia eliocentrica e le Sacre Scritture che influenz\u00f2 la concezione dello stesso Galilei, espressa nelle sue Lettere Copernicane.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2442303", "revid": "287204", "url": "https://it.wikipedia.org/wiki?curid=2442303", "title": "Tour di David Bowie", "text": "I tour di David Bowie sono stati in totale 15, considerando quelli che vanno dallo Ziggy Stardust Tour del 1972 al Reality Tour del 2003-2004 e inclusi quelli con i Tin Machine, anche se l'attivit\u00e0 live dell'artista inglese cominci\u00f2 nel 1962 con il suo primo gruppo, The Kon-rads, quando ancora usava il suo vero nome David Jones.\nLa prima esibizione dal vivo di cui si abbia notizia risale all'agosto 1958 all'Isola di Wight, durante il diciottesimo campo estivo dei Bromley Scouts, quando insieme all'amico e in seguito collaboratore George Underwood esegu\u00ec \"Gamblin' Man\" e \"Puttin' on the Style\" di Lonnie Donegan suonando l'ukulele e una specie di basso artigianale a una sola corda.\nL'ultima esibizione di David Bowie \u00e8 stata quella del 9 novembre 2006 a New York, nel concerto benefico Black Ball organizzato per la fondazione Keep a Child Alive.\nAnni sessanta.\nThe Kon-rads.\nNeville Wills e Dave Crook, allievi della Bromley Technical High School, avevano formato un duo chiamato The Kon-rads all'inizio del 1962 quando George Underwood si offr\u00ec di cantare per loro. Underwood port\u00f2 con s\u00e9 David che cominci\u00f2 ad utilizzare il suo sax tenore e il 16 giugno la nuova formazione esord\u00ec a una festa della scuola. I Kon-rads iniziarono ad esibirsi nelle associazioni giovanili e nelle sale parrocchiali, con un repertorio che comprendeva cover di canzoni da classifica e brani rock e R&amp;B che arrivavano dagli Stati Uniti. In questo periodo David cominci\u00f2 anche a comporre brani suoi e uno di questi, \"I Never Dreamed\", venne aggiunto alle scalette.\nAlla fine dell'anno Underwood lasci\u00f2 la band e fu rimpiazzato da Roger Ferris, che poco dopo cedette a sua volta il posto di cantante a David. Crook fu sostituito alla batteria da Dave Hadfield e i ranghi del gruppo furono accresciuti dall'arrivo di Rocky Shahan al basso, del chitarrista Alan Dodds e delle coriste Christine e Stella Patton. Ma in breve tempo i Kon-rads diventarono musicalmente troppo limitanti per l'inquieta fantasia di David, che dopo una fallimentare audizione per la Decca Records nell'agosto 1963 decise di lasciare la band.\nDate\nFormazione\nRepertorio\nThe Hooker Brothers, The King Bees.\nLasciata la Bromley Technical High School, David, George Underwood e il batterista Viv Andrews diedero origine a The Hooker Brothers, anche se in alcune occasioni si fecero chiamare con altri nomi come The Bow Street Runners e Dave's Reds &amp; Blues. Le esibizioni con la nuova band si limitarono a poche date, spesso come \"interval act\", e dopo alcuni concerti Andrews se ne and\u00f2.\nDavid gett\u00f2 cos\u00ec le basi per la band successiva, The King Bees, con i quali ebbe la possibilit\u00e0 di suonare per la prima volta in locali storici di Londra come il Marquee Club e la Roundhouse e di promuovere il suo primo singolo, \"Liza Jane\". Lo scarso successo del 45 giri decret\u00f2 tuttavia la fine della sua militanza nel gruppo.\nDate\nFormazioni\nThe Hooker Brothers\nThe King Bees\nRepertorio\nThe Manish Boys.\nNell'estate del 1964 David si inser\u00ec nei gi\u00e0 attivi Manish Boys, che non si mostrarono proprio entusiasti del nuovo arrivo. David assunse una posizione di predominio facendo virare il gruppo dal \"Medway Beat\" al rhythm and blues, e il 19 agosto la nuova formazione esord\u00ec all'Eel-Pie Hotel di Twickenham.\nDal 1\u00ba al 6 dicembre fecero da supporto a Gerry and the Pacemakers insieme ad artisti quali Gene Pitney, Kinks e Marianne Faithfull, e il 5 marzo 1965 usc\u00ec \"I Pity the Fool\", 45 giri accreditato ai Manish Boys nonostante all'inizio fossero stati presi accordi per farlo risultare opera di Davie Jones and the Manish Boys. Due settimane dopo David si esib\u00ec per l'ultima volta con il gruppo all'Olympia Ballroom di Cromer.\nDate\nFormazione\nRepertorio\nThe Lower Third.\nFormatisi due anni prima a Margate, nel 1965 i Lower Third erano alla ricerca di nuovi componenti e ad aprile David fece un'audizione a La Discotheque di Soho insieme a Steve Marriott, che se ne and\u00f2 subito per formare gli Small Faces. Il 17 maggio, con un'esibizione al Grand Hotel di Littlestone nacquero ufficialmente Davy Jones and The Lower Third, con i quali il cantante prosegu\u00ec la promozione delle sue composizioni in una serie di concerti estivi. \u00abCredo di aver voluto che diventasse un gruppo rhythm and blues\u00bb, ha affermato nel 1983, \u00abfacevamo un sacco di pezzi di John Lee Hooker e cercavamo di adattare le sue cose al big beat, senza riscuotere un gran successo\u00bb.\nIl 20 agosto aprirono il concerto degli Who alla Pavillion Ballroom di Bournemouth, dopo il quale David incontr\u00f2 per la prima volta Pete Townshend. L'influenza esercitata dalla band londinese divenne subito evidente e i Lower Third cominciarono a comportarsi in modo analogo sfasciando gli strumenti alla fine delle esibizioni. \u00abEravamo conosciuti come il secondo gruppo pi\u00f9 casinista di Londra\u00bb, raccont\u00f2 il chitarrista Denis Taylor anni dopo.\nA capodanno si esibirono con Arthur Brown a Parigi dove restarono un paio di giorni, ma il trattamento preferenziale riservato al cantante (che nel frattempo aveva adottato il nome d'arte David Bowie) durante la campagna pubblicitaria per il singolo \"Can't Help Thinking About Me\" cre\u00f2 una frattura tra lui e il resto del gruppo. Il 29 gennaio 1966, al Bromel Club i Lower Third si rifiutarono di suonare dopo aver saputo che non sarebbero stati pagati e il 4 marzo David esegu\u00ec il brano nel programma \"Ready Steady Go!\" di ITV accompagnato da una nuova band.\nDate\nFormazione\nRepertorio\nThe Buzz.\nLa nuova band debutt\u00f2 alla Mecca Ballroom di Leicester il 10 febbraio 1966 e a partire dal 10 aprile, dopo la pubblicazione del 45 giri \"Do Anything You Say\", cominci\u00f2 una serie di concerti al Marquee Club di Londra chiamati \"Bowie Showboat\", che si tennero la domenica pomeriggio fino al 12 giugno e proseguirono dal 21 agosto al 13 novembre. Nel frattempo, il 15 giugno John Hutchinson aveva deciso di lasciare i Buzz a causa di mancati pagamenti e nelle settimane successive Bowie fu costretto a fare un paio di concerti senza chitarrista prima di ingaggiare l'ex Anteeeks Billy Gray.\nIl repertorio cominci\u00f2 ad includere sempre pi\u00f9 composizioni scritte da David ma nei Buzz le cose non andavano bene, soprattutto per la nuova direzione narrativa in cui si muovevano le canzoni. \u00abTrovo incredibile che il 99% dei nostri pezzi dal vivo fossero soul, e che io scrivessi in uno stile cos\u00ec da musical/vaudeville\u00bb, ha dichiarato il cantante nel 1999. Il gruppo cess\u00f2 di esistere il 2 dicembre dopo un concerto a Shrewsbury durante il quale Bowie esegu\u00ec \"I'm Waiting for the Man\", evento degno di nota in quanto era la prima volta in assoluto che il brano veniva proposto dal vivo, ancor prima della sua pubblicazione da parte dei Velvet Underground.\nDate\nFormazione\nRepertorio\nBrani originali:\nCover:\nThe Riot Squad, Turquoise, Feathers.\nNegli ultimi tre anni del decennio Bowie altern\u00f2 date da solista a concerti con gli ultimi gruppi di cui fece parte. Dopo The Riot Squad, con i quali si esib\u00ec nella primavera del 1967, mise in piedi il trio acustico Turquoise insieme alla compagna Hermione Farthingale e a Tony Hill, ex chitarrista dei Misunderstood. Dopo poche date Hill venne sostituito da John Hutchinson e il gruppo fu ribattezzato Feathers. Oltre alle canzoni i componenti del trio si alternarono nel recitare poesie mentre Bowie introdusse performance di mimo come \"The Mask\" e \"Jetsun and the Eagle\". Nel febbraio 1969 anche Hermione se ne and\u00f2, Bowie e Hutchinson abbandonarono mimo e poesia e si concentrarono su sonorit\u00e0 folk pi\u00f9 sofisticate, basate su due chitarre acustiche gemelle e sulle armonie vocali. Dal 15 febbraio all'8 marzo parteciparono ad alcune date del tour dei T. Rex e il 29 aprile si esibirono insieme per l'ultima volta al College of Technology di Ealing.\nOltre al Festival della canzone di Malta del 24 luglio e al primo passaggio in Italia per il Premio Internazionale del Disco di Monsummano Terme della settimana successiva, nei quali Bowie esegu\u00ec \"When I Live My Dream\", tra gli eventi principali di questo periodo ci furono le performance del \"Growth Art Lab\", club artistico fondato al The Three Tuns di Beckenham con la giornalista Mary Finnigan che diede origine al \"Growth\" Free Festival del 16 agosto 1969, immortalato nel brano \"Memory of a Free Festival\".\nAd ottobre Bowie apr\u00ec alcuni concerti degli Humble Pie e dal 7 al 15 novembre si esib\u00ec in Scozia accompagnato dai Junior's Eyes, ovvero Tim Renwick (chitarra), John \"Honk\" Lodge (basso) e John Cambridge (batteria) con i quali aveva appena finito di collaborare per la registrazione dell'album \"Space Oddity\". Uno degli ultimi appuntamenti dell'anno fu il concerto di beneficenza Save Rave '69 al Palladium di Londra, al quale assistette anche la principessa Margaret.\nDate\nFormazioni\nThe Riot Squad\nTurquoise\nFeathers\nRepertorio\nDa David Bowie:\nDa Space Oddity:\nAltri brani originali:\nCover:\nAnni settanta.\nThe Hype.\nI primi impegni live del 1970 videro Bowie continuare ad esibirsi al The Three Tunes di Beckenham e il 3 febbraio, durante un concerto al Marquee Club di Londra avvenne l'incontro con Mick Ronson che nel giro di due giorni divent\u00f2 il suo chitarrista, gettando le basi per una delle collaborazioni fondamentali degli anni settanta. Il nuovo gruppo con cui Bowie si esib\u00ec in questo periodo, The Hype, fece il proprio debutto il 22 febbraio durante un evento organizzato alla Roundhouse di Londra intitolato \"Implosion\", diventato celebre come l'atto di nascita del glam rock. Tra un concerto e l'altro con gli Hype, che in un paio di occasioni si presentarono con i nomi Harry the Butcher e David Bowie's New Electric Band, il cantante tenne qualche esibizione acustica da solista, tra cui uno spettacolo di beneficenza per la Mencap alla Royal Albert Hall.\nNel febbraio 1971 David affront\u00f2 il suo primo viaggio negli Stati Uniti per la promozione di \"The Man Who Sold the World\", anche se non pot\u00e9 esibirsi a causa degli accordi sindacali dell'AFM. Rientrato in patria, il 30 marzo gli Hype tennero l'ultimo concerto allo Star Hotel di Croydon ma le performance di David continuarono fino all'autunno, inclusa la partecipazione al Glastonbury Fayre del 23 giugno e all'Eastwood Free Festival di Southend del 1\u00ba agosto.\nIl 25 settembre 1971, al Friars Club di Aylesbury avvenne la prima esibizione con Mick Ronson, Trevor Bolder e Mick Woodmansey, i futuri Spiders from Mars.\nDate\nFormazione\nThe Hype\nRepertorio\nDa Space Oddity:\nDa The Man Who Sold the World:\nDa Hunky Dory:\nAltri brani originali:\nCover:\nIl 1972 fu l'anno di \"The Rise and Fall of Ziggy Stardust and the Spiders from Mars\" e del primo tour ufficiale di David Bowie. Accompagnato dagli Spiders from Mars il cantante port\u00f2 lo Ziggy Stardust Tour attraverso Regno Unito e Stati Uniti fino al gennaio 1973, per un totale di 103 concerti e con i biglietti esauriti sempre in poche ore. La tourn\u00e9e riprese a febbraio con l'Aladdin Sane Tour che port\u00f2 Bowie per la prima volta in Giappone. Agli Spiders si aggiunse Mike Garson al pianoforte e i concerti sono ottantatr\u00e9. Il 3 luglio 1973, soffocato dalla preponderante personalit\u00e0 del suo alter ego, Bowie si conged\u00f2 dal suo pubblico vestendo per l'ultima volta i panni di Ziggy Stardust all'Hammersmith Odeon di Londra.\nDopo la breve e momentanea \"resurrezione\" di Ziggy per il \"1980 Floor Show\", andato scena al Marquee Club di Londra dal 18 al 20 ottobre 1973, nel 1974 usc\u00ec \"Diamond Dogs\" e per il Diamond Dogs Tour Bowie abbandon\u00f2 le paillettes e le zeppe per adottare un look fatto di aderenti completi dandy e un trucco tenebroso. La prima parte del tour prese il via il 14 giugno e port\u00f2 Bowie in Canada e negli Stati Uniti. Gli Spiders from Mars lasciarono il posto ad una band di dieci elementi, tra cui Mike Garson al pianoforte e Carlos Alomar alla chitarra. La seconda parte, chiamata Philly Dogs Tour, ripart\u00ec il 5 ottobre 1974 e si concluse alla fine dell'anno.\nNel 1976 la pubblicazione di \"Station to Station\" preannunci\u00f2 la nascita del Duca Bianco, l'ultimo degli alter ego di David Bowie per quasi vent'anni. Con lo Station to Station Tour, conosciuto anche come \"Isolar 1\", il cantante attravers\u00f2 per la prima volta l'Europa, oltre ad esibirsi di nuovo in Canada e Stati Uniti. Nel 1977 partecip\u00f2 al The Idiot Tour di Iggy Pop, appena dimesso dall'istituto di igiene mentale di Los Angeles, e l'anno successivo prese il via il secondo tour mondiale \"Isolar 2\", noto anche come lo Stage Tour dal momento che le date di Philadelphia, Providence e Boston vennero immortalate nel doppio live \"Stage\". La seconda parte del tour, chiamata \"The Oz Tour\", port\u00f2 Bowie in Australia, Nuova Zelanda e Giappone e si concluse a dicembre.\nAnni ottanta.\nPer rivedere David Bowie in tourn\u00e9e si sarebbe dovuto aspettare il 1983 e l'uscita di \"Let's Dance\". Il Serious Moonlight Tour part\u00ec dall'Europa e attravers\u00f2 Nord America, Asia e Oceania per concludersi dopo 96 date con il cosiddetto \"Bungle in the Jungle Tour\" di Singapore, Bangkok e Hong Kong.\nAd eccezione della partecipazione al Live Aid del 1985, l'attivit\u00e0 dal vivo di Bowie non fece registrare altre date fino al Glass Spider Tour del 1987 che si sarebbe rivelata quella di maggior successo commerciale fino a quel momento con pi\u00f9 di due milioni e mezzo di spettatori presenti negli stadi di tutto il mondo. Alla fine del tour, che per la prima volta tocc\u00f2 anche l'Italia con le date di Firenze, Roma, Milano e Torino, Bowie conobbe il chitarrista Reeves Gabrels. L'incontro si rivel\u00f2 fondamentale e nel 1989 dette origine alla nascita dei Tin Machine. Dopo la pubblicazione del primo album eponimo il Tin Machine Tour part\u00ec il 14 giugno 1989 e port\u00f2 la band in Danimarca, Germania, Francia, Paesi Bassi, Regno Unito e Stati Uniti.\nAnni novanta.\nNel 1990 la pubblicazione della raccolta \"Sound + Vision\" ha dato a Bowie l'occasione di riproporre i suoi classici con il Sound+Vision Tour e nel 1991, dopo la pubblicazione del secondo LP con i Tin Machine \u00e8 iniziato il breve It's My Life Tour, partito dal Teatro Smeraldo di Milano il 5 e 6 ottobre e conclusosi nel febbraio 1992 a Tokyo. Il 20 aprile dello stesso anno ha partecipato inoltre al Freddie Mercury Tribute Concert tenutosi al Wembley Stadium di Londra e seguito da oltre un miliardo di telespettatori.\nTerminata l'esperienza con i Tin Machine e dopo pi\u00f9 di tre anni di assenza dalle scene, con l'unica eccezione del Concert of Hope del 1\u00ba dicembre 1993 alla Wembley Arena di Londra, il 14 settembre 1995 Bowie ha intrapreso l'Outside Tour per promuovere il nuovo album da solista che sarebbe uscito qualche mese pi\u00f9 tardi. Accompagnato da Reeves Gabrels, Gail Ann Dorsey, Carlos Alomar, Mike Garson e altri musicisti il cantante si \u00e8 esibito in 26 Paesi per un totale di 92 concerti, inclusi numerosi festival europei.\nIl 1997 \u00e8 stato l'anno del concerto per il 50\u00ba compleanno di Bowie al Madison Square Garden di New York, durante il quale il cantante ha duettato con artisti come Lou Reed, Robert Smith e Frank Black. Il 7 giugno a Lubecca ha preso il via l'Earthling Tour, terminato il 7 novembre a Buenos Aires. Curiosamente, per alcuni show Bowie e il suo gruppo sono stati presentati come \"Tao Jones Index\". Nel settembre del 1999 \u00e8 uscito il nuovo album hours... e il mese successivo \u00e8 iniziato il breve Hours Tour che ha incluso solo 9 date.\nAnni duemila.\nIl 2000 si \u00e8 aperto con le tre date di giugno del cosiddetto \"Minitour\": il 16 e il 19 alla Roseland Ballroom di New York e il 25 al Festival di Glastonbury. Dopo il Tibet House US Benefit Concert del 26 febbraio 2001 e il Concerto per New York City del successivo 20 ottobre, nel 2002 \u00e8 partito il primo vero e proprio tour del nuovo millennio, l'Heathen Tour, nel quale oltre a promuovere il nuovo album e a suonare i suoi classici Bowie ha riproposto tutte le tracce di \"Low\" del 1977.\nCon il Reality Tour del 2003-2004 David \u00e8 tornato dopo tanti anni in Giappone e in Australia ma il 23 giugno 2004, durante il concerto alla T-Mobile Arena di Praga \u00e8 stato colpito da un forte dolore alla spalla che lo ha costretto a interrompere lo show. Dopo il concerto di due giorni dopo a Schee\u00dfel in Germania il problema di salute gli ha imposto di annullare tutte le date estive programmate. David \u00e8 stato ricoverato all'ospedale di Amburgo per un problema cardiocircolatorio risolto con un'angioplastica e dopo qualche giorno \u00e8 rientrato a New York con la sua famiglia interrompendo l'attivit\u00e0 live.\nIl ritorno sulle scene \u00e8 avvenuto nel 2005 a New York con due esibizioni con gli Arcade Fire, l'8 settembre in occasione del primo American Fashion Rocks e una settimana dopo al CMJ Summerstage in Central Park. Il 29 maggio 2006 ha fatto un'apparizione durante una data del tour di David Gilmour alla Royal Albert Hall di Londra e il 9 novembre dello stesso anno ha partecipato con Alicia Keys al Black Ball di New York, concerto benefico per l'organizzazione Keep a Child Alive che rimane la sua ultima esibizione dal vivo."}
{"id": "2442304", "revid": "1924342", "url": "https://it.wikipedia.org/wiki?curid=2442304", "title": "Candle in the Wind 1997", "text": "Candle in the Wind 1997 \u00e8 un singolo di Elton John pubblicato nel 1997 da Rocket Records in 7\", CD single e musicassetta single.\nDescrizione.\n\"Candle in the Wind 1997\", conosciuta anche come \"Goodbye England's Rose\" \u00e8 stata composta da Elton John su testo di Bernie Taupin. Si tratta del riadattamento della canzone \"Candle in the Wind\" nel 1997 in onore di Lady Diana Spencer.\nIl brano raggiunse nello stesso anno il primo posto nella classifica dei singoli venduti nel Regno Unito ed ebbe uno straordinario successo in tutto il mondo, superando in poco tempo \"White Christmas\" di Bing Crosby nella classifica dei singoli pi\u00f9 venduti di sempre, con circa 40 milioni di copie vendute. Questo lo ha reso il secondo singolo pi\u00f9 venduto di tutti i tempi.\nIl 31 agosto 1997 la Principessa Diana muore in un incidente stradale. La notizia scuote profondamente John, che con Diana aveva una forte amicizia. Come l'aveva anche con lo stilista Gianni Versace, morto poche settimane prima, al cui funerale era presente insieme a Diana.\nQuesti due lutti improvvisi provocarono una profonda depressione di John, che inizialmente decise di non recarsi al funerale di Diana, proprio per lo shock subito. In seguito cambi\u00f2 idea, grazie anche al supporto di alcuni amici. Su espressa richiesta della famiglia di Diana, decise di dare anche un proprio contributo alla memoria della Principessa. Contatt\u00f2 quindi il suo storico paroliere, Bernie Taupin; a causa di un fraintendimento (Elton chiese a Bernie di scrivere un testo sulla falsariga di quello di \"Candle in the Wind\", ma il paroliere cap\u00ec male al telefono, credendo che il pianista di Pinner gli stesse chiedendo di riscrivere il testo di quel brano per la circostanza) si riadatt\u00f2 il vecchio classico \"Candle in the Wind\".\nJohn cant\u00f2 la canzone in pubblico, per la prima e unica volta nella storia, al funerale della Principessa, all'abbazia di Westminster, il 6 settembre 1997. Subito dopo, venne chiamato il produttore George Martin e il brano venne registrato per essere distribuito come singolo di beneficenza; un quartetto d'archi e alcuni strumenti a fiato vennero aggiunti all'onnipresente pianoforte per dare un tocco pi\u00f9 \"memoriale\" alla melodia. Numerose, nei mesi e anni successivi, furono le richieste fatte al cantautore per una nuova performance della versione del 1997; ma John ha sempre rifiutato, esibendo solo la versione originale del 1973, rendendo cos\u00ec onore alla circostanza e mantenendo la promessa effettuata prima del funerale: solamente con il consenso dei principi William e Henry, figli di Diana, avrebbe cantato un'altra volta la canzone in pubblico.\nLa richiesta arriva 10 anni dopo, in occasione del concerto organizzato al Wembley Stadium dai principi William e Henry il 1\u00ba luglio 2007, giorno in cui la Principessa avrebbe compiuto quarantasei anni. Nonostante questo, John non ha cantato la canzone, con grande sorpresa, e forse delusione, del pubblico.\nLe vendite totali di tutte le versioni della canzone \"White Christmas\" ammontano a circa 50 milioni di copie, sebbene \"Candle in the Wind 1997\" rimanga il singolo pi\u00f9 venduto di tutti i tempi.\nNel 2004, la canzone \u00e8 stata votata come la 4\u00aa peggiore canzone di tutti i tempi in un programma dell'emittente televisiva \"Channel 4\".\nClassifiche.\n\"Candle in the Wind 1997\" fu pubblicata come doppio singolo di beneficenza (insieme a \"Something About the Way You Look Tonight\") il 13 settembre 1997 nel Regno Unito e il 23 settembre dello stesso anno negli Stati Uniti ed ebbe un successo clamoroso, superando di gran lunga qualsiasi aspettativa. Divenne il singolo pi\u00f9 venduto della storia in Inghilterra (e anche quello ad essere venduto pi\u00f9 velocemente), vendendo 658.000 copie soltanto nel giorno della distribuzione (e oltre 1.5 milioni in quella settimana). Sarebbe rimasta al primo posto della classifica dei singoli per cinque settimane, vendendo in totale oltre 4.86 milioni di copie.\nNegli Stati Uniti, similmente, il singolo divenne il settimo disco della storia a posizionarsi direttamente in prima posizione in classifica il giorno stesso della pubblicazione; ci rimase per 14 settimane (durante la prima vendette oltre un milione di copie, ed era disponibile anche nei supermercati e nei tabaccai), un record per un artista solista di sesso maschile. In tutto, \"Candle in the Wind 1997\" vendette un totale di 11 milioni di copie, divenendo il singolo pi\u00f9 venduto di tutti i tempi negli Stati Uniti e l'unico ad aver conseguito il disco di diamante in quel Paese.\nNel resto del mondo furono vendute oltre 33 milioni di copie: il singolo raggiunse la prima posizione nelle classifiche di nazioni come l'Australia (dove \u00e8 anche il singolo pi\u00f9 venduto di sempre), l'Austria, il Belgio, il Canada, l'Irlanda, la Germania, il Giappone, l'Italia, la Svizzera, la Svezia, la Finlandia, la Francia, i Paesi Bassi, la Nuova Zelanda e la Norvegia e consegu\u00ec pi\u00f9 dischi di platino in molte di queste, divenendo il singolo pi\u00f9 venduto di tutti i tempi.\nTutte le royalties vennero devolute, insieme ai profitti della casa discografica, alla fondazione \"Diana, Princess of Wales Memorial Fund\"."}
{"id": "2442305", "revid": "827882", "url": "https://it.wikipedia.org/wiki?curid=2442305", "title": "Massa (popolo)", "text": "I Massa o Masa sono un popolo del Ciad e del Camerun, stanziato principalmente lungo il fiume Logone. Le citt\u00e0 principali sono Bongor nella Regione di Mayo-Kebbi Est in Ciad e Yagoua nella Regione dell'Estremo Nord in Camerun.\nGruppi principali Masa.\nIn Ciad\nIn Camerun"}
{"id": "2442309", "revid": "1428919", "url": "https://it.wikipedia.org/wiki?curid=2442309", "title": "Giuseppe Caforio", "text": ""}
{"id": "2442311", "revid": "131358", "url": "https://it.wikipedia.org/wiki?curid=2442311", "title": "Sistema Bibliotecario Nazionale", "text": ""}
{"id": "2442313", "revid": "767487", "url": "https://it.wikipedia.org/wiki?curid=2442313", "title": "IIHF Continental Cup 2009-2010", "text": "La 13\u00aa edizione della Continental Cup organizzata dalla federazione internazionale di hockey su ghiaccio ha vista confermata la formula della stagione precedente, con 19 compagini iscritte, vincitrici dei campionati delle nazioni europee che nel ranking IIHF occupano le posizioni dall'ottava in poi.\nContrariamente a quanto deciso nel 2008, nella stagione 2009-2010 non c'\u00e8 stato (a causa della crisi economica) il previsto allargamento della Champions Hockey League, che anzi \u00e8 stata sospesa per una stagione, e pertanto neppure la Continental Cup ha cambiato formato.\nLa formula \u00e8 la consueta, con un gruppo preliminare da quattro squadre (provenienti dagli ultimi 4 campionati secondo il ranking), la prima delle quali si \u00e8 qualificata al secondo turno. Al secondo turno ci saranno due gironi da quattro squadre, con 7 squadre qualificate per la posizione nel ranking e la vincitrice del primo turno. Le due vincenti passano al terzo turno, che funziona con lo stesso meccanismo: due gironi da 4, con 6 squadre qualificate per il ranking e le due vincenti il secondo turno.\nIl girone finale (o \"Super Final\") vede qualificate di diritto la squadra ospitante (i francesi Grenoble Br\u00fbleurs de Loups) e lo Yunost Minsk, rappresentante della Bielorussia, la nazione pi\u00f9 in alto nel ranking tra le nazioni iscritte.\nI gironi sono stati decisi il 27 giugno 2009 a Budapest.\nPrimo turno.\nGruppo A.\nIl gruppo A si \u00e8 tenuto ad Ankara, in Turchia, dal 25 al 27 settembre 2009.\nAl girone hanno preso parte le quattro squadre provenienti dai paesi con il peggiore ranking:\nSecondo turno.\nGruppo B.\nIl gruppo B si \u00e8 giocato a Miercurea Ciuc, in Romania, dal 23 al 25 ottobre 2009.\nLe quattro squadre partecipanti:\nGruppo C.\nIl gruppo C si \u00e8 tenuto a Cracovia, in Polonia, dal 23 al 25 ottobre 2009.\nLe quattro squadre partecipanti:\nTerzo turno.\nGruppo D.\nIl gruppo D si \u00e8 tenuto a Bolzano, in Italia, dal 27 al 29 novembre 2009.\nLe quattro squadre partecipanti:\nGruppo E.\nIl gruppo E si terr\u00e0 a Liep\u0101ja, in Lettonia, dal 27 al 29 novembre 2009.\nLe quattro squadre partecipanti:\nSuper final.\nLa super final si \u00e8 svolta a Grenoble, in Francia, dal 15 al 17 gennaio 2010.\nLe quattro squadre partecipanti:\nPartite.\nClassifica.\nL'EC Red Bull Salisburgo ha vinto la IIHF Continental Cup 2010, prima vittoria per una squadra austriaca nella competizione.\nPremi individuali.\nMiglior giocatore per ruolo"}
{"id": "2442325", "revid": "2194416", "url": "https://it.wikipedia.org/wiki?curid=2442325", "title": "Test", "text": "Per test (termine inglese, raramente adattato in teste, pl. \"testi\") si intende, in senso lato, una \"prova\", ovvero una sperimentazione empirica che mira ad ottenere determinati risultati o dimostrazioni.\nTest statistico.\nControllo, effettuato con metodi statistici, allo scopo di verificare un'affermazione. \u00c8 anche detto test di verifica d'ipotesi\nAd esempio, il test F di Fisher-Sn\u00e9decor serve a verificare l'ipotesi che due popolazioni normali, delle quali si sono osservati due campioni indipendenti, abbiano la medesima varianza.\nIl test Z serve invece a verificare l'ipotesi che una popolazione che si suppone normale (con scarto quadratico medio noto) sia caratterizzata da una certa media, mentre il test t serve sempre per la verifica d'ipotesi sulla media ma nel caso lo scarto quadratico medio non sia noto.\nTest sperimentale.\nUn test (o prova) sperimentale \u00e8 un qualsiasi procedimento in ambito scientifico, atto a verificare, dimostrare o confermare una caratteristica specifica di un oggetto di prova (\"provino\"), secondo le regole del metodo sperimentale, alla base di ogni sapere scientifico moderno (metodo scientifico). In generale, pu\u00f2 essere propriamente un esperimento scientifico, che prevede tipicamente la misura di grandezze chimiche o fisiche, tramite sensori e strumenti di misura in un ambiente controllato (laboratorio), oppure, per estensione, una prova che \u00e8 condotta con gli stessi criteri e principi, ma con diversi strumenti e in diversi ambiti, come nelle scienze sociali e umanistiche.\nTest software.\nIl test del software \u00e8 una serie di operazioni effettuate durante tutta la fase di sviluppo in cui il prodotto (o il semilavorato, cio\u00e8 il prodotto in fase di test) viene controllato per riconoscere eventuali malfunzionamenti e risolverli prima del rilascio finale del software.\nI test sul software possono essere effettuati sia manualmente che in modo automatico.\nManualmente vengono provate tutte le opzioni del software usando dei pattern predefiniti.\nI test automatici invece vengono effettuati usando dei software particolari e, in alcun modo, possono comunque essere usati in alternativa esaustiva ai test manuali. Il loro compito \u00e8 prevalentemente quello di esonerare i tester manuali da lavori ripetitivi e \"noiosi\"; impossibile automatizzare la \"genialit\u00e0\" umana per scovare bug; l'apporto automatico \u00e8 quello di alleggerire i tester manuali per avere pi\u00f9 tempo per svolgere test complessi.\nRicerche svolte hanno dimostrato che non \u00e8 consigliabile (per perdita di tempo-risorse) automatizzare un test se non verr\u00e0 ripetuto per almeno sei volte e che, anche gli sviluppatori di test automatici pi\u00f9 bravi, non possono arrivare a coprire pi\u00f9 del 30% dei test complessivi.\nL'obiettivo del test del software \u00e8 quello di realizzare un prodotto il pi\u00f9 possibile esente da errori (bug). Il principale ostacolo alla fase di test \u00e8 sintetizzato nella tesi di Dijkstra. Tale tesi afferma che il test pu\u00f2 indicare la presenza di errori, ma non ne pu\u00f2 garantire l'assenza. Un corollario diretto di tale tesi \u00e8 che il software error-free non esiste o non \u00e8 certificabile.\nTest medico.\nPer test medico si intende qualsiasi procedura diagnostica elementare, che ammette due soli risultati, positivo o negativo. Il risultato positivo indica la probabile presenza di una specifica malattia, il risultato negativo indica la sua probabile assenza. Nessun test ha valore diagnostico assoluto; la \"performance\" specifica del test si descrive completamente con i suoi caratteri fondamentali, la sensibilit\u00e0 e la specificit\u00e0.\nTest psicologico.\nI test psicologici, o reattivi psicodiagnostici, sono strumenti per misurare aspetti del pensiero e del comportamento. Quelli migliori e pi\u00f9 attendibili sono validati e standardizzati, nel senso che permettono di comparare statisticamente la performance del soggetto con la popolazione di riferimento, rispetto alla quale sono stati normalizzati. I test psicologici possono essere categorizzati in molti modi: di livello, ovvero riferiti alla competenza (ad esempio: conoscenza dell'inglese, intelligenza, ecc.); di attitudine, ovvero riferiti al potenziale (personalit\u00e0, tratti, ecc.); test di intelligenza; test di personalit\u00e0; test oggettivi; test clinici, nel senso che indagano le psicopatologie eventuali; test proiettivi, ecc."}
{"id": "2442330", "revid": "296238", "url": "https://it.wikipedia.org/wiki?curid=2442330", "title": "Ken McAlpine", "text": ""}
{"id": "2442336", "revid": "1543377", "url": "https://it.wikipedia.org/wiki?curid=2442336", "title": "Federazione di rugby a 15 di Cipro", "text": "La Federazione Rugby XV di Cipro (in greco: \"\u039a\u03c5\u03c0\u03c1\u03b9\u03b1\u03ba\u03b7 \u039f\u03bc\u03bf\u03c3\u03c0\u03bf\u03bd\u03b4\u03b9\u03b1 \u03a1\u03b1\u03b3\u03ba\u03bc\u03c0\u03bd\"; in inglese: \"Cyprus Rugby Federation\") \u00e8 l'organo che governa il Rugby a 15 a Cipro."}
{"id": "2442337", "revid": "131358", "url": "https://it.wikipedia.org/wiki?curid=2442337", "title": "FK Banat Zrenjanin", "text": ""}
{"id": "2442338", "revid": "765341", "url": "https://it.wikipedia.org/wiki?curid=2442338", "title": "Lesina (Italia)", "text": "Lesina \u00e8 un comune italiano di abitanti della provincia di Foggia in Puglia. Fa parte del parco nazionale del Gargano. Il paese d\u00e0 il nome al lago di Lesina.\nGeografia fisica.\nClima.\nDal punto di vista legislativo il comune di Lesina ricade nella \"Fascia Climatica D\" in quanto i Gradi giorno del comune sono 1.449, dunque limite massimo consentito per l'accensione dei riscaldamenti \u00e8 di 10 ore giornaliere dal 15 novembre al 31 marzo.\nEconomia.\nL'economia di Lesina si basa fondamentalmente sulle attivit\u00e0 ittiche, favorite dalla presenza del lago, che nei secoli scorsi \u00e8 sempre stato la fonte di sostentamento dei suoi abitanti, soprattutto nei momenti di grande carestia. \u00c8 rimasta ancora oggi nel comune la tradizione di cucinare l'anguilla per la vigilia di Natale. Un altro elemento rilevante per l'economia del paese \u00e8 il turismo con numerosi alberghi e campeggi soprattutto nella frazione a mare di Marina di Lesina.\nIl tasso di disoccupazione \u00e8 superiore alla media provinciale.\nStoria.\nFondamentale per lo sviluppo del comune \u00e8 il lago di Lesina. Lesina, nota ai romani e ai greci come \"Alexina\", \u0391\u03bb\u03b5\u03be\u03af\u03bd\u03b7, fu spesso funestata da terremoti e inondazioni marine, e la sua popolazione decimata dalla malaria. A testimonianza delle attivit\u00e0 vulcaniche rimangono le acque calde del torrente Caldoli che scorre nei pressi del Santuario di San Nazario, nel Comune di Poggio Imperiale.\nMedioevo.\nMolti storici sono concordi nell'affermare che la popolazione si increment\u00f2 nel VII secolo quando, numerosi cittadini di Lucera, distrutta dall'Imperatore Costante II, si rifugiarono a Lesina con il loro Vescovo. Inoltre la pescosit\u00e0 del lago richiam\u00f2 molta altra gente dai dintorni e dall sponda opposta dell'Adriatico, come dall'isola di Lesina in Dalmazia.\nLesina era recintata da un antico muro di protezione sia dal mare che contro le passate scorrerie dei Saraceni e dei pirati slavi. Svariate sono le fonti storiche medievali riguardanti gli eventi lesinesi nel Medioevo. Nel \"Chronicon Volturnense\" di Leone Ostiense, si legge che Grimoaldo, Principe di Benevento nel cui dominio era anche Lesina, don\u00f2 nel 788 a Teodomare, Abate di Montecassino, la peschiera del lago di Lesina. Gi\u00e0 in quei tempi i pesci della laguna erano rinomati, specialmente a Napoli, dove nel periodo di Natale carri trainati da cavalli carichi giungevano in due giorni. Essi erano cos\u00ec abbondanti che si mettevano sotto sale per conservarli ed esportarli all'estero.\nIl declino.\nNel 1010, il Conte Gualtieri, Normanno, possessore di Lesina, fece restituire ai monaci di Montecassino le peschiere, il mulino sul Lauro, la chiesa di San Pietro e altri possedimenti di San Benedetto. Nel Catalogo dei Baroni che parteciparono all'impresa in Terra Santa sotto Guglielmo II \"Il Buono\", viene nominato un Loffredo, Conte di Lesina, insignito del titolo di Regio Giustiziere e che nel 1164 don\u00f2 a Leonate, Abate del Monastero di San Clemente di Casauria un luogo \"prope Alisinam pantano circumndatam, versus Septemtrionem, in quo ecclesia Beati Clementis quondam fuerat\". Nel 1269, sotto la dinastia Angioina, per donazione di Carlo I e Carlo II d'Angi\u00f2, suo figlio primogenito, fu devoluto l'intero contado di Lesina alla Regia Curia e dur\u00f2 cos\u00ec sotto il Regno dei Durazzo fino a che Margherita, vedova di Carlo III, ricevette in dono la laguna dal figlio Ladislao Jagellone che allora era Re di Napoli. Con rogito del 6 novembre 1411, la Regina Margherita la donava, a sua volta, all'Orfanotrofio della Casa Santa dell'Annunziata \"Ave Gratia Plena\" di Napoli la cui gestione era di competenza del Banco \"Ave Gratia Plena\". Quest'ultimo fall\u00ec nel 1717 a causa dei continui prelievi fatti da Re Filippo IV durante le guerre e per le truffe subite dai suoi agenti.\nMatilde di Canossa.\nDegno di nota \u00e8 anche ci\u00f2 che accadde nel 1089, allorch\u00e9 ospite dell'allora Conte Normanno di Lesina, Petrone, fu la Contessa Matilde di Canossa. Era il mese di maggio, la Contessa era discesa lungo la costa adriatica per andare a venerare l'Arcangelo Michele nella Basilica a Lui dedicata sul Gargano. Approdata sulle coste di Lesina, il Conte Petrone la invit\u00f2 a riposare con le sue damigelle e tutto il suo seguito. In onore della stessa, quella sera, ci fu un banchetto ricco di pesce, carni, selvaggina e vini come l'opulenza del luogo consentiva. Probabilmente a causa dei fumi del vino, paggi e cavalieri del Conte pensarono di non dover passare la notte da soli. Quella notte si udirono strani rumori intorno alle stanze assegnate alle damigelle: erano i commensali che bussavano alle porte delle damigelle nella speranze di concludere meglio la serata. La Contessa Matilde, subito informata da queste ultime, ne fu indignatissima e si affrett\u00f2 a lasciare il castello del Conte con tutto il suo seguito. L'offesa, per lei gravissima, non poteva rimanere impunita:\nIl Settecento.\nCos\u00ec incomincia la descrizione di Lesina in una perizia di un tale Gallarano, incaricato dai creditori del Banco \"Ave Gratia Plena\" di effettuare una perizia tecnico-economica sul territorio della citt\u00e0. Era l'anno 1729. Molto analitica, per sua natura la suddetta perizia. Egli, infatti, descrive l'obelisco situato all'ingresso della citt\u00e0 dicendo che era circondato da tre ordini di scalini, col basamento a mo' di piedistallo su cui stava eretta una colonna di granito con un piccolo montetto che reggeva un giro anulare nel mezzo del quale vi era una croce di pietra bianca alla greca. Poi continua affermando che di lato all'obelisco vi era la porta della citt\u00e0, con sopra l'immagine di San Primiano a protezione del centro abitato, ed ancora pi\u00f9 su l'orologio che scandiva le attivit\u00e0 giornaliere. Sull'altro lato, a destra, vi era il maschio della Torre e, di fronte, in corrispondenza del lago, una porta ad uso dei pescatori. A Lesina, descrive il Gallarano, vi era una taverna, una panetteria con forno a legna e la macchina del mulino a \"centimolo\" ed altre pertinenze. In quel periodo, nonostante la pescosit\u00e0 elevata del lago e la ricchezza dell'ambiente circostante, Lesina contava solo 545 abitanti.\nPlacido Imperiale.\nA met\u00e0 settecento non siamo pi\u00f9 in presenza della Lesina rigogliosa dei Conti normanni, la Lesina di Federico II o nella Lesina-Ripalta federiciana. La laguna con tutte le sue pertinenze veniva acquistata, nel 1751, \"Sub Hasta\" S.R. Consilii, da uno dei creditori del Banco, precisamente da Placido Imperiale, Marchese di Sant'Angelo Imperiale, il quale esercit\u00f2, a differenza di altri baroni, duramente i suoi diritti nei confronti dei lesinesi. In seguito per la legge eversiva della feudalit\u00e0 la Commissione Feudale, il 13 giugno 1810, emetteva la sentenza nella Causa tra la citt\u00e0 di Lesina ed il Principe Placido Imperiale nella quale si dichiarava:\nLa sentenza della commissione feudale, che fu eseguita dall'intendente Biase Zurlo, delegato per la ripartizione dei demani di Capitanata e del Molise nel 1811, stabiliva che:\nRipalta.\nRipalta \u00e8 una frazione di Lesina. In tale frazione grande rilevanza assume il castello omonimo con la sua antica chiesa. Questo centro, oggi esclusivamente agricolo, risale all'alto medioevo, e nella vicina localit\u00e0 dell'\"Ansa della Rivolta\", anticamente conosciuta come \"Rivolta della Galera\", in epoca romana probabilmente c'era lo scalo fluviale di Civitate (la citt\u00e0 edificata durante la dominazione bizantina sui resti di Teanum Apulum). La chiesa di Santa Maria di Ripalta \u00e8 di origine cistercense e come in tutti gli insediamenti di tal natura anche in essa si prest\u00f2 particolare attenzione alla cura del terreno, all'idraulica e soprattutto all'allevamento del bestiame, in particolare buoi e bufali che, particolare curioso, nel 1309, furono mandati in gran numero a Lucera per essere impiegati durante i lavori di costruzione della cattedrale. Il disastroso terremoto del 1627 fece crollare una parte di essa, che fu ricostruita per mano dei Celestini agli inizi del XVIII secolo. Nel 1806, quando l'Ordine dei Celestini fu soppresso, Gioacchino Murat don\u00f2 Ripalta al suo ministro di polizia, che a sua volta la pass\u00f2 in dote alle sue figlie. Attuali proprietari di questo monumento sono gli eredi della famiglia Galante di Napoli. Attualmente risulta disabitato, tranne per alcuni agricoltori che vi lavorano.\nIl nome della localit\u00e0 deriva dalla sua posizione lungo la riva alta del Fortore.\nMonumenti e luoghi d'interesse.\nIl borgo vecchio con la sua cattedrale e il palazzo vescovile risalente al Duecento, ricordano i tempi lontani in cui la cittadina viveva solo grazie alla pesca.\nParrocchia della Santissima Annunziata.\nSi crede che la prima costruzione risalga al IV secolo, quando vennero martirizzati i Santi Primiano, Firmiano e Feliciano, anche se la cappella fu sempre dedicata all'Annunziata. La devozione per i Santi Martiri della vicina Larino (Campobasso) funse da riflesso religioso ai lesinesi, e la chiesa principale, che fu anche sede della cattedra vescovile, fu rifatta varie volte, sino all'attuale edificio del progetto del 1828-37. La chiesa sorge su un basamento della precedente, costruita nel XVII secolo sopra una chiesa medievale, distrutta da un terremoto del 1630.\nLa chiesa consta di un pronao, snello con colonne e archi pseudo romanici, il tetto e la volta, crollati nel 1922, sono stati rifatti negli anni '50. L'interno \u00e8 a navata unica, con due cappelle laterali, sormontate da dipinti raffiguranti la Santa Croce e il Santissimo Sacramento, la balaustra centrale che separa la navata dalla zona altare, con fonte battesimale, \u00e8 sormontata da un dipinto dell'Assunzione di Maria. Il tutto \u00e8 caratterizzato da una serie di affreschi, che come i dipinti delle cappelle laterali, e della balaustra, sono opera del maestro Gaetano Bocchetti di Piedimonte d'Alife. Gli affreschi rappresentano le scene di vita di Ges\u00f9, della normale tradizione come la Santa Nascita e la fuga in Egitto. Il ciclo si conclude con l'Ultima Cena, posta alle spalle dei fedeli.\nChiesa di San Primiano.\nChiesa secondaria, del Novecento, e vi ha sede la Confraternita del Rosario. Lo storico Gallarano nel 1730 descrive una primitiva cappella di San Primiano, era dotata di un atrio, la torre campanaria, la navata centrale, la cappella e la sagrestia, insieme all'abitazione attigua dell'arciprete. In passato era adorna di un complesso ligneo del soffitto. Oggi si mostra in stile neoclassico del Novecento, con il campanile a vela, il portale architravato, l'interno a pianta rettangolare, a navata unica con la statua di San Primiano martire di Larino.\nCultura.\nCinema.\nNel 1965 il regista Elio Piccon gir\u00f2 a Lesina e a San Nicandro Garganico il documentario \"L'Antimiracolo\", nel quale espose le ancora difficili condizioni di vita in alcune zone della Puglia e l'organizzazione ancora arcaica, sino agli anni sessanta, che caratterizzava la societ\u00e0 locale, rimasta isolata dal boom economico italiano di quegli anni. Il documentario ottenne il Leone di San Marco alla XXVI Mostra del Cinema di Venezia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 335 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2442339", "revid": "299827", "url": "https://it.wikipedia.org/wiki?curid=2442339", "title": "Goodbye England's Rose", "text": ""}
{"id": "2442341", "revid": "299827", "url": "https://it.wikipedia.org/wiki?curid=2442341", "title": "Candle in the Wind '97", "text": ""}
{"id": "2442342", "revid": "1318658", "url": "https://it.wikipedia.org/wiki?curid=2442342", "title": "Aniello Di Nardo", "text": "Biografia.\nHa ricoperto numerosi incarichi politici tra i quali quelli di consigliere Regionale e Provinciale.\nElezione a deputato.\nEletto Deputato nel 1996 nel Collegio uninominale di Gragnano (nel Polo per le Libert\u00e0, all'interno della coalizione di \"centro-destra\"), nel corso della Legislatura \u00e8 stato componente delle Commissioni permanenti dell'Agricoltura, degli Affari Sociali e della Difesa, nonch\u00e9 della Commissione parlamentare d'inchiesta sulle responsabilit\u00e0 relative alla tragedia del Cermis.\nIn seguito alla nascita del secondo governo D'Alema, il 22 dicembre 1999 viene nominato dal Consiglio dei Ministri Sottosegretario di Stato al Ministero delle politiche agricole e forestali, affiancando il ministro democratico Paolo De Castro.\nDall'aprile 2000 al giugno 2001 \u00e8 Sottosegretario di Stato per l'Interno, durante il Governo Amato. \u00c8 stato inoltre responsabile regionale della Scuola di Protezione Civile della Campania.\nAlle elezioni politiche del 2001 viene candidato nel collegio uninominale n\u00ba 11 di Castellammare di Stabia per il Senato della Repubblica, sostenuto dalla coalizione di centro-sinistra L'Ulivo in quota UDEUR/DL - La Margherita, venendo tuttavia sconfitto dall'esponente della Casa delle Libert\u00e0 Luigi Bobbio e non venendo dunque eletto.\nFuori dal Parlamento.\nAlle elezioni politiche del 2006 \u00e8 candidato alla Camera dei deputati nell'Italia dei Valori, come quarto della lista nella circoscrizione Campania 1, risultando il secondo dei non eletti.\nElezione a senatore.\nAlle elezioni politiche del 2008 \u00e8 nuovamente candidato al Senato della Repubblica come capolista dell'Italia dei Valori in \"regione Campania\", venendo eletto senatore della XVI Legislatura.\nElezioni politiche 2013 e incarichi successivi.\nAlle elezioni politiche del 2013 \u00e8 ricandidato al Senato della Repubblica nelle liste di \"Rivoluzione Civile\" di Antonio Ingroia (in quota IdV) come capolista nelle regioni Liguria, Puglia, Basilicata ed in terza posizione nel Lazio, tuttavia non viene rieletto a causa del mancato raggiungimento della soglia di sbarramento da parte della lista.\nRicopre l'incarico di consigliere del Presidente della Giunta regionale Campania per le problematiche relative alle emergenze di Protezione civile. Diviene segretario regionale dell'IdV in Campania\nAbbandono dell'IdV e adesione a Forza Italia.\nIl 23 settembre 2017 abbandona l'Italia dei Valori e aderisce a Forza Italia, la quale lo candida alla Camera alle elezioni politiche del 2018. Non risulter\u00e0 eletto."}
{"id": "2442343", "revid": "131358", "url": "https://it.wikipedia.org/wiki?curid=2442343", "title": "Fudbalski Klub Banat Zrenjanin", "text": ""}
{"id": "2442344", "revid": "38120", "url": "https://it.wikipedia.org/wiki?curid=2442344", "title": "Last chaos", "text": ""}
{"id": "2442349", "revid": "838137", "url": "https://it.wikipedia.org/wiki?curid=2442349", "title": "Estoril Open 2008 - Doppio maschile", "text": "Il doppio maschile dell'Estoril Open 2008 \u00e8 stato un torneo di tennis facente parte dell'ATP Tour.\nMarcelo Melo e Andr\u00e9 S\u00e1 erano i detentori del titolo, ma Sa non ha partecipato quest'anno, solo Melo ha partecipato facendo coppia con Sebasti\u00e1n Prieto, ma ha perso contro Yves Allegro e Nicolas Mahut.\nJeff Coetzee e Wesley Moodie hanno vinto in finale 6\u20132, 4\u20136, 10\u20138, contro Jamie Murray e Kevin Ullyett."}
{"id": "2442352", "revid": "1573940", "url": "https://it.wikipedia.org/wiki?curid=2442352", "title": "Alfonso Mascitelli", "text": "\u00c8 stato eletto al Senato della Repubblica nelle elezioni del 2008 nelle liste dell'Italia dei Valori, nella circoscrizione Abruzzo."}
{"id": "2442355", "revid": "906804", "url": "https://it.wikipedia.org/wiki?curid=2442355", "title": "In ottavo", "text": "In tipografia, l'in-ottavo o in-8\u00ba \u00e8 un formato dei libri.\nNei libri antichi il formato in-ottavo si otteneva piegando tre volte un foglio intero. Una prima piegatura si effettuava lungo il lato minore, una seconda lungo il lato maggiore e infine una terza di nuovo lungo il lato minore. Il fascicolo o segnatura constava di 16 pagine ossia 8 carte, da cui il nome del formato. I filoni, cio\u00e8 i segni della vergatura pi\u00f9 distanziati tra loro simili a grossi fili visibili in controluce nella carta, erano verticali, mentre la filigrana era situata sul lato superiore di una delle carte, vicino alla cucitura.\nIl primo a stampare libri in-ottavo fu Aldo Manuzio all'inizio del XVI secolo.\nI libri antichi in-ottavo (si parla in tal caso di \"in-ottavo antico\", \"in-8\u00baant.\") avevano un'altezza che storicamente aument\u00f2, passando da 15 cm nel Cinquecento fino ad arrivare nella prima met\u00e0 dell'Ottocento solitamente a 23 cm e talvolta anche a 25 cm (si parla in tal caso di \"in-ottavo grande\", \"in-8\u00bagr.\").\nNei libri moderni il formato in-ottavo \u00e8 dato dall'altezza del libro, misurata al frontespizio, variabile convenzionalmente da 20 a 28 cm."}
{"id": "2442357", "revid": "1005847", "url": "https://it.wikipedia.org/wiki?curid=2442357", "title": "Giacinto Russo", "text": "Nel 2008 \u00e8 eletto senatore del Italia dei Valori, dopo aver abbandonato l'UDEUR di Clemente Mastella nel momento della crisi. Nel 2009 abbandona il gruppo e decide di iscriversi ad Alleanza per l'Italia denunciando posizioni troppo estremiste nell'IdV. Da novembre 2009 al 13 luglio 2011 \u00e8 capogruppo di Api al Senato e vicepresidente vicario del Gruppo misto. Partecipa alla fondazione del nuovo gruppo \"Per il Terzo Polo\" costituito da senatori dell'Api di Francesco Rutelli e di Fli di Gianfranco Fini. Dal 20 settembre 2011 insieme a Maria Ida Germontani \u00e8 tesoriere del gruppo. Russo \u00e8 coordinatore regionale di Api in Campania.\nAlle elezioni politiche del 24 e 25 febbraio 2013 \u00e8 candidato da Centro Democratico come capolista in Campania per il Senato della Repubblica."}
{"id": "2442359", "revid": "287204", "url": "https://it.wikipedia.org/wiki?curid=2442359", "title": "Federazione di rugby a 15 dell'Estonia", "text": "La Federazione Rugby XV dell'Estonia (in estone: \"Eesti Ragbi Liit\") \u00e8 l'organo che governa il rugby a 15 in Estonia."}
{"id": "2442363", "revid": "125167390", "url": "https://it.wikipedia.org/wiki?curid=2442363", "title": "The Gadget", "text": "The Gadget (in italiano \"l'arnese\") fu il nome in codice della prima bomba atomica realizzata e costruita nell'ambito del progetto Manhattan che fu fatta poi esplodere con successo nel primo test nucleare della storia. Tale dispositivo era un prototipo che sarebbe servito a testare le diverse tecnologie che sarebbero in seguito state impiegate per la realizzazione delle prime armi nucleari. A differenza di Little Boy, per questa bomba (il cui nocciolo era composto da due semisfere di plutonio) fu sviluppato un apposito meccanismo \"a lente d'implosione\".\nSviluppo.\nI primi tentativi di sviluppare un'arma con una testata nucleare risalgono al 1939 ma non fu prima del 1942 che tali studi si poterono concretizzare in un unico programma di sviluppo sotto il controllo dell'esercito statunitense nell'ambito del progetto Manhattan. All'interno di questo progetto furono quindi coinvolte alcune delle pi\u00f9 prestigiose istituzioni degli Stati Uniti, anche se lo sviluppo vero e proprio del sistema d'arma ebbe luogo presso i laboratori di Los Alamos nel Nuovo Messico settentrionale. Ci\u00f2 nonostante, a causa delle dimensioni di questo progetto, parte del lavoro di ricerca e produzione del materiale fissile dovette essere effettuato presso altri stabilimenti sempre situati all'interno dei confini degli Stati Uniti. Cos\u00ec ad esempio l'arricchimento dell'uranio venne effettuato a Oak Ridge nel Tennessee, mentre la produzione del plutonio ebbe luogo a Hanford nello Stato di Washington, nei pressi di Chicago in Illinois e presso la prestigiosa universit\u00e0 di Berkeley in California.\nAl contempo parte dei ricercatori concentr\u00f2 il proprio lavoro nello sviluppo e nella ricerca di metodi efficaci su come riuscire a ottenere una reazione a catena incontrollata, al fine di ottenere un'esplosione quanto pi\u00f9 potente ed efficiente. Alcune ricerche condotte negli anni precedenti avevano infatti evidenziato che alcuni isotopi di uranio e plutonio riuscivano a dare luogo a una reazione a catena in grado di auto sostenersi, purch\u00e9 vi fosse a disposizione una sufficiente quantit\u00e0 di materiale fissile mantenuto in uno stato supercritico abbastanza a lungo. Tuttavia, vi erano diversi ordini di difficolt\u00e0 da superare per reperire il materiale fissile e progettare una bomba. L'uranio \u00e8 presente in natura ma solo il raro isotopo 235 si dimostr\u00f2 fissile da neutroni lenti (l'uranio naturale ne contiene solo lo 0,7%). Se da un lato la separazione di uranio-235 a partire da quello naturale era possibile sfruttando tecnologie gi\u00e0 disponibili a partire dalla met\u00e0 degli anni trenta, una produzione delle quantit\u00e0 necessarie a una bomba sarebbe risultata dal punto di vista delle risorse necessarie particolarmente onerosa. Peraltro, all'epoca erano noti almeno tre processi di separazione, ma non era chiaro quale sarebbe risultato il pi\u00f9 economico ed efficiente quando applicato su larga scala.\nViceversa la produzione di plutonio-239 necessitava di tecnologie completamente nuove. Il plutonio \u00e8 un elemento transuranico pressoch\u00e9 inesistente in natura, ma poteva essere prodotto in un reattore nucleare per irraggiamento di uranio naturale con neutroni. Pertanto la sua produzione su scala industriale apparve pi\u00f9 promettente. D'altronde gi\u00e0 la realizzazione del primo reattore nucleare nel 1942 condotta sotto la supervisione di Enrico Fermi aveva non solo dimostrato la possibilit\u00e0 di condurre un processo di fissione nucleare controllata, ma anche la realizzabilit\u00e0 di un tale impianto. Di conseguenza scienziati e vertici militari presero in considerazione lo sviluppo e la realizzazione in contemporanea di due tipologie di armi nucleari, una con nocciolo di uranio 235 e una di plutonio.\nLa bomba al plutonio.\nAnalogamente a quanto si era fatto per la bomba contenente l'uranio, si era inizialmente pensato di sviluppare una bomba con metodo di innesco di tipo \"balistico\" o \"a cannone\" anche detto \"gun type\" denominata \"Thin Man\". Il suo sviluppo per\u00f2 fu interrotto quando nel 1943 Emilio Segr\u00e8 scopr\u00ec che, mentre le prime quantit\u00e0 di plutonio prodotto dal ciclotrone di Berkeley erano composte dall'isotopo 239 sufficientemente puro, il reattore nucleare dell'impianto di Hanford produceva plutonio-239 contenente impurezze di plutonio-240. La presenza di plutonio-240 miscelato al plutonio-239 avrebbe infatti reso una bomba \"a cannone\" molto instabile e pericolosa dato che il tasso di fissione spontanea del materiale nucleare sarebbe stato troppo elevato. I calcoli rivelarono pertanto che la bomba sarebbe esplosa precocemente e con molta inefficienza, sviluppando una frazione dell'energia che avrebbe dovuto liberare nell'esplosione. Allo stesso tempo, anche l'eventualit\u00e0 di separare i due isotopi di plutonio con un procedimento di diffusione gassosa simile a quello che veniva utilizzato per arricchire l'uranio presso l'Oak Ridge National Laboratory del Tennessee fu rigettato in quanto troppo oneroso.\nSi decise pertanto di ideare una bomba dove il plutonio raggiungeva la massa critica tramite un'implosione. Di conseguenza, la progettazione di un meccanismo per l'implosione fu al centro degli sforzi dei fisici del Los Alamos National Laboratory mentre per la produzione e purificazione del plutonio presso l'impianto di Hanford si utilizzarono tecniche sviluppate in parte da Glenn Seaborg.\nL'ordigno.\nLa testata dell'arma era composta dal cosiddetto \"Christy Gadget\", ossia il vero e proprio ordigno nucleare, composto da due semisfere di plutonio di circa dieci centimetri di diametro costituite da poco meno di otto chilogrammi di plutonio contenente per il 96% isotopi di plutonio-239. A sua volta questa sfera era circondata da un involucro di uranio-238 e da circa 2\u00a0250 chilogrammi di esplosivo convenzionale di due tipologie diverse, una a detonazione lenta e una a detonazione veloce, a formare una lente esplosiva, capaci di produrre un incremento di densit\u00e0 del nocciolo perfettamente simmetrico, tale da renderlo pari a cinque masse critiche. Infine il numero complessivo di detonatori a filo esplodente posti sulla sua superficie esterna era di trentadue.\nNell'immagine viene mostrata una sezione del \"Christy Gadget\" i cui elementi sono, dall'esterno verso l'interno:\nIl Trinity test.\nDato il complesso meccanismo di innesco di questo tipo di bomba, dovuta alla necessit\u00e0 di una elevata sincronizzazione delle detonazioni degli esplosivi convenzionali, si ritenne necessario effettuare una prova prima di un suo utilizzo per fini bellici. Per la prima detonazione nucleare della storia venne quindi scelto il nome in codice \"Trinity\" (in italiano \"Trinit\u00e0\").\nNel marzo del 1944 la pianificazione del test fu assegnata al professore Kenneth Bainbridge, docente presso l'universit\u00e0 di Harvard. A Bainbridge spett\u00f2 assieme a George Kistiakowsky il compito di individuare un sito adatto a effettuare un test ritenuto ad alto rischio che potesse garantire al contempo sia un elevato livello di segretezza sia i margini di sicurezza necessari per effettuare una detonazione di elevata potenza. Dopo un'attenta analisi e dopo aver scartato come possibili siti per un test San Nicolas Island, Padre Island e la San Luis Valley, la scelta del sito cadde su una zona a nord del White Sands Missile Range, una base militare vicina a Alamogordo nel Nuovo Messico. La localit\u00e0 esatta () \u00e8 situata nel deserto di Jornada del Muerto, a 56 chilometri a sud-est della citt\u00e0 di Socorro, tra Carrizozo e la unincorporated area di San Antonio.\n\"The Gadget\" venne fatta quindi detonare alle 5:29:45 p.m. (ora locale) del 16 luglio 1945 alla presenza della maggior parte degli scienziati e dei militari coinvolti. L'evento fu osservato da un campo base posto sedici chilometri a sud-est della torre utilizzata per il test. La bomba esplose secondo le previsioni, con una potenza di 19-21 chilotoni e un rendimento dalle due alle quattro volte superiore a quello inizialmente previsto. Sul sito del test, in seguito all'esplosione, si form\u00f2 un residuo vetroso al quale, una volta rinvenuto, venne dato il nome di \"trinitite\" (altrimenti noto come \"vetro di Alamogordo\" oppure \"atomite\"). Il \"Trinity test\" \u00e8 unanimemente considerato come il momento in cui \"il genio \u00e8 uscito dalla bottiglia\", dando cos\u00ec inizio all'era degli armamenti nucleari.\nGli esiti del test.\nIl rapporto ufficiale sul trinity test fu stilato dal generale Farrell il quale riport\u00f2 che l'esplosione caus\u00f2 un bagliore paragonabile a una frazione della luce emessa dal sole a mezzogiorno. Nonostante la segretezza del test alcune persone divennero casualmente testimoni di questa esplosione. Cos\u00ec ad esempio il giorno seguente i giornali locali del Nuovo Messico riportarono che un ranger in servizio a circa 240\u00a0km dal luogo dell'esplosione avrebbe visto un intenso lampo di luce in lontananza seguito da una forte esplosione riconoscibile dal forte boato mentre all'orizzonte si alzava una nube nera. Sempre quella stessa mattina anche John R. Lugo, un pilota della Marina in volo da Albuquerque verso la costa occidentale degli Stati Uniti, inform\u00f2 il controllo del traffico aereo di aver appena visto un'enorme esplosione a sud. Se pure il controllo aereo non lo abbia informato sul test in corso, gli fu ordinato di non dirigersi verso sud. In seguito a questi e altri avvistamenti dell'esplosione la Alamogordo Air Base decise di rilasciare una dichiarazione stampa nella quale si informava la popolazione che la causa di tale esplosione era dovuta a un incidente avvenuto in un deposito d'armi, nel corso del quale per\u00f2 non vi sono stati morti o feriti. La segretezza del progetto Manhattan vietava la diffusione di informazioni sullo sviluppo di questo sistema d'arma, almeno fino a quando l'arma non fosse stata impiegata per la prima volta in un teatro bellico.\nGli esiti del test furono infine comunicati anche al presidente Truman il 16 luglio. All'epoca Truman si trovava alla Conferenza di Potsdam. Per evitare che informazioni potessero trapelare, fu informato utilizzando un messaggio in codice che recitava:\"Operated this morning. Diagnosis not complete but results seem satisfactory and already exceed expectations... Dr. Groves pleased\" (Operato stamani. Diagnosi non completa ma risultati appaiono soddisfacenti e in ogni caso oltre le aspettative. Dr. Groves soddisfatto). Informazioni sul Trinity test vennero infine rese pubbliche solo dopo il bombardamento di Hiroshima tramite il cosiddetto \"Smyth Report\" che divulg\u00f2 alcune informazioni sul test. La prima immagine della detonazione fu invece pubblicata dalla Princeton University all'interno di una pubblicazione che conteneva una fotografia della sfera di fuoco che l'esplosione aveva generato.\nIl sito oggi.\nNel 1952 il sito dell'esplosione fu decontaminato rimuovendo la sabbia vetrificata anche nota come trinitite che si era formata in seguito all'elevata temperatura dovuta all'esplosione sulla superficie del terreno. Il 21 dicembre 1965 il sito fu dichiarato National Historic Landmark, ponendo quindi questo luogo sotto tutela. Il complesso posto sotto tutela comprende il campo base nel quale furono alloggiati gli scienziati, ground zero e il McDonald Ranch House dove invece fu assemblata la testata. Anche uno dei bunker costruiti per la strumentazione \u00e8 ancora visibile.\nI primi 650 visitatori ebbero occasione di visitare il sito nel 1953 e da allora il sito apre al pubblico due volte l'anno, il primo sabato d'aprile e il primo sabato d'ottobre. Il livello di radiazioni della zona, a distanza di oltre sessant'anni, risulta maggiore del normale, anche se la dose alla quale si espongono i visitatori durante una visita di un'ora \u00e8 circa la met\u00e0 della dose giornaliera di radiazioni alla quale una persona adulta \u00e8 esposta nel corso di una giornata. Il punto esatto dell'esplosione \u00e8 segnalato da un monumento di roccia vulcanica alto 3,65 metri."}
{"id": "2442366", "revid": "1543377", "url": "https://it.wikipedia.org/wiki?curid=2442366", "title": "CSNET", "text": "CSNET (Computer Science Network) \u00e8 stata una rete di calcolatori sviluppata negli Stati Uniti nei primi anni ottanta che collegava i dipartimenti di informatica di varie universit\u00e0.\n\u00c8 stata finanziata dal National Science Foundation, ente governativo statunitense, con un contratto iniziale per il triennio 1981-1984. A capo del progetto c'erano Peter Denning (Purdue University), David Farber (Universit\u00e0 del Delaware), Anthony Hearn (RAND Corporation) e Larry Landweber (Universit\u00e0 del Wisconsin).\nComponenti.\nIl progetto CSNET era costituito da tre componenti principali: il sistema di posta basato su PhoneNet (Delaware), un name server (Wisconsin), e un tunnel TCP/IP-over-X.25 (Purdue). La rete CSNET era pensata come una estensione di Arpanet, alla quale molti dipartimenti di informatica non avevano possibilit\u00e0 di accedere. CSNET si collegava ad Arpanet implementando TCP/IP sopra il protocollo X.25, ma supportava, tramite dial-up, anche dipartimenti privi di connessioni sofisticate.\nPhoneNet consentiva ai dipartimenti collegati di avere servizi di posta elettronica su sistema Unix con un meccanismo di trasporto sottostante basato solo su una connessione telefonica.\nIl name server consentiva di effettuare la ricerca, manuale o automatica, di indirizzi e-mail basata su una serie di attributi degli utenti (ad esempio: nome, titolo, ente, ecc.)\nIl tunneling del protocollo X.25 consentiva a un dipartimento di connettersi direttamente ad Arpanet tramite un servizio commerciale X.25 (ad esempio Telenet), il traffico TCP/IP del dipartimento veniva indirizzato ad una macchina CSNET che faceva da tramite tra Arpanet e la rete commerciale X.25.\nCSNET \u00e8 stata sviluppata su macchine DEC VAX 11/750 e 11/780 con BSD Unix, ma in seguito ha supportato anche altre piattaforme hardware e sistemi operativi.\nNSFNet.\nCSNET \u00e8 stata un precursore di NSFNet, la rete del National Science Foundation, che poi divenne la principale dorsale di Internet nel 1988. CSNET fu gestita in modo autonomo fino al 1989, quando si fuse con Bitnet per formare il CREN (Corporation for Research and Educational Networking). A partire dal 1991 la crescita di Internet rese obsoleta la rete CSNET, e il CREN ne termin\u00f2 il progetto.\nRiconoscimenti.\nIl 29 luglio 2009, durante il 75\u00ba meeting dell'IETF svoltosi a Stoccolma, l'ISOC ha assegnato a CSNET il premio Jonathan B. Postel Service, riconoscendone il contributo pionieristico nel passaggio da Arpanet alla moderna Internet."}
{"id": "2442370", "revid": "167900", "url": "https://it.wikipedia.org/wiki?curid=2442370", "title": "Trattato di Tianjin", "text": ""}
{"id": "2442373", "revid": "116834298", "url": "https://it.wikipedia.org/wiki?curid=2442373", "title": "Categoria tassonomica", "text": "I taxa o gruppi, nei quali vengono classificati gli esseri viventi, strutturati in una gerarchia di inclusione, nella quale un gruppo abbraccia altri minori ed \u00e8, a sua volta, subordinato a uno maggiore. Ai gruppi viene assegnato un rango tassonomico o categoria tassonomica che accompagna il nome proprio del gruppo. Alcuni esempi conosciuti sono: genere \"Homo\", famiglia \"Canidae\" (canidi), ordine \"Primati\", classe \"Mammalia\" (mammiferi), regno \"Fungi\" (funghi).\nSono ranghi anche quelli di \"specie\" e sue subordinate. Il nome delle specie si distingue da quelli dei taxa di altri ranghi perch\u00e9 va ad essere costituito di due parole, il che rende ozioso scriverne la categoria.\nCategorie tassonomiche fondamentali.\nLe categorie tassonomiche fondamentali si denominano, incominciando da quella che pi\u00f9 comprende (include):\nCategorie subordinate.\nLa necessit\u00e0 di dettagliare la classificazione obblig\u00f2 a stabilire categorie intermedie che si formano, soprattutto, aggiungendo prefissi a quelli esistenti. I prefissi in uso sono super-, sotto- e infra-. \u00c8 necessario sottolineare che alcune di quelle che si deducono da questa regola non si usano in assoluto; in particolare, \"supergenere\", che \u00e8 sostituito da trib\u00f9, e \"superspecie\", che in botanica viene sostituita da grex. Ci sono anche casi comuni di sottogenere, sottospecie, variet\u00e0 (in botanica), stipite e ceppo (in ambito microbiologico), e non tanto comuni ma diffuse in alcuni ambiti, come l'entomologia, come sottotrib\u00f9.\nEsempio di classificazione applicata all'essere umano.\nUn esempio di classificazione completa, quella della nostra sottospecie, o specie, a seconda dei criteri, permette di mostrare con maggiore chiarezza l'applicazione del concetto.\nNomenclatura secondo la categoria tassonomica.\nLa nomenclatura stabilisce una terminologia che permette di sapere, a partire dal suffisso di un taxon qualunque, quale \u00e8 la sua categoria tassonomica e render conto della sua posizione nella gerarchia sistematica. La seguente tabella mostra questa nomenclatura:\nSotto la categoria genere, tutti i nomi di taxa sono chiamati \"combinazioni\". La maggioranza ricevono anche una terminazione latina pi\u00f9 o meno codificata in funzione della disciplina. Si distinguono varie categorie di combinazioni:"}
{"id": "2442374", "revid": "1543377", "url": "https://it.wikipedia.org/wiki?curid=2442374", "title": "Mirella Giai", "text": "Biografia.\nFiglia del comandante Giai, emigrato in Argentina e rientrato nel 1943 per combattere la guerra partigiana nelle Brigate Garibaldi del Piemonte e successivamente di nuovo emigrato con la famiglia a Rosario.\nDopo anni di militanza nelle associazionismo legato al Partito Comunista Italiano, insieme con Filippo Di Benedetto oper\u00f2 nel periodo della dittatura di Jorge Rafael Videla (la \"guerra sucia\") con il console d'Italia Enrico Calamai nell'assistenza all'espatrio di centinaia di italiani, che furono cos\u00ec sottratti al destino dei \"desaparecidos\".\nAlle elezioni del 2006 si candida al Senato per L'Unione in America meridionale ma, ottenendo preferenze, viene battuta per soli 67 voti da Edoardo Pollastri.\nAderisce poi al Movimento Associativo Italiani all'Estero, venendo ricandidata sempre in America meridionale alle elezioni del 2008, in cui ottiene l'elezione con voti. Decide di non ricandidarsi alle elezioni del 2013."}
{"id": "2442375", "revid": "599013", "url": "https://it.wikipedia.org/wiki?curid=2442375", "title": "Marianne Steinbrecher", "text": "Biografia.\nNata a San Paolo, Mari, questo \u00e8 il suo soprannome, ha discendenze sia russe che tedesche.\nCarriera.\nClub.\nLa carriera di Mari inizia a livello giovanile in un club di Rol\u00e2ndia, per proseguire in seguito nel , giocando come centrale. Entra quindi a far parte delle giovanili del , dove inizia a giocare nel ruolo di opposto. Viene promossa in prima squadra, nel frattempo passata a chiamarsi , nella stagione 2003-04, facendo il suo esordio da professionista in Superliga: conquista due scudetti consecutivi, facendo incetta di premi individuali, tre edizioni del Campionato Paulista e una Salonpas Cup; nel corso dell'annata 2004-05 inizia a essere impiegata nel ruolo di schiacciatrice.\nNella stagione 2006-07 viene acquistata dalla squadra italiana della , in serie A1, con la quale vince la Supercoppa Italiana. Dopo una parentesi al per la sola Coppa San Paolo, nella stagione successiva, sempre nella squadra pesarese, vince lo scudetto e la Coppa CEV: al termine della stagione lascia l'Italia per ritornare in Brasile tra le file del , dove resta per un biennio.\nNel campionato 2010-11 viene ingaggiata dal , dove, in due annate, vince uno scudetto e due Campionato Carioca. Nell'annata 2012-13 viene ingaggiata dal nella Voleybol 1. Ligi turca, ma gi\u00e0 nell'annata successiva torna in Brasile per vestire la maglia del , con cui conquista il Campionato Mineiro.\nNella stagione 2014-15 torna nella citt\u00e0 di Osasco, questa volta per vestire la maglia dell', tornando a giocare nel ruolo di opposto. Nella stagione sguente ritorna nella massima divisione italiana per vestire la maglia del neopromosso , che lascia a stagione in corso, per poi approdare in Indonesia al . \u00c8 nuovamente in Brasile per l'annata 2016-17, giocando per il , con cui conquista la Coppa San Paolo.\nDopo un triennio in cui si dedica al beach volley in tandem con Paula Pequeno, partecipando al circuito nazionale brasiliano, nella stagione 2020-21 torna a giocare a livello indoor, ingaggiata dal .\nNazionale.\nFa parte della nazionale brasiliana dal 2004, anno in cui partecipa ai Giochi della XXVIII Olimpiade, dopo aver conquistato la medaglia d'oro al World Grand Prix, torneo nel quale si conferma medaglia d'oro nelle edizioni 2006 e 2008, eletta MVP di quest'ultimo torneo.\nRiesce anche a centrare la medaglia d'argento al campionato mondiale 2006, mentre nei tornei zonali americani arrivano l'oro alla Coppa panamericana 2006, torneo nel quale viene premiata come miglior giocatrice e attaccante, l'argento ai XV Giochi panamericani e l'oro alla Final Four Cup 2008. Sempre nel 2008 conclude invece il ciclo olimpico con la vittoria della medaglia d'oro ai Giochi della XXIX Olimpiade.\nNel 2009 si aggiudica l'oro al World Grand Prix e al campionato sudamericano, seguite dall'argento alla Grand Champions Cup. Nel seguente triennio conquista l'argento al World Grand Prix 2010 e 2012 e l'oro al campionato sudamericano 2011, dove viene premiata come miglior attaccante. Nel 2012 conclude la sua carriera in nazionale dopo la mancata convocazione ai Giochi della XXX Olimpiade."}
{"id": "2442378", "revid": "131358", "url": "https://it.wikipedia.org/wiki?curid=2442378", "title": "FK Vojvodina Novi Sad", "text": ""}
{"id": "2442381", "revid": "838137", "url": "https://it.wikipedia.org/wiki?curid=2442381", "title": "Sinagoghe del ghetto di Mantova", "text": "Le sei sinagoghe del ghetto di Mantova, edificate tra il XVI e il XVII secolo, sono oggi scomparse con la demolizione del quartiere ebraico agli inizi del Novecento. Di una soltanto, la Norsa Torrazzo, sono sopravvissuti gli arredi e le decorazioni perch\u00e9 si decise di ricostruirla cos\u00ec com'era in un altro edificio scelto come nuova sede della comunit\u00e0 ebraica di Mantova.\nLe sinagoghe del ghetto.\nDelle sei sinagoghe o scuole esistenti all'interno del ghetto negli anni di maggiore espansione della comunit\u00e0 ebraica di Mantova tre erano di rito askenazita e tre di rito italiano.\nLe sinagoghe di rito askenazita (\"Porta\", \"Ostiglia\" e \"Beccheria o Grande\") si affacciavano in \"piazza dell'Aglio\" (oggi piazza Concordia). Furono edificate alla fine del XVI secolo: nel 1588 (la \"Porta\") e le altre due nel 1595. Seguendo la decadenza che interess\u00f2 la comunit\u00e0 mantovana, le prime due furono chiuse al culto nel 1846, la terza nel 1900, per essere quindi tutte demolite nel 1904 in occasione del grande sventramento che interess\u00f2 l'area dell'ormai ex ghetto.\nLe tre sinagoghe di rito italiano (\"Grande italiana\", \"Cases\" e \"Norsa Torrazzo\") si trovavano invece in \"contrada del Tubo\" (l'attuale via Bertani). La \"Scuola Grande\" che sorse nel 1635 e fu ristrutturata nel 1749, fu demolita nel 1938 e il suo arredo inviato in Israele, nella Jeshivah Ponivez di Ben\u00e8 Barak. Stesso destino ebbe la \"Cases\": aperta al culto nel 1595 e demolita nel 1929, i suoi arredi sono oggi a Gerusalemme, all'Echal Scelom\u00f2, la sede del rabbinato. Anche l'edificio della sinagoga Norsa Torrazzo, risalente al 1513, fu condannato alla demolizione. Tra il 1899 e il 1902 si decise tuttavia di ricostruirla fedelmente in via Govi 11, riproducendone sia pur in scala leggermente minore la struttura e le decorazioni e conservandone gli arredi."}
{"id": "2442383", "revid": "4175", "url": "https://it.wikipedia.org/wiki?curid=2442383", "title": "Federazione di rugby a 15 della Grecia", "text": "La Federazione Rugby XV della Grecia (in greco: \"\u0395\u03bb\u03bb\u03b7\u03bd\u03b9\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1 \u03a1\u03ac\u03b3\u03ba\u03bc\u03c0\u03b9\"; in inglese: \"Hellenic Rugby Union\") \u00e8 l'organo che governa il rugby a 15 in Grecia."}
{"id": "2442386", "revid": "599013", "url": "https://it.wikipedia.org/wiki?curid=2442386", "title": "Ichino", "text": ""}
{"id": "2442387", "revid": "228587", "url": "https://it.wikipedia.org/wiki?curid=2442387", "title": "La guerra \u00e8 finita", "text": ""}
{"id": "2442390", "revid": "4252", "url": "https://it.wikipedia.org/wiki?curid=2442390", "title": "Pa\u00f1cavaggiy\u0101", "text": "Con il sostantivo Pa\u00f1cavaggiy\u0101, il \"Gruppo di Cinque\" (\u4e94\u6bd4\u4e18 cinese: \"w\u016db\u012dqi\u016b\"; giapponese: \"gobiku\"; coreano: \uc624\ube44\uad6c \"obigu\"), in p\u0101li ci si riferisce a cinque asceti di origine brahminica che seguirono per primi il Buddha storico Siddhartha Gautama. Il termine deriva dall'aggettivo \"pa\u00f1cavaggiya\" (\"di un gruppo di cinque\").\nLa tradizione buddhista riporta i loro nomi come:\nAj\u00f1\u0101ta Kau\u1e47\u1e0dinya fu il pi\u00f9 giovane degli otto brahmini (gli altri furono: Lakkhana, R\u0101ma, Mant\u012b, Sudatta, Dhaja, Suy\u0101ma e Bhoja) incaricati dal sovrano \u015auddhodana di profetizzare il futuro del suo neonato Gautama figlio di M\u0101y\u0101. A differenza degli altri sette, che lasciarono aperte due possibilit\u00e0 - diventare un Buddha o un Cakravartin - Aj\u00f1\u0101ta Kau\u1e47\u1e0dinya sostenne che il piccolo sarebbe diventato un Buddha.&lt;br&gt;\nDopo che Siddhartha ebbe abbandonato Kapilavastu per dedicarsi all'ascesi, il Gruppo dei Cinque lo raggiunse per condividerne la sorte. Tradizioni vogliono che la scelta fosse autonoma, altre che lo facessero su incitamento di \u015auddhodana.\nAssieme al futuro Buddha i cinque furono discepoli di \u0100r\u0101\u1e0da K\u0101l\u0101ma (P\u0101li: \"Alara Kalama\") nei pressi di Vesali e quindi di Udraka R\u0101maputra (P\u0101li: \"Uddaka Ramaputta\") nei pressi di Uruvel\u0101 (o \"Uruvilva\", nel Magadha) sul monte \"Pragbodhi\" (l'attuale collina Mora a 12 km da Bodh Gaya). Sotto la guida spirituale di Udraka R\u0101maputra i cinque e il futuro Buddha si sottoposero a rigidissimi digiuni e privazioni continuate.&lt;br&gt; \nResosi conto della sterilit\u00e0 di tale ricerca Siddhartha abbandon\u00f2 il maestro Udraka R\u0101maputra per mettersi alla ricerca della \"via di mezzo\" (sanscrito: \"madhyama-pratipad\"; p\u0101li: \"majjhima-patipada\") tra gli estremi dell'ascesi e del soddisfacimento dei sensi.\nI Pa\u00f1cavaggiy\u0101, ritenendo che questo significasse la fine della ricerca spirituale e che di fatto fosse il segno della sconfitta, non seguirono oltre il futuro Buddha, rimanendo per\u00f2 uniti nella loro ricerca attraverso la rinuncia estrema.\nDopo aver conseguito il Risveglio a Bodh Gaya il Buddha, oramai proclamatosi Tath\u0101gata si rec\u00f2 a S\u0101rn\u0101th dove ritrov\u00f2 i Pa\u00f1cavaggiy\u0101 e, conquistatili rapidamente, proclam\u00f2 loro il primo sermone, il \"Dhammacakkappavattana Sutta\", con cui mise in moto la Ruota del Dharma e con cui Aj\u00f1\u0101ta Kau\u1e47\u1e0dinya divenne Arhat e fu il primo Bhikkhu a essere ordinato.&lt;br&gt;\nCon la proclamazione del secondo sermone, il \"Anattalakkha\u1e47a Sutta\", per ultimo dei cinque, A\u015bvajit divenne sotapanna.\nA\u015bvajit in seguito fu l'artefice della conversione di \u015a\u0101riputra e Maudgaly\u0101yana, che sarebbero divenuti i principali discepoli del Buddha."}
{"id": "2442396", "revid": "131358", "url": "https://it.wikipedia.org/wiki?curid=2442396", "title": "SK Austria K\u00e4rnten", "text": ""}
{"id": "2442400", "revid": "74801", "url": "https://it.wikipedia.org/wiki?curid=2442400", "title": "Alessandro Marcello Del Majno", "text": "Era figlio del conte Girolamo Marcello, militare e politico dell'Italia post-unitaria, e di Rosanna Del Majno. Durante la Grande Guerra si distinse combattendo nella cavalleria e ottenne una medaglia di Bronzo e una d'Argento al Valor Militare. Durante il secondo conflitto mondiale fu attivo nella resistenza partigiana.\nHa lasciato numerosissimi saggi e articoli scientifici. Fu inoltre membro di numerose istituzioni culturali e ricopr\u00ec la carica di Presidente del Museo di storia naturale di Venezia, del Banco di San Marco e della Fondazione Querini Stampalia."}
{"id": "2442404", "revid": "239447", "url": "https://it.wikipedia.org/wiki?curid=2442404", "title": "Austria Vienna", "text": ""}
{"id": "2442406", "revid": "767487", "url": "https://it.wikipedia.org/wiki?curid=2442406", "title": "Federazione di rugby a 15 della Slovacchia", "text": "La Federazione Rugby XV della Slovacchia (in slovacco: \"Slovensk\u00e1 ragbyov\u00e1 \u00fania\") \u00e8 l'organo che governa il rugby a 15 in Slovacchia."}
{"id": "2442407", "revid": "125878680", "url": "https://it.wikipedia.org/wiki?curid=2442407", "title": "William Dalrymple", "text": "Ha scritto 3 libri basati sui suoi viaggi in Medio Oriente e nel Sud-Est asiatico, saggi e romanzi storici sull'India. Trascorre la maggior parte dell'anno a Nuova Delhi, mentre torna d'estate a Londra ed Edimburgo. \u00c8 sposato e ha 3 figli.\nScrive regolarmente per \"The New York Review of Books\", \"The Guardian\", \"New Statesman\" e \"The New Yorker\".\nBiografia.\nWilliam Dalrymple ha studiato all'Ampleforth College e al Trinity College dell'Universit\u00e0 di Cambridge. A soli ventidue anni intraprende un viaggio da Gerusalemme a Xanadu che racconta nel suo primo libro, \"In Xanadu\", del 1989). Nel successivo \"City of Djinns \" del 1994 racconta la storia della citt\u00e0 di Delhi, dove ha vissuto per sei anni a partire dal 1989.\nAffascinato dal Cristianesimo Orientale scrive \"From the Holy Mountain: A Journey in the Shadow of Byzantium\" del 1997, un intenso viaggio tra i luoghi del Vicino e Medio Oriente sulle orme di un viaggio compiuto da Giovanni Mosco nel VI secolo; seguono i saggi raccolti in \"The Age of Kali\": comincia con \"White Mughals\" a raccontare la storia dell'India del XVIII e XIX secolo.\nTra i riconoscimenti ottenuti si segnalano il Wolfson History Prize del 2002 per \"Nella terra dei Moghul Bianchi\" e il Duff Cooper Prize del 2006 per \"L'assedio di Delhi\"."}
{"id": "2442409", "revid": "712828", "url": "https://it.wikipedia.org/wiki?curid=2442409", "title": "Tamburello (personaggio)", "text": ""}
{"id": "2442415", "revid": "709565", "url": "https://it.wikipedia.org/wiki?curid=2442415", "title": "Rocket Red", "text": "Rocket Red \u00e8 un personaggio della DC Comics creato da Steve Englehart e Joe Station sulle pagine di \"Green Lantern Corps\" n. 208 nel 1987.\nHa fatto parte della Justice League International e della Justice League Europe nel periodo del duo Keith Giffen e J.M. De Matteis.\nBiografia.\nAnni fa l'Unione Sovietica, preoccupata dal numero esorbitante di superesseri negli Stati Uniti, cre\u00f2 in Siberia il complesso \"Rocket Red\", dedito alla creazione di super soldati sovietici. Dopo una serie di fallimenti, venne in loro soccorso la Lanterna Verde Kilowog: l'alieno, ex insegnante di Hal Jordan, giunto sulla Terra svilupp\u00f2 un certo interesse per il comunismo e collabor\u00f2 col governo, mettendo al loro servizio le sue conoscenze in campo della genetica e della tecnologia avanzata, sviluppando un prodotto mutageno che accresceva le capacit\u00e0 fisiche umane e cre\u00f2 una sofisticata armatura di combattimento.\nL'armatura venne duplicata e affidata ad alcuni soldati, creando la Brigata Rocket Red. Il primo di essi, Josef Denisovich, si rivolt\u00f2 contro Kilwog e mor\u00ec in combattimento con lui.\nDopo che le Nazioni Unite concessero alla Justice League International di agire come forza di pace mondiale, la Russia diede alla Lega il Rocket Red n. 7, Vladimir Mikoyan, ma questo si rivel\u00f2 un diabolico Manhunters - robot alieni con ambizioni da conquistatori del mondo -; il suo sostituto fu Dimitri Pushkin, il Rocket Red n. 4.\nDimitri collabor\u00f2 con la League nel salvataggio di Mister Miracle, imprigionato su Apokolips: l\u00ec Dimitri ottenne una nuova e pi\u00f9 potente armatura. Dimitri \u00e8 un \"orso bonario\", gentile e premuroso: nonostante sia un soldato perfettamente addestrato \u00e8 un uomo di pace che preferisce evitare l'uso della violenza quando non \u00e8 strettamente necessaria.\nDopo aver militato nella Justice League International, Dimitri si un\u00ec alla branca europea, capitana da Capitan Atom: il p.r. della Lega Maxwell Lord fece trasferire la sua famiglia nella loro ambasciata di Parigi. Nella Justice League Europe Dimitri fece amicizia con Animal Man, che come lui era un marito e padre di due figli.\nDopo che la Brigata Rocket Red fu distrutta da un gruppo di supercriminali, e le difficolt\u00e0 economiche della Russia post-comunista fanno pensare che Dimitri rimarr\u00e0 un esemplare unico.\nDimitri mor\u00ec eroicamente sacrificando s\u00e9 stesso per salvare i vecchi membri dell'ex JLI: le sue ultime parole, confidate al vecchio amico Booster Gold, furono per sua moglie e i suoi figlioletti, Misha e Nadia, da lui amati immensamente.\nPoteri e abilit\u00e0.\nCome tutti i componenti della Brigata Rocket Red, Dimitri fu sottoposto ad un processo mutageno che ne potenzi\u00f2 le prestazioni fisiche.\nLa sua potente armatura gli consente di volare tramite stivali-jet, emettere raffiche di plasma e aumenta la sua forza fino a livelli superumani, oltre a concedergli un certo controllo su parecchie apparacchiature elettroniche (Rocket Red ha capacit\u00e0 simili ad un altro celebre eroe in armatura, l'Iron Man della Marvel Comics).\nL'armatura di Dimitri, potenziata dalla tecnologia di Apokolips, era pi\u00f9 potente di quelle degli altri membri della Brigata.\nGrazie allo speciale addestramento di maestri di arti marziali e da vari altri istruttori militari, Dimitri ha sviluppato capacit\u00e0 fisiche all'apice della perfezione umana, una straordinaria esperienza nel combattimento corpo a corpo, in svariate arti marziali, nell'uso di qualsiasi tipologia di armi bianche e da fuoco e nella guida di veicoli terrestri, acquatici e aerei. Dimitri \u00e8 inoltre un abile stratega militare; grazie al periodo passato con i servizi segreti sovietici \u00e8 inoltre divenuto uno dei maggiori esperti mondiali di spionaggio.Dimitri parla alla perfezione il giapponese, l'inglese, il tedesco, lo spagnolo, il portoghese, il francese e, naturalmente, la sua lingua madre, il russo.\nAltri Media.\nRocket Red \u00e8 apparso in alcuni episodi della serie animata Justice League Unlimited."}
{"id": "2442419", "revid": "299827", "url": "https://it.wikipedia.org/wiki?curid=2442419", "title": "Bennie &amp; the Jets", "text": ""}
{"id": "2442424", "revid": "767487", "url": "https://it.wikipedia.org/wiki?curid=2442424", "title": "Locomotiva FCL 200", "text": "Le locomotive FCL 200 erano un gruppo di locotender a vapore a tre assi, alimentate a carbone, che la Mediterranea Calabro Lucane acquis\u00ec per il servizio sulle proprie linee a scartamento ridotto.\nStoria.\nLe locomotive vennero ordinate, in numero di tre unit\u00e0, alla Breda di Milano in previsione del loro utilizzo sulla linea Spezzano-Castrovillari che presentava tratte a cremagliera. Consegnate nel 1915 e assegnate al deposito locomotive di Castrovillari, si rivelarono poco adatte al servizio a causa dell'insufficiente grado di sicurezza dei meccanismi delle locomotive e dei moti parassiti, riscontrati durante la marcia, che provocavano danni all'armamento. Vennero pertanto accantonate per un paio d'anni, quindi trasferite nel 1917 sulla linea Porto Santa Venere-Monteleone Calabro dopo averne modificato il meccanismo motore ed eliminato la ruota dentata. Le locomotive rimasero in Calabria sino al 1922; in tale anno furono trasferite a Bari Scalo per essere accantonate. A met\u00e0 anni Venti la locomotiva 201 fu alienata, mentre le altre due locomotive del gruppo nel 1930 furono inviate sulla linea Crotone-Petilia Policastro quindi spostate, l'anno successivo, sulla Marina di Gioiosa-Mammola; nel 1940 la locomotiva 202 fu trasferita a Gioia Tauro.\nLe locomotive 202 e 203 risultavano ancora esistenti (sebbene accantonate in pessime condizioni) nel 1962.\nCaratteristiche.\nLe locomotive erano del tipo locotender a 3 assi accoppiati e munite di ruota dentata per la trazione a cremagliera con dentatura tipo \"Strub\". La loro forma ricordava quella delle 980 FS con il caratteristico camino a capitello. Erano munite di doppio impianto frenante, ad aria compressa e a repressione per il mantenimento della bassa velocit\u00e0 nelle tratte in discesa a cremagliera.\nDopo l'esito negativo del servizio sulla Lagonegro-Spezzano, in seguito all'arrivo delle locomotive pi\u00f9 potenti, venne smontato l'intero meccanismo di riduzione e la ruota dentata e furono trasferite per utilizzarle su altre linee ad aderenza naturale della Calabria e della Puglia."}
{"id": "2442427", "revid": "1305772", "url": "https://it.wikipedia.org/wiki?curid=2442427", "title": "Alfredo Pallone", "text": "L'attivit\u00e0 in Italia.\nLaureato in Sociologia presso l'Universit\u00e0 di Roma \"La Sapienza\", con specializzazione in Management pubblico, sanitario e dei servizi. \nNel 1985, diventa presidente dell'Ente provinciale per il turismo di Frosinone, per poi diventare vice sindaco di Frosinone (assessore per gli Affari generali). \nDal 2000 al 2010, \u00e8 consigliere della regione Lazio per Forza Italia prima e Popolo della Libert\u00e0 poi (presidente del Gruppo F.I. dal 2006 al 2009 e dopo la nascita ufficiale del PdL confermato alla guida del Gruppo omonimo). \nNel 2008 \u00e8 coordinatore regionale del Lazio per Forza Italia. \nDal 2009 Vice Coordinatore Vicario del PDL del Lazio.\nIn Consiglio Regionale, ha presentato importanti proposte di legge, poi divenute legislazione regionale: istituzione dell'Agenzia Regionale trapianti d'organo e patologie connesse; istituzione del servizio gratuito di tele-assistenza e di tele-soccorso sanitari per gli anziani, per i disabili portatori di handicap grave e per gli ammalati cronici non ospedalizzati; misure a sostegno della genitorialit\u00e0 (bonus beb\u00e8\u00a0\u2013 assegno di 500 euro per ogni figlio nato nel 2008); utilizzazione della tecnologia innovativa per le unit\u00e0 di soccorso in acqua.\nL'attivit\u00e0 in Europa.\nDal 2009, Alfredo Pallone \u00e8 Membro della Commissione Affari economici e Monetari al Parlamento europeo e Portavoce dei Deputati PDL al Parlamento europeo.\nNel corso della sua attivit\u00e0 di europarlamentare, \u00e8 stato nominato Relatore Ombra per la Direttiva in merito ai \"contratti di credito relativi ad immobili residenziali\".\nCon gli emendamenti dell'eurodeputato Alfredo Pallone \u00e8 stato sancito il diritto del consumatore alla risoluzione anticipata garantendo agli istituti di credito il diritto ad un indennizzo per i potenziali costi connessi al fine di evitare che la banca spalmi questi costi ai clienti restanti. \n\u00c8 stata, inoltre, meglio disciplinata la valutazione del merito creditizio e, in ultimo, \u00e8 stato inserito il periodo di riflessione considerato come un momento prima della firma del contratto o come un diritto di recesso o entrambi a seconda degli ordinamenti preesistenti negli stati membri..\nAll'interno della Direttiva sui \"requisiti di capitale per la trasposizione delle regole di Basilea 3\", l'On. Pallone si \u00e8 distinto per aver inserito un emendamento a forte sostegno delle PMI, il cosiddetto \"PMI Supporting Factor\" . Trattasi di un fattore di sconto da applicare ai portafogli crediti delle PMI al fine di ridurre la quantit\u00e0 di capitale che le banche devono accantonare a fronte di crediti erogati alle PMI. Ci\u00f2 consente agli istituti di credito di recuperare liquidit\u00e0, limitando cos\u00ec i temuti effetti restrittivi nell'erogazione del credito alle PMI. Sempre all'interno della stessa Direttiva, Alfredo Pallone ha portato avanti l'emendamento sui filtri prudenziali che permette di escludere dal calcolo della quantit\u00e0 di capitale che le banche devono accantonare a fronte del loro patrimonio, i titoli sovrani che sono detenuti nei portafogli delle banche senza alcun scopo di transazione.\nL'On. Pallone \u00e8 stato Relatore per il Report \"Una nuova strategia per la politica dei consumatori\". Nel definire una nuova strategia per i consumatori, l'obiettivo dell'On. Pallone \u00e8 stato quello di garantire una maggiore e migliore responsabilizzazione dei consumatori per permettere a questi di beneficiare il pi\u00f9 possibile dei benefici del mercato interno.\nAlfredo Pallone \u00e8 stato nominato Relatore per il Gruppo del Partito Popolare Europeo per i Paper tematici: \"L'impatto sociale della crisi e le prospettive per la ripresa\" e \"Gli squilibri globali e la governance globale\" all'interno della \"Commissione CRIS\", la Commissione speciale che \u00e8 stata istituita al Parlamento Europeo a seguito della crisi finanziariadel 2008, per la definizione della nuova governance economica europea .\nNondimeno, Alfredo Pallone ha presentato diversi emendamenti al \"Sick pack\" e al \"Meccanismo di Crisi Permanente per la Salvaguardia della Stabilit\u00e0 Finanziaria della Zona Euro\".\nL'on Pallone ha, inoltre, fornito un contributo importante al dossier che indagava la possibilit\u00e0 di una mutualizzazione del debito attraverso gli Eurobonds e al piano \"Verso una autentica Unione Economica e Monetaria\" che individua i passi necessari da intraprendere per il completamento dell'UEM.\nTra gli altri lavori dell'On. Pallone in Commissione ECON al Parlamento Europeo si annoverano: \"OMNIBUS II (Solvency II)\" , \"Mifid\" , \"Schemi di Garanzia dei Depositi\" , \"Agenzie di rating\", \"Derivati\", \"Short selling\" e \"Energy taxation\".\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nI lavori recenti.\nRecentemente l'On. Pallone \u00e8 stato Relatore del Report sullo \"Stato delle Finanze pubbliche nell'UEM per il 2011 e per 2012\" . Il Report, accolto con grande maggioranza dal Parlamento europeo, ha sottolineato l'importanza di continuare il consolidamento fiscale, ma ha insistito sulla necessit\u00e0 di accompagnare gli sforzi del risanamento con misure e riforme strutturali per rilanciare la crescita economica europea. Gli aggiustamenti di bilancio, se non accompagnati da misure per il rilancio dell'economia, rischiano di innescare un circolo vizioso negativo dove elevati debiti ed elevata tassazione si rincorrono. In ultimo, il Report invita gli stati membri a tagliare tutte le spese improduttive e gli sprechi in tutti i diversi livelli di governo .\nInfine, l'On Pallone ha contribuito a diversi Report in Commissione ECON, tra questi: \" Unione Bancaria\" \"Strumenti di Risanamento e Risoluzione delle Crisi Bancarie\" , \"Intermediazione assicurativa\" , \"Documenti contenenti le informazioni chiave per i prodotti di investimento\" , \"Tassa sulle Transazioni finanziarie\" , \"Riforma del sistema bancario europeo\" e \"Lotta a Frode Fiscale, evasione fiscale e paradisi fiscali\".\nNel luglio 2013, l'On. Pallone \u00e8 stato nominato Relatore Ombra per il PPE per il Report sugli \"Investimenti di lungo periodo\" al fine di promuovere l'offerta di finanziamenti a lungo termine per rilanciare la crescita economica nell'UE "}
{"id": "2442428", "revid": "86599", "url": "https://it.wikipedia.org/wiki?curid=2442428", "title": "Crateri di Dione", "text": "Segue una lista dei crateri d'impatto presenti sulla superficie di Dione. La nomenclatura di Dione \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Dione portano i nomi di personaggi e luoghi tratti dall\"'Eneide\" di Virgilio."}
{"id": "2442430", "revid": "125795185", "url": "https://it.wikipedia.org/wiki?curid=2442430", "title": "Licia Ronzulli", "text": "Biografia.\nNata a Milano il 14 settembre 1975, inizia a lavorare in ambito ospedaliero come infermiera, poi specializzandosi in management ospedaliero. Nel 2003 diventa dirigente responsabile del coordinamento delle professioni sanitarie all'IRCCS Galeazzi di Milano. Dal 2005 \u00e8 volontaria della onlus \"Progetto Sorriso Nel Mondo\", con la quale ogni anno si reca in Bangladesh insieme ad un'\u00e9quipe chirurgica specializzata nella cura dei bambini malformati.\nTifosa del Milan, a giugno 2015, negli incontri di Arcore, svolge un ruolo fondamentale come intermediaria nella trattativa per vendere la societ\u00e0 rossonera di Silvio Berlusconi all\u2019imprenditore thailandese Bee Taechaubol.\nDal 29 aprile 2015 al 13 gennaio 2017 \u00e8 membro del Consiglio di Amministrazione di Fiera di Milano SpA, in qualit\u00e0 di Vice presidente e Consigliere indipendente.\nVita privata.\nHa una figlia, Vittoria, nata a Milano il 10 agosto 2010 dall'unione con Renato Cerioli, imprenditore e da poco presidente della Confindustria Monza e Brianza. Due anni pi\u00f9 tardi la coppia si \u00e8 separata.\nLa rivista francese \"Madame Le Figaro\" l'ha collocata al 3\u00ba posto nella classifica delle donne pi\u00f9 influenti dell'anno 2010.\nAttivit\u00e0 politica.\nElezione al Parlamento europeo.\nAlle elezioni politiche del 2008 \u00e8 stata candidata per la lista de Il Popolo della Libert\u00e0 nella circoscrizione Marche, dove \u00e8 risultata essere la prima dei non eletti.\nAlle elezioni europee del 2009 Ronzulli si candida al Parlamento Europeo, nella circoscrizione Italia nord-occidentale tra le liste del Popolo della Libert\u00e0, che aderisce al Partito Popolare Europeo, dove viene eletta con 40.016 preferenze.\nUna volta insediata diviene membro titolare della commissione per l'Occupazione e gli Affari Sociali e della delegazione per le Relazioni con i Paesi dell'Asia Meridionale, oltre ad essere membro sostituto nella commissione Diritti della Donna e Uguaglianza di Genere e nella sottocommissione per i Diritti dell'Uomo..\nIl 16 settembre 2009 \u00e8 stata eletta Vicepresidente dell'Assemblea Parlamentare Paritetica Africa-Caraibi-Pacifico-UE, che ha lo scopo diretto di promuovere i diritti dell'uomo e della democrazia come valori fondamentali per l\u2019umanit\u00e0.\nTra gli impegni di Ronzulli c'\u00e8 la tutela dei diritti delle donne lavoratrici; al riguardo, il 22 settembre 2010 si \u00e8 presentata a votare in Seduta Plenaria al Parlamento europeo tenendo in braccio la figlia Vittoria di appena 44 giorni, un gesto simbolico volto a rivendicare maggiori diritti per le donne nella conciliazione tra vita professionale e familiare.\nRonzulli ha presentato oltre un centinaio di interrogazioni alla Commissione europea, occupandosi di temi quali, ad esempio, la lotta alla diffusione nell'Unione europea di patologie quali il virus dell'epatite, la tubercolosi, il tumore ovarico, l'ipertensione arteriosa e la malattia di Alzheimer.\nRicandidatura alle europee 2014.\nAlle elezioni europee del 2014 viene ricandidata da Forza Italia nella circoscrizione Italia nord-occidentale, dove riesce ad ottiene 25.008 preferenze, ma non viene eletta.\nDa quando Silvio Berlusconi si riprende fisicamente a seguito di un delicato intervento al cuore nell'estate del 2016 lo segue in ogni suo spostamento, sostituendo di fatto Mariarosaria Rossi nel ruolo di assistente del Cavaliere.\nElezione a senatrice.\nIn occasione delle elezioni politiche del 2018 viene candidata nel collegio uninominale di Cant\u00f9 per il centro-destra al Senato della Repubblica, venendo poi eletta con il 56,80% dei consensi. Diventa presidente della Commissione parlamentare per l\u2019infanzia e l'adolescenza ed \u00e8 anche membro della Commissione industria, commercio, turismo di palazzo Madama. Diviene vice-capogruppo del partito al Senato dal 9 novembre 2018 e dal 15 febbraio 2021 sar\u00e0 la responsabile per i rapporti con gli alleati con il compito di coordinare, su indicazione del Presidente Berlusconi, le strategie comuni agli altri partiti della coalizione di centro-destra per le iniziative e per il programma.\nA luglio 2019 presenta al segretario federale della Lega Matteo Salvini e agli altri leader politici la sua proposta di riforma del sistema degli affidi e della gestione dei minori allontanati, che prevede tra le altre cose il diritto alla difesa per le famiglie, l\u2019impugnabilit\u00e0 dei provvedimenti, il rafforzamento del sistema dei controlli, l\u2019istituzione del Registro degli affidamenti e dell\u2019Osservatorio sulle case famiglia.\nA marzo 2021, per aver depositato un disegno di legge per rendere obbligatorio la vaccinazione per il personale sanitario contro il COVID-19, la Ronzulli riceve violenti attacchi e minacce di morte sui social, alla quale lei davanti all\u2019Adnkronos replica: \"\"Sono cresciuta in caserma e non mi fanno paura certo queste minacce\".\nControversie.\nScontro con Sonia Alfano.\nIl 15 dicembre 2010, durante una dichiarazione di voto al Parlamento europeo, Sonia Alfano accusa il governo italiano (allora presieduto dal centro-destra e da Silvio Berlusconi) di avere legalizzato la corruzione, dove la Ronzulli cerca di interrompere Alfano, urlando dall\u2019altra parte dell\u2019aula, redarguita dal presidente di turno; Alfano replica alla Ronzulli, apostrofandola con l'epiteto napoletano di \"vaiassa\": \"Le vajasse sono anche al Parlamento europeo?\"\", dove Ronzulli minaccia una querela contro Alfano.\nSonia Alfano ha pesantemente criticato Ronzulli nel 2011, definendola, sul suo blog, \"procacciatrice di arcorine, certosine e grazioline\" in riferimento alla presunta partecipazione ed organizzazione di festini a villa Certosa. Immediata la querela per diffamazione presentata da Ronzulli. Il gip del tribunale di Palermo prima oscura il blog della Alfano, ma nel 2015 l'inchiesta viene archiviata.\nCoinvolgimento nel caso Tarantini.\nDalle intercettazioni dalla Guardia di Finanza tra l'imprenditore Giampiero Tarantini e Silvio Berlusconi, emerge che la Ronzulli partecipava all\u2019organizzazione delle serate a Villa Certosa tra le escort e Berlusconi, dove organizzava gli spostamenti aerei e a \"\"smistare\" le ospiti nei bungalow, dove Berlusconi si riferisce a lei \"\u00e8 qui a farmi da segretaria\"\".\nScontro con Susy De Martini.\nA maggio 2014 l'eurodeputata di Forza Italia Susy De Martini, candidata anche lei nella circoscrizione di Nord Ovest, la accus\u00f2 di essere in lista per le europee \u00ab\"solo perch\u00e9, come Nicole Minetti, organizzava feste a Villa Certosa\"\u00bb, definendola \u00ab\"diversamente meritevole\"\u00bb. De Martini la accus\u00f2 anche di essere candidata solo per avere l'immunit\u00e0 parlamentare, in quanto coinvolta nel processo Ruby."}
{"id": "2442431", "revid": "104458", "url": "https://it.wikipedia.org/wiki?curid=2442431", "title": "Glungezer", "text": "Il Glungezer (2.677 ) \u00e8 una montagna delle Prealpi del Tux nelle Alpi Scistose Tirolesi. Si trova nel Tirolo a sud-est di Innsbruck.\nIl 29 febbraio 1964, il volo British Eagle 802, un Bristol Britannia in volo da Londra con destinazione Innsbruck impatt\u00f2 contro la parete orientale della montagna. In termini di vite umane rappresenta il peggior incidente avvenuto in territorio austriaco. "}
{"id": "2442435", "revid": "390153", "url": "https://it.wikipedia.org/wiki?curid=2442435", "title": "Ludwig Von Mises", "text": ""}
{"id": "2442436", "revid": "390153", "url": "https://it.wikipedia.org/wiki?curid=2442436", "title": "Ludwig Von Mises Institute", "text": ""}
{"id": "2442437", "revid": "390153", "url": "https://it.wikipedia.org/wiki?curid=2442437", "title": "Richard Von Mises", "text": ""}
{"id": "2442438", "revid": "390153", "url": "https://it.wikipedia.org/wiki?curid=2442438", "title": "Criterio di Von Mises", "text": ""}
{"id": "2442446", "revid": "1543377", "url": "https://it.wikipedia.org/wiki?curid=2442446", "title": "Justice League Europe", "text": "La Justice League Europe, spesso abbreviato in JLE, \u00e8 un gruppo di supereroi pubblicato dalla DC Comics, ideato nel 1989 da Keith Giffen e J.M. DeMatteis.\n\u00c8 stata una branca della Justice League International con base prima a Parigi e, in seguito, in Gran Bretagna.\nStoria editoriale.\nVisto il grande successo della Justice League International, la DC Comics ide\u00f2 una serie spin-off ambientata in Europa, sempre scritta dal duo Giffen/De Matteis, con storie ricche di humour e dialoghi brillanti.\nLa Lega aveva un'ambasciata a Parigi ed era composta da tutti quegli eroi \"in esubero\" nella Lega (indimenticabile l'affollatissima copertina di \"Justice League International n. 24\" con tutti i membri del team e con Guy Gardner che chiede \"\"Who let these guys in?\"); la formazione comprendeva:\nIn seguito il team trasloc\u00f2 in un castello abbandonato in Gran Bretagna.\nMortali nemici della JLE erano gli \"Extremist\"\" un gruppo di nemici ispirati a celebri criminali della Marvel Comics:\nNell'estate del 1996, dati i cali di vendite, la serie \u00e8 stata cancellata e sostituita dalla JLA di Grant Morrison."}
{"id": "2442447", "revid": "7336", "url": "https://it.wikipedia.org/wiki?curid=2442447", "title": "Alifatici", "text": ""}
{"id": "2442452", "revid": "767487", "url": "https://it.wikipedia.org/wiki?curid=2442452", "title": "Una donna molto speciale", "text": "Una donna molto speciale (\"Unhook the Stars\") \u00e8 un film del 1996 diretto da Nick Cassavetes.\nPer Nick Cassavetes, che per l'occasione dirige la madre Gena Rowlands, si \u00e8 trattato del debutto alla regia.\nTrama.\nLa vedova Mildred \u00e8 rimasta sola, dopo che il figlio si \u00e8 sposato e la figlia ha improvvisamente cambiato casa. Per combattere la sua solitudine, inizia a badare al figlioletto di sei anni della sua vicina di casa Monica. Giorno dopo giorno Mildred instaura un rapporto speciale con il piccolo J.J., che le d\u00e0 nuovi stimoli per reagire, nel frattempo conosce il camionista Big Tommy che inizia a corteggiarla.\nProduzione.\nIl film \u00e8 stato prodotto dalla collaborazione tra Hachette Premi\u00e8re, Miramax, e Sheen/Michaels Entertainment. Le attrezzature di illuminazione sono state fornite dalla Redman Movies and Stories; la Block-Korenbrot Public Relations si \u00e8 occupata invece della pubblicit\u00e0, mentre le attrezzature di produzione sono della Leonetti Company. Gli effetti speciali sono a cura di Rolf Larson, Peter Daniels, e Mark Arcolio. Le scene sono state ambientate completamente negli Stati Uniti, in particolare a Salt Lake City (Utah), e San Francisco (California). Le riprese si sono svolte dall'8 giugno 1995 a luglio dello stesso anno.\nDistribuzione.\nIl film in Italia \u00e8 stato distribuito dalla Medusa Film. Negli States \u00e8 stato invece distribuito nell'ottobre 1996 al Chicago International Film Festival; in Francia il 4 settembre 1996 dalla Pyramide Distribution; in Portogallo l'8 febbraio 1997 dalla Vit\u00f3ria Filmes; in Spagna il 17 gennaio 1997 dalla Ufilms, mentre in Argentina il 27 gennaio 1998 dalla Gativideo.\nAccoglienza.\nIncassi.\nLa pellicola ha incassato in patria nel primo week-end di apertura $ 33.258, e in tutto $ 234.843.\nCritica.\nSu Rotten Tomatoes ha ottenuto un punteggio dell'81%, con una media dei voti di 6,50 su 10 basata su 21 critiche."}
{"id": "2442453", "revid": "118493763", "url": "https://it.wikipedia.org/wiki?curid=2442453", "title": "Comunit\u00e0 ebraica di Verona", "text": "La comunit\u00e0 ebraica di Verona \u00e8 una delle pi\u00f9 antiche e importanti di Italia. \u00c8 oggi una delle 21 comunit\u00e0 ebraiche riunite nell'UCEI, Ha sede in via Portici 3.\nLa storia.\nDifficile datare la presenza ebraica nella citt\u00e0 di Verona. Certamente erano presenti ebrei nel X secolo, tanto che nel 965 il vescovo veronese, come conseguenza di una disputa teologica, ne caus\u00f2 l'espulsione. Si trovano nuove tracce documentali della loro presenza nei territori circostanti la citt\u00e0 ancora alla fine del XII secolo. I nomi riportati in questi documenti fanno pensare che l'origine di questi ebrei fosse germanica e quindi di rito askenazita.\nFamosi filosofi e poeti ebbero modo di passare da Verona. Tra questi il poeta \"Abrah\u00e0m ibn Ezra\", il talmudista \"Hill\u00e8l ben Shemuel\" e gi\u00e0 nel 1239 sembra essere presente un tribunale rabbinico.\nBench\u00e9 si possa ritenere certo che ebrei abbiano risieduto a Verona anche durante il dominio scaligero, la prima documentazione che comincia ad attestare la loro presenza \u00e8 del 1408. La Repubblica di Venezia autorizz\u00f2 la residenza ebraica a Verona. Come nel resto dei territori Veneziani, gli ebrei furono inizialmente autorizzati esclusivamente al prestito. Con il medesimo atto venne assegnata, quale area di residenza, contrada San Sebastiano, nei pressi di Piazza delle Erbe. Sempre condividendo il destino dei propri correligionari in territorio veneziano, anche a Verona gli ebrei vennero ripetutamente espulsi e richiamati a seconda degli umori della popolazione e delle casse della Serenissima.\nLa consistenza della presenza ebraica a Verona non \u00e8 definibile, sia a causa delle continue espulsioni, sia per il fatto che non furono fatti censimenti. Nel 1599 venne compiuto un censimento, e si cont\u00f2 la presenza ebraica in circa 400 persone, che possedevano 25 botteghe.\nL'iniziale costrizione al solo mestiere del prestito, venne via via ad alleggerirsi consentendo l'ingresso ebraico nel commercio e nel campo della tessitura. \u00c8 anche in conseguenza dell'aumentare della presenza ebraica nei commerci che, su spinta del vescovo Valerio, nel 1600 viene istituito il ghetto. A differenza di Venezia, dove gli ebrei vennero costretti in ghetto forzatamente nel 1516, la creazione del ghetto incontr\u00f2 i favori della popolazione ebraica. Non erano infatti rari i casi di violenze antisemite. Venne destinata a ghetto la zona che oggi si trova tra via Mazzini e via dei Pellicciai, sempre in prossimit\u00e0 di Piazza delle Erbe.\nL'acuirsi della pressione sugli ebrei veneziani caus\u00f2 alcune ondate immigratorie tra il 1638 ed il 1655 che portarono a Verona numerose famiglie sefardite in prevalenza dedite al commercio. Come gi\u00e0 avvenne a Venezia, anche a Verona l'integrazione tra la comunit\u00e0 sefardita e quella originale impieg\u00f2 parecchi anni ma, gi\u00e0 nel 1675 venne istituita una scuola comune. La comunit\u00e0 crebbe numericamente e, a fine secolo, contava circa 900 persone. Gli ebrei iniziarono nuove attivit\u00e0 entrando nel commercio del tabacco, nell'esattoria, nella mediazione.\nQuando, nel 1797, le truppe napoleoniche aprirono il ghetto, la comunit\u00e0 ebraica era ben inserita nella vita veronese: molte botteghe erano di propriet\u00e0, il commercio delle stoffe era ben avviato, commercianti partecipavano senza problemi al mercato di Campo Marzio.\nNeppure il passaggio sotto l'Austria-Ungheria modific\u00f2 lo status dei cittadini ebrei. In questi stessi anni la comunit\u00e0 visse il suo momento di massima espansione avendo raggiunto le 1400 persone. Subito per\u00f2 la comunit\u00e0 cominci\u00f2 a decrescere, e, nel 1931, contava poco pi\u00f9 di 400 persone (471 furono le persone colpite dalle leggi razziali nel 1938: 414 nella Provincia di Verona e 57 in quella di Vicenza, ridottesi poi a 231 nel 1940).\n45 furono gli ebrei veronesi deportati dai nazifascisti. Al termine della seconda guerra mondiale la comunit\u00e0 ufficiale contava un centinaio di persone e tale \u00e8 rimasta a tutt'oggi (120 regolarmente iscritti, di cui una dozzina nella provincia di Vicenza). Diverse altre famiglie di fede ebraica non iscritte alla comunit\u00e0 risiedono tra le province di Verona e Vicenza.\nLa sinagoga di Verona, di rito tedesco, si trova nel centro storico in via Portici (una via laterale di via Mazzini) ed \u00e8 stata ristrutturata nel 2002. Annesso alla sinagoga si trova un piccolo museo.\nIl cimitero di borgo Venezia conserva lapidi che risalgono fino al Settecento. Si conserva memoria di due cimiteri precedenti: uno in campo Fiore, in uso dal XVII al XVIII secolo; l'altro a Porta Nuova, dismesso nel 1855, del quale rimane anche qualche immagine fotografica. \nRabbini di Verona e Vicenza negli anni dopo guerra :\nNello Pavoncello 1950 \nEmanuele Weiss Levi 1959-1986\nCrescenzo Piattelli 1986-2012\nIzac Havi 2012-2013\nCesare Moscati 2013\nYosef Y. Labi 2015-2020"}
{"id": "2442456", "revid": "767487", "url": "https://it.wikipedia.org/wiki?curid=2442456", "title": "Kreuzjoch", "text": "Il Kreuzjoch (2.558 ) \u00e8 la montagna pi\u00f9 alta delle Alpi di Kitzb\u00fchel nelle Alpi Scistose Tirolesi. Si trova nel Tirolo."}
{"id": "2442460", "revid": "131358", "url": "https://it.wikipedia.org/wiki?curid=2442460", "title": "First Vienna FC", "text": ""}
{"id": "2442463", "revid": "309289", "url": "https://it.wikipedia.org/wiki?curid=2442463", "title": "Bary\u0161 (fiume)", "text": "Il Bary\u0161 () \u00e8 un fiume della Russia europea centrale (oblast' di Ul'janovsk), affluente di destra della Sura (bacino idrografico del Volga).\nIl fiume scorre lungo le alture del Volga in direzione generalmente settentrionale o nord-occidentale. Nell'altro corso tocca l'omonima citt\u00e0 di Bary\u0161. Sfocia nel fiume Sura a 320\u00a0km dalla foce. Ha una lunghezza di 247\u00a0km, l'area del suo bacino \u00e8 di 5\u00a0800\u00a0km\u00b2. Gela da novembre ad aprile."}
{"id": "2442464", "revid": "287204", "url": "https://it.wikipedia.org/wiki?curid=2442464", "title": "Barys", "text": ""}
{"id": "2442465", "revid": "80339", "url": "https://it.wikipedia.org/wiki?curid=2442465", "title": "Barysh", "text": ""}
{"id": "2442467", "revid": "104458", "url": "https://it.wikipedia.org/wiki?curid=2442467", "title": "Carmen Casanova", "text": "Biografia.\nLa sciatrice grigionese originaria di Vignogn (comune in seguito accorpato a Lumnezia) inizi\u00f2 a partecipare a gare FIS nel gennaio del 1996 ed esord\u00ec nel circuito continentale della Coppa Europa il 7 febbraio 1997 disputando la discesa libera di Sankt Moritz, che chiuse al 45\u00ba posto. Il 6 gennaio 2005 debutt\u00f2 in Coppa del Mondo nella discesa libera di Santa Caterina Valfurva, classificandosi al 26\u00ba posto; nella stessa stagione in Coppa Europa conquist\u00f2 i suoi unici tre podi (due le vittorie) nel circuito, tra l'11 e il 15 gennaio a Meg\u00e8ve, e anche grazie a quei piazzamenti vinse la classifica di discesa libera quell'anno.\nNel corso della sua carriera in Coppa del Mondo raccolse, come migliori risultati, due decimi posti, entrambi in discesa libera: il primo il 21 gennaio 2006 a Sankt Moritz, il secondo il 1\u00ba dicembre dello stesso anno a Lake Louise. Si ritir\u00f2 nel 2009; la sua ultima gara in carriera fu la discesa libera di Coppa del Mondo disputata a Tarvisio il 21 febbraio di quell'anno e chiusa dalla Casanova al 33\u00ba posto. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2442469", "revid": "110157", "url": "https://it.wikipedia.org/wiki?curid=2442469", "title": "These Are the Good Times People", "text": "These Are The Good Times People \u00e8 il sesto LP dei The Presidents of the United States of America, pubblicato l'11 marzo 2008. Questo \u00e8 il loro primo album nel quale compare Andrew McKeag invece di Dave Dederer al guitbass."}
{"id": "2442473", "revid": "767487", "url": "https://it.wikipedia.org/wiki?curid=2442473", "title": "Discovery (nave)", "text": "La Discovery fu un veliero britannico varato prima del 1602. Esso venne utilizzato in sei spedizioni alla ricerca del passaggio a nordovest.\nLa \"Discovery\" era la pi\u00f9 piccola delle tre navi che condussero il capitano Christopher Newport nel viaggio che determin\u00f2 la fondazione di Jamestown nella nuova Colonia della Virginia nel 1607. Quando il capitano Newport torn\u00f2 a Londra, lasci\u00f2 la \"Discovery\" ad uso dei coloni.\nUna riproduzione della \"Discovery\" e delle sue sorelle, le pi\u00f9 grandi \"Susan Constant\" e \"Godspeed\", sono ormeggiate sul fiume James a Jamestown Settlement (ex Jamestown Festival Park), adiacente al National Historic Site. Una nuova \"Discovery\", costruita a Boothbay Harbor nel Maine, venne varata nel settembre 2006."}
{"id": "2442474", "revid": "716300", "url": "https://it.wikipedia.org/wiki?curid=2442474", "title": "General der Infanterie", "text": ", in italiano letteralmente \"generale della fanteria\", era un grado degli ufficiali generali nei vecchi eserciti tedeschi, specializzato alla guida di grandi unit\u00e0 di fanteria.\nStoria.\nIl grado di General der Infanterie venne utilizzato a partire dal XIX secolo ed era, nella Wehrmacht, intermedio tra \"Generalleutnant\" (tenente generale) et celui de \"Generaloberst\" (colonnello generale) e corrispondeva al generale di corpo d'armata dell'Esercito Italiano Nel 1935, la \"Wehrmacht\" introdusse anche i gradi di ' (approvvigionamenti), ' (truppe di montagna), ' (paracadutisti) et ' (transmissioni).\nIl grado era presente anche nella kaiserliche und k\u00f6nigliche Armee, l'Imperiale e regio esercito dell'Impero austro-ungarico."}
{"id": "2442479", "revid": "228587", "url": "https://it.wikipedia.org/wiki?curid=2442479", "title": "U.S. Men's Clay Court Championships 2008 - Singolare", "text": "Il singolare dell'U.S. Men's Clay Court Championships 2008 \u00e8 stato un torneo di tennis facente parte dell'ATP Tour.\nIvo Karlovi\u0107 era il detentore del titolo, ma quest'anno non ha partecipato.\nMarcel Granollers ha vinto in finale 6\u20134, 1\u20136, 7\u20135, contro James Blake."}
{"id": "2442484", "revid": "1543377", "url": "https://it.wikipedia.org/wiki?curid=2442484", "title": "Luigi Colani", "text": "Biografia.\nIl nome di battesimo di Luigi Colani era in realt\u00e0 Lutz: avrebbe cambiato il proprio nome con Luigi solo molto pi\u00f9 in l\u00e0. Il padre di Lutz Colani era un architetto cinematografico di origine svizzera, mentre la madre, di origine polacca, lavorava presso una compagnia teatrale. Dal momento che la famiglia Colani aveva avuto molti bambini, i genitori non fecero mai regali ai propri bambini, ma li educarono a costruire da s\u00e9 i propri giocattoli. Tale insegnamento venne recepito dal piccolo Lutz in maniera impressionante, a tal punto che nel giro di pochissimi anni, era gi\u00e0 in grado di costruire oggetti utilizzando svariati materiali, come legno, ferro, gesso o argilla. I suoi giocattoli preferiti erano mezzi di trasporto, per cui il piccolo Lutz era solito costruire aerei, automobili o navi.\nNel 1946, Lutz Colani si iscrisse all'Accademia delle Belle Arti di Berlino, dove frequent\u00f2 i corsi di scultura e pittura. Due anni dopo si iscrisse alla Sorbona di Parigi, dove frequent\u00f2 gli studi di aerodinamica.\nAll'inizio del 1953 si trasfer\u00ec in California, presso il costruttore aeronautico Douglas Aircraft Company, dove partecip\u00f2 ad una ricerca su nuovi materiali, gi\u00e0 in qualit\u00e0 di responsabile. Alla fine dello stesso anno, Lutz Colani torn\u00f2 in Francia, dove cominci\u00f2 a dedicarsi al design automobilistico, ponendo particolare enfasi all'aspetto aerodinamico di una carrozzeria automobilistica. Nel 1954, a Ginevra, ricevette il premio \"Golden Rose\" per il suo lavoro nel campo dell'aerodinamica automobilistica.\nDurante gli anni cinquanta, Lutz Colani svilupp\u00f2 il suo linguaggio creativo, fatto di rotondit\u00e0 spesso esasperate, che evocano il dinamismo e la vitalit\u00e0 di oggetto. Colani si \u00e8 sempre proclamato fautore delle linee tondeggianti. Tale tendenza stilistica, che Colani fece propria, ricevette anche un nome: \"bio-design\".\nNel 1957 ci fu il gi\u00e0 citato cambio di nome: da quel momento in poi si sarebbe chiamato Luigi Colani. Nello stesso anno, Colani realizz\u00f2 una vettura su base Alfa Romeo Giulietta, denominata poi \"Colani Alfa Romeo\". Tale vettura, d'impostazione sportiva, fu la prima a terminare un giro al circuito del N\u00fcrburgring in un tempo inferiore ai 10 minuti.\nNel 1959, Luigi Colani realizz\u00f2 un lavoro sulla base dell'allora neonata BMW 700.\nIl decennio successivo vide Luigi Colani dedicarsi sempre in maniera assidua al design automobilistico, ma il designer tedesco cominci\u00f2 ad includere nel suo campo di interessi anche altri oggetti di uso comune, come alcuni mobili per la casa. Nel 1968, riunito un team di designers, Luigi Colani fond\u00f2 un suo studio di design in Vestfalia e cominci\u00f2 a lavorare sulle potenzialit\u00e0 dei materiali plastici per la costruzione di automobili, mobili per la casa ed anche apparecchiature come per esempio macchine fotografiche.\nColani fu autore anche dell'aerodinamica di una vettura di Formula 1, la Eifelland del 1972, basata su un telaio March e guidata da Rolf Stommelen.\nLa vettura, pi\u00f9 volte modificata nel corso della stagione, non ottenne grandi risultati anche per mancanza di fondi, ma \u00e8 ancora oggi ricordata per il design innovativo caratterizzato da una presa d'aria dinamica per il motore posta davanti all'abitacolo e da un singolo specchietto retrovisore posto su un pilone centrale.\nDa questo punto in poi, la strada che si apr\u00ec di fronte a Luigi Colani fu in discesa: i consensi da tutto il mondo arrivavano a raffica, anche dal lontano Giappone, dove nel 1973 Colani si trasfer\u00ec per studiare le varie possibilit\u00e0 offerte da quel Paese. Tornato in Europa, prosegu\u00ec la sua inarrestabile marcia verso nuove frontiere del design, andando ad occuparsi anche di mezzi pesanti. Del 1976 fu la realizzazione di un piccolo aereo con pannelli in plastica, mosso da un motore Wankel e denominato \"Fanliner\". Nel 1981, preparando aerodinamicamente una Citro\u00ebn 2CV, Colani riusc\u00ec a farle stabilire un record di consumo: la vettura percorse 100 km richiedendo solamente 1.7 litri di carburante.\nNel 1982, Luigi Colani si trasfer\u00ec nuovamente in Giappone, dove si trov\u00f2 ad insegnare design industriale e dove nel 1985 realizz\u00f2 il \"Colani Tokyo Robot Theatre\". Nel 1986 torn\u00f2 nuovamente in Europa e fond\u00f2 a Berna il Colani Design Studio.\nPer Canon, ha sviluppato i prototipi delle fotocamere \"5 Systems\" e nel 1984 \u00e8 stato votato come il 1\u00b0 Designer industriale in Giappone presso Otaru. Nel 1986, ha ricevuto il Golden Camera Award per la Canon T90. Sulla base di quella fotocamera ancora oggi, ad oltre 30 anni, \u00e8 improntato il design delle reflex professionali della casa nipponica.\nNegli anni novanta, Colani ampli\u00f2 ulteriormente il proprio campo di attivit\u00e0: oltre ai mezzi di trasporto, si occup\u00f2 anche del disegno di elettrodomestici (come per esempio i personal computer), oggetti di uso comune (come occhiali, orologi e persino carta da parati) ed oggetti pi\u00f9 particolari, come ad esempio strumenti musicali. Ma uno dei suoi progetti pi\u00f9 amibiziosi \u00e8 stato la \"Bio-City\", una citt\u00e0 disegnata da Colani seguendo i suoi criteri del bio-design.\nNel 1991 disegn\u00f2 la Ferrari Testa d'Oro, realizzata in un unico esemplare, che stabil\u00ec il record del mondo di velocit\u00e0 di 351 Km/h.\nAnche i primi anni del nuovo secolo hanno visto Colani, oramai anziano, ma sempre assai vulcanico, cimentarsi su svariati altri oggetti (microscopi, docce, aerei ed autotreni). Dopo il suo primo riconoscimento del 1954 giunsero negli anni numerosi altri riconoscimenti (circa una dozzina), che hanno consacrato Luigi (o Lutz) Colani nell'olimpo del design industriale.\nLuigi Colani \u00e8 deceduto a Karlsruhe, in Germania, nel settembre 2019 all'et\u00e0 di 91 anni in seguito ad una grave malattia. Lo ha comunicato la sua compagna Yazhen Zhao."}
{"id": "2442485", "revid": "63727", "url": "https://it.wikipedia.org/wiki?curid=2442485", "title": "Lutz Colani", "text": ""}
