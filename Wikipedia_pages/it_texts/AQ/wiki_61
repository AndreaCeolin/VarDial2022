{"id": "2544710", "revid": "125504437", "url": "https://it.wikipedia.org/wiki?curid=2544710", "title": "Episodi di Warehouse 13 (prima stagione)", "text": "La prima stagione di \"Warehouse 13\" negli Stati Uniti d'America, paese di origine della serie, \u00e8 andata in onda sul canale Syfy dal 7 luglio al 22 settembre 2009.\nIn Italia \u00e8 stata trasmessa su Steel dal 1\u00ba febbraio al 15 marzo 2010.\nIl magazzino 13.\nTrama.\nWashington: durante una mostra internazionale di opere antiche, un uomo cerca di uccidere il Presidente degli Stati Uniti. A salvare la vita del Presidente, ci pensano 2 agenti dei servizi segreti, Peter \"Pete\" Lattimer e Myka Bering, che bloccano rispettivamente l'attentatore e uno strano artefatto di origine azteca, chiamato \"La Pietra del Sangue\", che sembra influire sul comportamento dell'attentatore.\nA seguito di questa operazione, loro malgrado, i 2 agenti vengono trasferiti in Dakota del Sud, al \"Warehouse 13\", un magazzino top secret, gestito da Arthur \"Artie\" Nielsen per conto di una misteriosa signora Frederic, in cui vengono raccolti e archiviati oggetti misteriosi dotati di poteri paranormali.\nNella loro prima missione recupereranno un pettine appartenuto a Lucrezia Borgia, che induceva una donna a spingere al suicidio o far compiere omicidi ad altre persone.\nRisonanza.\nTrama.\nA Chicago si registrano strane rapine in banca, dove i furti avvengono senza l'ausilio di armi convenzionali. Cos\u00ec Artie invia Pete e Myka per investigare sul posto, dove troveranno l'agente dell'FBI Belski, con cui dovranno collaborare. Si scoprir\u00e0 che le rapine avvengono con l'ausilio di messaggi subliminali indotti da una misteriosa composizione musicale, composta da un certo Eric Marsden. Nel frattempo Artie scopre che qualcuno sta cercando di infiltrarsi nel database del magazzino, ma nonostante i suoi sforzi non riesce a localizzare chi sia.\nMagnetismo.\nTrama.\nA Unionville, in Colorado, alcuni abitanti hanno strani comportamenti, che mettono in pericolo le loro stesse vite e quelle degli altri. Pete e Myka riescono a scoprire l'elemento con cui sono venuti i contatto tutti i soggetti che assumono tali comportamenti, tra i quali la stessa Myka: un'antica poltrona del parroco del paese, appartenuta a suo nonno James Braid. Nel frattempo Artie si accorge che chi stava cercando di infiltrarsi nel suo database, adesso, sfruttando le linee della corrente elettrica, sta cercando di localizzare il magazzino, e sembra esserci riuscito.\nClaudia.\nTrama.\nChi ha cercato di introdursi nel magazzino riesce nel suo scopo e si presenta davanti ad Artie. Si tratta di una giovane ragazza, Claudia Donovan, che vuole che Artie la aiuti a salvare suo fratello, rimasto intrappolato da 12 anni in un limbo, mentre stava facendo un esperimento per cui proprio Artie l'aveva spinto. Artie, quando si accorge che il fratello di Claudia in effetti non era morto come credeva, decide di aiutarla, raggiungendo un vecchio laboratorio e allontanandosi cos\u00ec dal \"magazzino\".\nNel frattempo la signora Frederic, venuta a sapere dell'allontanamento di Artie, ordina a Pete e Myka di investigare sull'esperimento, che coinvolge la \"Bussola di Rheticus\", che 12 anni prima non era riuscito al fratello di Claudia, in modo cos\u00ec da poter aiutare Artie a completare l'operazione.\nI quattro elementi.\nTrama.\nA Manhattan una scultura viene rubata in modo insolito, senza forzare i sistemi di sicurezza o le entrate, da una famosa casa d'aste. Artie decide cos\u00ec di inviare sul posto Pete e Myka per investigare. I due scopriranno che il furto \u00e8 stato compiuto usando un artefatto, un mantello appartenuto alla trib\u00f9 dei Lenape, che permette di attraversare tutti i corpi solidi, muri compresi. Il ladro \u00e8 un ricco imprenditore che sta cercando un'antica grotta nel sottosuolo di New York. Ci riuscir\u00e0 riunendo quattro sculture, create dall'architetto Walter Burley Griffin, che rappresentano i \"quattro elementi\": acqua, aria, roccia e fuoco. L'imprenditore riesce ma proprio mentre \u00e8 sul punto di acquisire una forza soprannaturale Pete lo trafigge al cuore con una freccia presente all'interno della grotta.\nNel frattempo Artie trova un lavoro per il fratello di Claudia, inviandolo al CERN, mentre decide di tenere con lui nel magazzino come aiutante la stessa Claudia.\nAlto voltaggio.\nTrama.\nA St. Louis si verifica una strana esplosione in una centrale di polizia. Cos\u00ec Artie invia Pete e Myka per indagare. Nel luogo dell'esplosione viene anche rinvenuto il corpo di un agente dei servizi segreti. Si scoprir\u00e0 che lavorava per il \"magazzino\" nel 1955, ed \u00e8 rimasto ucciso nel corso di un'indagine, la stessa in cui sono coinvolti adesso Pete e Myka. L'artefatto infatti \u00e8 lo stesso, chiamato \"La Spina dei Saraceni\", che passa da un corpo all'altro finendo per uccidere la persona alla quale si attacca. Anche lo stesso Pete viene colpito, ma grazie ad un'intuizione di Claudia, l'artefatto viene messo fuori uso sovraccaricandolo di corrente.\nImplosione.\nTrama.\nIn un museo di Washington viene trasferita dal Giappone un'antica spada da samurai, la \"Honjo Masamune\" che Artie crede avere particolari poteri. Cos\u00ec Pete e Myka cercano di rubarla, ma vengono anticipati da un misterioso personaggio, che si avvale nel furto di una bomba ad antimateria. Artie inizia cos\u00ec a sospettare che si tratti di una sua vecchia conoscenza: James MacPherson. Ne ha la certezza quando viene emesso un mandato di arresto a causa di una vecchia accusa di spionaggio che gli era stata fatta. Solo MacPherson poteva essere in grado di farlo. Dopo che la signora Frederic fa ritirare le accuse nei confronti di Artie, quest'ultimo pu\u00f2 rimettersi, con l'aiuto di Pete e Myka, alla ricerca della spada e di MacPherson. Nel finale MacPherson pugnala Artie con la spada, ferendolo, prima di fuggire via. L'antica spada potr\u00e0 cos\u00ec ritornare con la squadra al \"magazzino\", nei confronti del quale adesso sembra gravare la minaccia MacPherson, le cui intenzioni non sono ancora chiare.\nLo specchio di Alice.\nTrama.\nAll'interno del magazzino durante un incidente Myka finisce intrappolata nello \"Specchio di Alice\" (a causa dell'interazione tra lo specchio e la palla stroboscopica dello Studio 54) e al suo posto esce fuori Alice, che fino a quel momento era rimasta rinchiusa. Ma poich\u00e9 ha le stesse sembianze di Myka, inizialmente nessuno se ne accorger\u00e0. Quando a Las Vegas una coppia inizia a collezionare vincite in un casin\u00f2, Pete si reca per indagare con la falsa Myka, e scoprono che la fortuna dei due giocatori \u00e8 dovuta ad una fiche proveniente dal Jubilee Grand Casino.\nMa ben presto sia Pete che Artie si rendono conto dello scambio di persone avvenuto nel magazzino, ed al ritorno dalla missione, le cose vengono ripristinate, con la vera Myka che viene tirata fuori dallo specchio e Alice che viene nuovamente imprigionata.\nRimpianti.\nTrama.\nIn una prigione della Florida si verificano strani suicidi, cos\u00ec Pete e Myka vanno ad indagare sul posto. Questa volta per\u00f2 non si riesce ad identificare facilmente il manufatto responsabile e gli stessi Pete e Myka sono vittime di allucinazioni. Ben presto ci si render\u00e0 conto che la responsabilit\u00e0 \u00e8 della stessa prigione. Indagando pi\u00f9 a fondo si scoprir\u00e0 che se fino a quel momento non si erano verificati strani incidenti e suicidi era grazie ad una croce di quarzo che era stata di recente spostata dopo il cambio di direttore. Dopo aver ripristinato il manufatto nella posizione originale, nella prigione ritorna la calma.\nNel frattempo, al magazzino, Claudia decide di utilizzare il \"Camice di Alessandro Volta, che la rende una sorta di potente calamita, per arrampicarsi su una trave al fine di raggiungere il soffitto e sostituire una lampadina difettosa. Ma finisce intrappolata nel manufatto e Artie avr\u00e0 un bel da fare per liberarla.\nMalfunzionamenti.\nTrama.\nArtie concede una giornata libera a Pete e Myka e viene convocato dalla signora Frederic. All'incontro per\u00f2 non trover\u00e0 solo lei, ma anche altri suoi superiori, che vengono definiti i \"reggenti\", un gruppo di persone che sovrintende alla gestione del magazzino. Nell'incontro viene messo in discussione l'operato di Artie, ma alla fine gli viene dato il via libera per occuparsi della caccia a MacPherson.\nNel frattempo Claudia si imbatte in una serie di incidenti all'interno del magazzino, che arriva sul punto di rischiare di esplodere. Ma Pete e Myka accorreranno in suo aiuto e insieme rimetteranno le cose a posto.\nMai pi\u00f9.\nTrama.\nPete e Myka sono sulle tracce di MacPherson in due diversi luoghi. Pete riuscir\u00e0 a trovarlo, ma grazie all'uso di un artefatto, dei cembali, gli sfuggir\u00e0. Al termine dell'infruttuosa operazione Myka riceve una spiacevole chiamata dalla madre: suo padre sta male. Cos\u00ec Myka andr\u00e0 a fargli visita insieme a Pete. Si scoprir\u00e0 che la colpa dello stato di salute del padre di Myka \u00e8 di uno strano libro. Ma il classico modo di neutralizzare gli artefatti non funziona, infatti questa volta si tratta di un oggetto \"biforcuto\", costituito da due pezzi, e per fermarlo occorre ricongiungere le due parti. In questo caso si tratta di una penna appartenuta ad Edgar Allan Poe (come anche il libro), che Pete recuperer\u00e0 da un'universit\u00e0 poco distante insieme a Claudia, visto che Myka resta accanto al padre. Ricongiunti il libro e la penna, il padre di Myka si riprende, ma proprio quando Pete e Myka sono sul punto di ritornare al magazzino si presenta MacPherson, che aveva pianificato il tutto, minacciando la vita dei genitori di Myka con la \"Lanterna di Jack lo squartatore\" e ottenendo in cambio la consegna del libro e della penna.\nMacPherson.\nTrama.\nLa signora Frederic rivela a Pete e Myka il perch\u00e9 MacPherson ce l'abbia con Artie e il magazzino: in passato Artie non voleva salvare la donna che MacPherson amava, perch\u00e9 salvandola, come ha poi fatto MacPherson, usando un artefatto chiamato \"La Fenice\", avrebbe provocato la morte di altre persone. Durante le ricerche per localizzarlo, si scopre che MacPherson sta conducendo un'asta con oggetti rubati dal magazzino. La signora Frederic consultando le registrazioni degli oggetti rubati vede che \u00e8 stata Claudia a prenderli. Intanto Artie, Pete e Myka arrivati nel luogo dell'asta di MacPherson, vedono una persona con le sembianze dello stesso Artie. I tre credono sia MacPherson che usi un artefatto, ma in realt\u00e0 \u00e8 un suo aiutante (che sta usando il \"Ditale di Harriet Tubman\"). MacPherson, che stava per scappare, viene catturato da Pete grazie al \"Bicchiere di Eliogabalo\" (in grado di produrre un suono che stordisce chiunque lo ascolti).\nPortato MacPherson al magazzino, Artie decide di rinchiuderlo in luogo segreto dove venivano bloccate, con un processo di criogenesi e di bronzatura, tutte le persone pericolose. Ma dopo poco si vede Claudia che inverte il processo e lo libera. In realt\u00e0 non si tratta di Claudia, ma di Leena, che ha cambiato il proprio aspetto grazie al \"Ditale di Tubman\". Nel finale si vede MacPherson allontanarsi dal magazzino, dopo aver rinchiuso Artie nel corridoio che collega il magazzino con l'esterno, e che verr\u00e0 poi fatto saltare in aria."}
{"id": "2544711", "revid": "1442080", "url": "https://it.wikipedia.org/wiki?curid=2544711", "title": "Domenico Antonio Sonni", "text": " \nBiografia.\nNacque a Falerna, nella provincia di Calabria Ulteriore, da Giovanni Sonni e Caterina Trunzo.\nFu avviato alla carriera ecclesiastica dallo zio, padre Antonio Sonni, illustre cappuccino, guardiano del convento dei cappuccini di Nocera Terinese. Fu ordinato nel 1784 presso il seminario di Tropea, nominato dal vescovo Felice Pa\u00f9, in carica dal 1751.\nTrasferitosi a Napoli, capitale del Regno, nel 1785, studi\u00f2 e si laure\u00f2 in matematica, fisica e filosofia sotto la guida dell'illustre professore Marzucca. Quando questi mor\u00ec, fu chiamato a sostituirlo nelle medesime cattedre con Real dispaccio datato 29 luglio 1792.\nFu incaricato quale professore di matematica, presso la Reale Accademia Militare \"Nunziatella\", con Real decreto del 1\u00ba dicembre 1802); poi, come Regio Revisore dei libri da stamparsi; esaminatore dei Tavolari del Sacro Regio Consiglio e degli Ingegneri Camerali (1803); professore trattista ed esaminatore della Reale Accademia delle Guardie Marine (a partire dal 24 novembre 1806); esaminatore dei libri della Biblioteca Sanseverino (dal 19 marzo 1807); componente della Gran Commissione per la Statistica generale del Regno (dal 17 dicembre 1808); socio residente del Reale Istituto d'Incoraggiamento e dell'Accademia Pontaniana (11 luglio 1809).\nNel 1820 si dedic\u00f2 alla politica e fu eletto deputato per la provincia di Calabria Ulteriore II. Mor\u00ec a Napoli in via Toledo, davanti alla chiesa di San Nicola alla Carit\u00e0, per un colpo apoplettico."}
{"id": "2544712", "revid": "2064840", "url": "https://it.wikipedia.org/wiki?curid=2544712", "title": "Andy Souwer", "text": "Caratteristiche tecniche.\nDotato di un ottimo pugilato e di un repertorio completo di tecniche di calcio, Souwer \u00e8 specializzato nel K-1; torneo da ring nato in Giappone negli anni 90 con uno speciale regolamento diffuso in tutto il mondo che prevede una fusione tra tecniche di Muay Thai, Kickboxing, American full contact karate e Taekwondo. Souwer \u00e8 anche uno dei migliori professionisti al mondo nella Shoot boxing. Atleta aggressivo, a tratti attendista e gran tecnico; abbina alle notevoli capacit\u00e0 anche un carattere combattivo; aspetto che spesso gli ha permesso di fronteggiare e vincere avversari tecnicamente pi\u00f9 forti. \u00c8 uno degli atleti olandesi pi\u00f9 famosi al mondo nella Kickboxing. Ha iniziato ad allenarsi nella Ling Ho Gym di Amsterdam. Successivamente ha scelto come allenatore Andre Mannaart, spostandosi nella storica e prestigiosa scuola olandese Mejiro Gym. Dal 2005 -pur mantenendo un profondo rapporto d'amicizia con il suo ex-coach- ha fondato nella sua citt\u00e0 natale Den Bosch una scuola e un team chiamato Souwer Sport Institute\nCarriera.\nHa effettuato il suo primo combattimento a 8 anni. A sedici anni, nel 1998, ha vinto il suo primo titolo mondiale e a diciotto era gi\u00e0 in possesso di tre titoli differenti. ha partecipato al prestigioso \"K-1 MAX\" ininterrottamente dal 2002. Vincitore nel 2005 contro Buakaw, perde la rivincita l'anno successivo, per tornare campione nel 2007 contro il giapponese Masato. Nel 2002, 2004, 2006 e 2008 si laurea campione del mondo di Shoot boxing, non riuscendo per\u00f2 a vincere per la terza volta il K-1 MAX, in quanto nel 2009 viene sconfitto in finale dall'italiano Giorgio Petrosyan. Dopo vari incontri in diverse partecipazioni (a Milano nell'Oktagon del 2009 e a vari eventi del brand \"It's Showtime\") riesce a vincere nuovamente il \"Shoot Boxing World Tournament\" nel 2012. Perde il K-1 World Grand Prix del 2012 contro l'ucraino Artur Kyshenko. Decide di diventare pugile professionista nel 2014 e a marzo debutta con un KO tecnico contro Paata Varduashvili, in un incontro nella sua Den Bosch. Nell'aprile dello stesso anno ritorna in gran forma a Milano, dove all'Oktagon domina il fortissimo Yuri Bessmertny nell'incontro d'esibizione per il circuito \"Legend 3: Pour Homme\".\nIl 15 ottobre 2021 annuncia il suo ritiro dallo sport professionistico, dopo la sconfitta e l'infortunio subiti per mano di Marat Grigorian nel primo turno del torneo dei pesi piuma di ONE Championship."}
{"id": "2544714", "revid": "123763884", "url": "https://it.wikipedia.org/wiki?curid=2544714", "title": "Viktor Coj", "text": "Biografia.\nViktor Robertovi\u010d Coj nacque a Leningrado il 21 giugno 1962 come unico figlio di Valentina Vasil'evna Coj (nata Guseva), un'insegnante russa, e Robert Maksimovi\u010d Coj, un ingegnere sovietico-coreano. Le origini coreane di Coj risalgono alla cittadina di S\u014fngjin, l'attuale Kimch'aek in Corea del Nord, dove era nato il bisnonno Choi Yong-nam.\nCoj crebbe nei pressi del Moskovskij park Pobedy, dove nacque in un ospedale in via Kuznecovskaja. La famiglia visse in una nota casa all'angolo della Moskovskij prospekt e Bassejnaja. Per un certo periodo, Coj studi\u00f2 ad una vicinia scuola nella via Frunze, dove lavorava la madre.\nDal 1974 al 1977, Coj frequent\u00f2 una scuola secondaria artistica, dove era membro della band Palata \u2116 6 (). Dal 1977, frequent\u00f2 la scuola d'arte Serov dalla quale venne espulso dal 1979 per lo scarso rendimento. In seguito, frequent\u00f2 la SGPTU-61, dove studi\u00f2 per diventare un incisore sul legno. Nella sua giovinezza, \u00e8 stato un fan di Michail Bojarskij e Vladimir Sem\u00ebnovi\u010d Vysockij, e successivamente di Bruce Lee, al quale in seguito si ispir\u00f2 per modellare la propria immagine. Era appassionato di arti marziali e spesso parlava in cinese con il compagno della band Jurij Kasparjan.\nViktor visse con la moglie, Marianna Coj (nata Rodovanskaja, 5 maggio 1959 \u2013 27 giugno 2005), e il figlio Aleksandr (1985-), facendo una vita povera. Lavor\u00f2 e visse nella sala caldaie del suo condominio, rinominata \"Kamchatka\", che oggi \u00e8 il sito di un museo e club rock dedicato a Coj. Precedentemente lavor\u00f2 anche a Kiev, nella RSS Ucraina, ma quando le autorit\u00e0 scoprirono che stava lavorando illegalmente, fu trasferito a Mosca.\nDurante le riprese del film \"Assa\" del 1987, Coj incontr\u00f2 Natalia Razlogova, l'assistente del regista. Coj in seguito si innamor\u00f2 di Razlogova e si separ\u00f2 da Marianna senza tuttavia divorziare, per il bene del figlio.\nCarriera.\nCoj inizi\u00f2 a scrivere canzoni all'et\u00e0 di 17 anni; erano brani i cui temi riguardavano la vita dei giovani leningradesi, ragazzi per lo pi\u00f9 proletari, e dei loro tentativi di sopravvivere ad una esistenza difficile.\nQuesti temi traspariranno anche nella musica dei Kino, un esempio \u00e8 la prima traccia del loro primo LP \"45\", intitolata \"Vremja est', a deneg net\" (, \"Ho tempo, ma non soldi\").\nL'interesse per la musica port\u00f2 Coj ad iscriversi nel 1974 alla Accademia d'arte Serov dalla quale venne per\u00f2 espulso due anni dopo per gli scarsi voti; Coj aveva iniziato gi\u00e0 da tempo a manifestare un vivo interesse per il rock, nonostante questo fosse ancora considerato un genere underground circoscritto alla sola Leningrado: le classifiche musicali erano dominate dalle pop star moscovite che, oltre ad essere appoggiate dal governo sovietico, ricevevano una maggior pubblicit\u00e0. Il Leningradskij rok-klub era uno dei pochi luoghi pubblici dove alle rock band era permesso esibirsi.\nTra la fine degli anni settanta e gli inizi degli anni ottanta, Coj strinse un sodalizio con Aleksej Rybin, membro della band hard rock Piligrimy (, \"Pellegrini\"), mentre suonava il basso per i Palata N\u00b0 6 (, \"Camera numero 6\"). Rybin e Coj si conobbero a casa di Andrei \"Svin\" Panov, dove molto spesso si incontravano anche altri artisti e dove si form\u00f2 il gruppo punk Avtomaticheskie udovletvoriteli.\nCoj (che intanto aveva iniziato a suonare le sue canzoni in varie feste) si esib\u00ec a Mosca assieme agli Avtomaticheskie udovletvoriteli in uno dei concerti underground organizzati da Artemij Troickij. Durante una simile performance a Leningrado in occasione del compleanno del produttore Andrej Tropillo, Coj e Rybin incontrarono per la prima volta il leader del popolare gruppo rock Akvarium, Boris Greben\u0161\u010dikov. Dopo un concerto solista di Greben\u0161\u010dikov, Coj lo incontr\u00f2 e gli suon\u00f2 due delle sue canzoni. Il leader degli Akvarium rimase molto impressionato dal talento di Viktor e lo aiut\u00f2 a formare il suo gruppo. Questo segn\u00f2 l'inizio della carriera musicale di Viktor Coj.\nLa nascita dei Kino.\nAl Leningradskij rok-klub, Coj suon\u00f2 come solista con il supporto dei membri degli Akvarium: la musica e i testi delle sue canzoni impressionarono il pubblico.\nNell'estate del 1981, Coj, Rybin e Oleg Valinskij formarono la band Garin i giperboloidy (, \"Garin e le iperboloidi\"). Il nome era un omaggio al classico romanzo russo \"Le iperboloidi dell'ingegnere Garin\" di Aleksej Tolstoj. Nell'autunno dello stesso anno, la band venne accettata come membro del Leningradskij rok-klub ma poco dopo Valinskij venne arruolato nell'Armata Rossa per via della coscrizione obbligatoria, lasciando soli Coj e Rybin che intanto rinominarono la band in Kino.\nIl gruppo inizi\u00f2 a registrare il suo album di debutto nella primavera del 1982 nello studio di Andrej Tropillo, al quale parteciparono anche gli Akvarium con la direzione di Greben\u0161\u010dikov. In estate l'album fu completato e pubblicato come \"45\" per via della durata di 45 minuti. L'album ebbe un discreto successo e i Kino si esibirono all'interno degli appartamenti a Mosca e Leningrado.\nIl 19 febbraio 1983, fu organizzato un concerto assieme agli Akvarium e successivamente Jurij Kasparjan fu invitato ad unirsi ai Kino come chitarrista. A primavera, Rybin lasci\u00f2 i Kino per disaccordi con Coj. Viktor e Kasparjan trascorsero l'estate a provare insieme e i Kino registrarono l'album \"46\", concepito inizialmente come una demo di \"Na\u010dal'nik Kam\u010datki\". \"46\" fu distribuito con successo e venne considerato un album a tutti gli effetti. Nell'autunno del 1983, Coj trascorse un mese e mezzo in un ospedale psichiatrico a Prja\u017eka e non fu considerato idoneo al servizio di leva. Dopo esser stato dimesso dall'ospedale psichiatrico, scrisse la canzone \"Trankvilizator\".\nIl successo.\nIl 1987 fu un anno importante per i Kino: la pubblicazione del loro sesto album \"Gruppa Krovi\" scaten\u00f2 quella che venne chiamata la \"Kinomania\". Il clima di apertura politica sotto la glasnost' permise a Coj di realizzare il suo album pi\u00f9 politico con una musica che nessuno avrebbe mai potuto suonare in URSS. La maggior parte delle tracce dell'album era dirette ai giovani sovietici che venivano invitati a prendere il controllo e portare a dei cambiamenti nel Paese; alcune delle canzoni denunciavano i problemi sociali che affliggevano la nazione. Il suono e i testi dell'album resero Coj un eroe tra la giovent\u00f9 sovietica e i Kino divennero la rock band pi\u00f9 popolare in diverse repubbliche sovietiche, dove i fan avevano tradotto i testi originali russi nelle loro lingue native.\nNegli anni successivi, Coj apparve in diversi film di successo e viaggio anche negli Stati Uniti d'America per promuovere le sue pellicole nei festival cinematografici. Altri album furono pubblicati con tematiche contro la politica che alimentarono la popolarit\u00e0 della band. Sebbene Coj fosse una star importante, continu\u00f2 a vivere una vita relativamente ordinaria, mantenendo il suo vecchio lavoro nella sala caldaie di un condominio, chiamato Kam\u010datka, che in seguito avrebbe comprato. Il fatto che lavorasse in un impianto per caldaie sorprese molte persone, ma Coj disse che gli piaceva e che aveva bisogno di soldi per sostenere la band, dato che non riceveva ancora nessun sostegno dal governo e che i loro album venivano copiati e diffusi in tutta la nazione attraverso i rentgenizdat. Tra il 1988 e il 1989, s\u00ec esib\u00ec con i Kino in Italia, Francia e Danimarca, raggiungendo l'apice nel 1990 con un concerto allo stadio Lu\u017eniki di Mosca che radun\u00f2 62 000 fan per celebrare il trionfo del gruppo rock pi\u00f9 importante dell'Unione Sovietica, con l'accensione del braciere olimpico.\nMorte.\nIl 15 agosto 1990 in Lettonia, Coj stava guidando sull'autostrada Sloka \u2013 Talsi, vicino Tukums e Riga. Alle 00:28 ora locale, Coj mor\u00ec in una collisione in auto. Le indagini conclusero che Coj si era addormentato alla guida, possibilmente a causa della fatica; non aveva consumato alcolici da almeno 48 ore prima della sua morte. Nel momento in cui si addorment\u00f2, Coj stava andando ad una velocit\u00e0 di 130\u00a0km/h nella sua Aleko che si spost\u00f2 nella corsia opposta e si scontr\u00f2 contro un autobus Ikarus 250. Coj fu dichiarato morto, mentre l'autista del bus non rimase ferito. L'auto di Coj era completamente distrutta a tal punto che una delle ruote non era stata mai pi\u00f9 ritrovata.\nLa morte di Viktor Coj fu uno shock per molti fan e alcuni si suicidarono. Il 17 agosto, \"Komsomol'skaja Pravda\" pubblic\u00f2 un messaggio dedicato a Coj e alla sua importanza per la giovent\u00f9 dell'URSS:\nIl 19 agosto, venne sepolto in una bara al cimitero Bogoslovskoe di Leningrado. e migliaia di persone parteciparono al funerale.\nKasparjan part\u00ec per Leningrado prima della collisione, con un nastro contenente l'unica registrazione della parte vocale di Coj per l'album successivo dei Kino, i cui membri rimanenti conclusero e pubblicarono \"\u010cernyi al'bom\" a dicembre dello stesso anno.\nFilmografia.\nDopo una breve apparizione con i Kino in \"Assa\" (1987), nel 1988 Viktor Coj recit\u00f2 come protagonista nel film \"Igla\", diretto da Ra\u0161id Nugmanov e scritto da Aleksandr Baranov assieme a Bahyt Kilibaev. La trama vede il protagonista Moro ritornare ad Almaty, RSS Kazaka, per raccogliere i soldi a lui dovuti e combattere la mafia locale che ha sottomesso e reso tossicodipendente la sua ex fidanzata Dina. Coj fu nominato per un premio per la sua interpretazione nel film.\nLa colonna sonora del film include le canzoni originali dei Kino che contribuiscono a creare l'atmosfera della pellicola, assieme all'impiego di twist post-moderni e scene surreali.\nIl film fu distribuito in Unione sovietica nel febbraio del 1989.\nImpatto culturale.\nIn molti luoghi della Russia, sono presenti statue e muri interi con graffiti dedicati alla figura di Viktor Coj, come il Muro situato nella famosa Arbat' di Mosca, dove i fan si riuniscono ancora oggi per ricordarlo. Si possono trovare altri muri a Minsk, Bielorussia, e in alcune regioni del Kazakistan. Nel 2000, alcuni dei gruppi rock pi\u00f9 importanti della Russia si sono riuniti e hanno pubblicato in \"KINOproby\" le loro cover dei brani celebri dei Kino, come tributo a Viktor Coj in quello che avrebbe dovuto essere il suo 38\u00ba compleanno.\nL'asteroide 2740 Tsoj scoperto nel 1974 \u00e8 intitolato a Viktor Coj.\nNel videogioco \"Grand Theft Auto IV\" del 2008 \u00e8 presente la canzone \"Gruppa Krovi\" nella stazione radiofonica fittizia Vladivostok FM.\nIl 21 giugno 2012, nel 50\u00ba compleanno di Coj, i membri dei Kino si riunirono per registrare la canzone \"Ataman\" impiegando la parte vocale di Coj recuperata dalla sua macchina distrutta ma mai usata per la sua scarsa qualit\u00e0.\nNel film \"Summer\" del 2018, Coj \u00e8 stato interpretato da Teo Yoo."}
{"id": "2544716", "revid": "129019", "url": "https://it.wikipedia.org/wiki?curid=2544716", "title": "Mulino ad acqua", "text": "Un mulino ad acqua o mulino idraulico \u00e8 un impianto destinato ad utilizzare l'energia meccanica prodotta dalla corrente di un corso d'acqua, condotta alla ruota del mulino tramite opportuna canalizzazione. Nelle regioni costiere anche i movimenti di marea sono stati sfruttati per il funzionamento dei mulini ad acqua.\nStoria.\nL'uso del mulino ad acqua, attestato in Europa fin da tempi molto antichi (\u00e8 descritto nel \"Trattato d'architettura\" di Vitruvio), \u00e8 antecedente all'utilizzo del mulino a vento. Il suo sviluppo \u00e8 avvenuto parallelamente alla fine della schiavit\u00f9 a partire dal IX secolo: l'utilizzo dell'energia idraulica al posto di quella animale o umana permise un aumento della produttivit\u00e0 senza precedenti nell'antichit\u00e0 (l'energia prodotta da ciascuna ruota di un mulino ad acqua pu\u00f2 macinare 150 kg di grano in un'ora, equivalente al lavoro di 40 schiavi). Il mulino ad acqua, cos\u00ec come il mulino a vento, fu soppiantato nel XVIII secolo dall'avvento del motore a vapore e, successivamente, dal motore elettrico.\nAntica Mesopotamia.\nNell'antica Mesopotamia l'utilizzo di macchine per l'irrigazione \u00e8 documentato nelle iscrizioni babilonesi, senza dettagli sulle tecniche di costruzione, ma suggerendo lo sfruttamento dell'energia dell'acqua per l'irrigazione. L'uso di primitive ruote ad acqua risale ai tempi dei Sumeri, con riferimenti ad un mese \"mese per l'aumento delle ruote idrauliche \", anche se non \u00e8 noto se queste ruote erano azionate dal flusso di un fiume.\nMondo Greco e Romano.\nMacchine per il sollevamento dell'acqua erano comuni durante il periodo romano e venivano utilizzate nelle profonde miniere sotterranee. Diversi dispositivi sono stati descritti da Vitruvio, compresa la vite di Archimede. Molti di questi dispositivi sono stati ritrovati nel corso di scavi presso le miniere di rame del Rio Tinto, in Spagna, e formavano un sistema che coinvolgeva sedici ruote impilate l'una sull'altra in modo da sollevare l'acqua a circa 80 metri dal fondo della miniera. Altre parti di queste ruote sono state trovate nel 1930 a Dolaucothi, una miniera d'oro romana nel sud del Galles, quando la miniera \u00e8 stata riaperta per un breve periodo di tempo. Il meccanismo \u00e8 stato trovato a circa 80 metri sotto la superficie, quindi doveva trattarsi di un sistema simile a quello scoperto a Rio Tinto. Una recente analisi al carbonio ha datato i reperti intorno all'80 d.C., e poich\u00e9 il legno da cui erano composti era pi\u00f9 vecchio nelle parti pi\u00f9 profonde della miniera, \u00e8 probabile che i meccanismi ritrovati in profondit\u00e0 abbiano funzionato per 30-50 anni. \u00c8 chiaro da questi esempi che l'esistenza di sistemi di drenaggio delle gallerie sotterranee, fa suggerire che le ruote idrauliche erano comunemente utilizzate per usi industriali.\nAntica Cina.\nLa ruota idraulica \u00e8 stata utilizzata in Cina fin dai tempi della dinastia Han (202 a.C.-220 d.C.) per azionare magli, mantici per la fusione del ferro e, in un caso, per la rotazione meccanica di una sfera armillare per l'osservazione astronomica (vedi Zhang Heng). Sebbene Joseph Needham ipotizz\u00f2 che i mulini ad acqua sarebbero potuti esistere nella Cina della dinastia Han dal I secolo, non vi sono prove sufficienti per avvalorare questa tesi fino V secolo. Nel 488 d.C. il matematico ed ingegnere Zu Chongzhi costru\u00ec un mulino ad acqua che fu ispezionato dall'imperatore Wu (482-493 d.C.). L'ingegnere Yang Su della dinastia Sui (581-618 d.C.) fu incaricato di costruire centinaia di questi mulini all'inizio del VI secolo. Una fonte scritta nel 612 d.C. menziona una lite tra i monaci buddisti per le entrate acquisite dai mulini ad acqua. Un decreto della dinastia Tang (618-907 d.C.), scritta nel 737 d.C., dichiarava che i mulini ad acqua non dovevano interrompere il trasporto fluviale e in alcuni casi il loro utilizzo era consentito solamente in certe stagioni dell'anno. Altre fonti dell'epoca della dinastia Tang (VIII secolo) riportano che tali ordinanze erano prese molto sul serio, ed il governo demoliva molti mulini ad acqua di propriet\u00e0 di grandi famiglie, commercianti e abbazie buddiste che non rispettavano le ordinanze ed i regolamenti governativi. Un eunuco al servizio dell'imperatore Xuan Zong (712-756 d.C.) era proprietario di un mulino ad acqua dal 748 d.C. in cui lavoravano cinque ruote idrauliche che macinavano 300 staia di grano al giorno. Dal 610-670 d.C., il mulino ad acqua \u00e8 stato introdotto in Giappone attraverso la penisola coreana. \u00c8 anche stato utilizzato in Tibet a partire dal 641 d.C.\nAntica India.\nLa storia del mulino ad acqua in India \u00e8 poco chiara. Antichi testi indiani, risalenti al IV secolo a.C., si riferiscono a termini come \"cakkavattaka\" (ruote da tornitura) o \"arahatta-ghati-yanta\" (macchina con ruote e pentole allegate). Su questa base Joseph Needham ha suggerito che si trattasse della macchina noria. Terry S. Reynolds, tuttavia, sostiene che i termini \"utilizzati nei testi indiani sono ambigui e non indicano chiaramente un macchinario attivato dalla forza dell'acqua\". Gabriele Sala ha sostenuto che \u00e8 \"pi\u00f9 probabile che questi passaggi si riferiscano ad un certo tipo di apparecchiatura azionata a mano o un dispositivo di sollevamento, invece di una ruota azionata dall'acqua per il sollevamento dell'acqua\".\nL'acqua di irrigazione per le colture veniva fornita con ruote di sollevamento, alcune azionate dalla forza della corrente del fiume da cui l'acqua veniva sollevata. Questo tipo di dispositivo di sollevamento dell'acqua \u00e8 stato utilizzato nell'antica India.\nVerso il 1150, l'astronomo Bhaskara Ach\u0101rya osserv\u00f2 il moto dell'acqua e immagin\u00f2 come una ruota per il sollevamento dell'acqua, sufficientemente alimentata dal flusso della corrente, poteva effettivamente essere una macchina a moto perpetuo.\nLa costruzione di meccanismi per l'uso dell'acqua e gli aspetti della tecnologia in India \u00e8 descritta in alcune opere in arabo e persiano. Durante il periodo medievale, la diffusione delle tecnologie di irrigazione indiana e persiana ha dato luogo a un avanzato sistema di irrigazione che ha contribuito alla crescita economica.\nMondo Arabo.\nGli ingegneri arabi appresero la tecnologia della ruota ad acqua dalle civilt\u00e0 del Vicino Oriente antico, dove era stata applicata per secoli prima della conquista musulmana. Lo scavo di un canale nella regione di Bassora ha portato alla luce i resti di una ruota ad acqua databile intorno al VII secolo. Ad Hama, in Siria, \u00e8 conservata ancora una delle grandi ruote che sfruttavano la corrente del fiume Oronte, anche se oggi non \u00e8 pi\u00f9 in uso. La pi\u00f9 grande aveva un diametro di circa 20 metri ed era suddivisa in 120 comparti. Un'altra ruota (\"la Nora\"), che \u00e8 ancora in funzione, si trova a Murcia, in Spagna, e anche se la ruota originale \u00e8 stata sostituita da una in acciaio, il sistema dei Mori durante Al-Andalus \u00e8 comunque praticamente invariato. Il meccanismo del volano, che viene utilizzato per moderare la fornitura di energia da un dispositivo di rotazione di una macchina, \u00e8 stato inventato da Ibn Bassal (1038-1075) ed ha aperto la strada all'uso del volano nella pompa a catena (\"saqiya\") e nella noria.\nL'uso industriale dei mulini ad acqua nel mondo islamico \u00e8 datata posteriormente al VII secolo, mentre ruote orizzontali e verticali mosse dal flusso dell'acqua erano gi\u00e0 diffuse dal IX secolo. Una serie di mulini industriali ad acqua sono stati utilizzati nel mondo islamico per vari usi tra cui la macinatura del grano, nelle cartiere, nelle segherie, nelle acciaierie e negli zuccherifici. Dall'XI secolo ogni provincia, in tutto il mondo islamico, aveva questi mulini industriali in esercizio, da al-Andalus al Nord Africa e dal Medio Oriente all'Asia centrale. Gli ingegneri musulmani utilizzavano anche l'albero a gomiti, la turbina idraulica e l'ingranaggio nei mulini ad acqua e nelle macchine garzatrici idrauliche e costruivano delle dighe al fine di conservare l'acqua da utilizzare per fornire energia supplementare ai mulini ed ai macchinari per la raccolta dell'acqua. Mulini per cartiere e per acciaierie potrebbero essersi diffusi dalla Spagna islamica alla Spagna cristiana nel XII secolo. Mulini industriali ad acqua sono stati utilizzati anche nei complessi industriali costruiti in al-Andalus tra l'XI ed il XIII secolo.\nGli ingegneri musulmani utilizzavano due soluzioni per ottenere la massima potenza da un mulino ad acqua. La prima soluzione era il montaggio delle ruote su piloni o ponti al fine di sfruttare il massimo flusso. La seconda soluzione era il mulino galleggiante, un tipo di mulino ad acqua mosso da ruote idrauliche montate sui lati di navi ormeggiate a met\u00e0 del guado. Questa tecnica era impiegata nel X secolo lungo il Tigri e l'Eufrate, in Iraq, dove grandi mulini galleggianti di teak e ferro potevano produrre dieci tonnellate di farina ogni giorno per i granai di Baghdad.\nNel XIII secolo gli ingegneri musulmani al-Jazari e Taqi al-Din hanno illustrato molte macchine idrauliche nei loro trattati di tecnologia.\nEuropa medievale.\nIn uno studio del 2005 Adam Lucas individu\u00f2 la seguente cronologia della comparsa di vari tipi di mulino industriale nell'Europa occidentale. Risulta evidente il ruolo preminente della Francia nell'introduzione di nuove applicazioni innovative con l'utilizzo dell'energia idraulica. Tuttavia egli ha richiamato l'attenzione sulla scarsit\u00e0 di studi in proposito in diversi altri paesi.\nUno dei primi mulini ad utilizzare il flusso delle maree \u00e8 stato recentemente scavato nei pressi del sito monastico di Nendrum in Irlanda del Nord. Il complesso \u00e8 stato datato intorno al 787 d.C.\nI mulini ad acqua a palmento sono presenti sul territorio di Rossano (Cosenza) sin dai secoli XI-XII e alcuni sono ancora visibili lungo i torrenti Coserie e Cino, due lungo il fiume Trionto.\nIn provincia di Siena esiste un sistema medievale di Mulini, con una diga sul fiume Merse, nel comune di Sovicille, e una gora che ne alimentava molti, di cui tre, monumentali, sono in buono stato di conservazione.\nTecnologia.\nIn genere, l'acqua viene deviata da un fiume o da un bacino e condotta alla turbina o alla ruota idraulica attraverso un canale o una tubazione. La forza del movimento dell'acqua, unita all'effetto delle pale di una ruota o turbina, determina la rotazione dell'asse che aziona gli altri macchinari del mulino. L'acqua, lasciando la ruota o la turbina, viene drenata attraverso un canale di coda che pu\u00f2 fungere anche da canale di testa per un'altra turbina di un altro mulino. Il passaggio dell'acqua \u00e8 controllato da paratoie che consentono la manutenzione ed una minima misura di controllo delle inondazioni; grandi complessi di mulini possono avere decine di chiuse di controllo e complicate canalizzazioni interconnesse che alimentano pi\u00f9 edifici e processi industriali. In alcuni impianti l'acqua destinata al funzionamento degli stessi era trasportata da un canale e conservata in un serbatoio, adiacente al mulino, detto bottaccio.\nI mulini ad acqua possono essere suddivisi in due tipi: uno con una ruota idraulica orizzontale, detto \"ritrecine\", che muove un asse verticale, e l'altro con una ruota verticale su un asse orizzontale. I pi\u00f9 antichi sono i mulini orizzontali, in cui la forza dell'acqua, colpendo una ruota posta in linea con il flusso della corrente, faceva ruotare la pietra della macina collegata sull'asse di rotazione. Il problema col ritrecine nasce dall'impossibilit\u00e0 di regolare la velocit\u00e0 di rotazione, che dipende direttamente dalla velocit\u00e0 e quindi dalla disponibilit\u00e0 del flusso d'acqua.\nNell'altro caso, in cui la ruota idraulica \u00e8 posta verticalmente, con l'asse di rotazione orizzontale:\nA partire dalla rivoluzione industriale, e per tutto il XX secolo, alcuni mulini utilizzavano una ruota orizzontale, con asse verticale, noto come \"turbina\", in particolare nel caso dei frantoi, che erano di dimensioni pi\u00f9 piccole. Il livello dell'acqua era mantenuto ad una quota sufficientemente elevata sopra il mulino da una piccola diga o da una briglia munita di una paratoia. Questo accorgimento tecnico permetteva ai pesci di passare in tutta sicurezza attraverso la ruota, senza correre il pericolo di essere feriti o uccisi. In tutti i casi una griglia proteggeva la ruota o la turbina da rami, tronchi o oggetti portati dalla corrente che avrebbero potuto danneggiare queste parti meccaniche. Lo schermo doveva essere pulito regolarmente.\nLa maggior parte dei mulini ad acqua in Gran Bretagna e degli Stati Uniti aveva una ruota idraulica verticale. Il movimento della ruota attorno ad un asse orizzontale poteva essere utilizzato per sollevare martelli in una fucina, per la follatura e cos\u00ec via. La rotazione orizzontale doveva essere convertita in rotazione verticale per mezzo di ingranaggi, detti lanterne.\nI mulini ad acqua che sfruttavano i torrenti spesso erano costituiti da ruote orizzontali facili da costruire.\nUtilizzo.\nI mulini ad acqua sono stati impiegati per molteplici usi prima dell'era industriale. Alcuni sono:\nAlcuni esempi di siti che utilizzano (o utilizzavano) l'energia idraulica:"}
{"id": "2544724", "revid": "84184", "url": "https://it.wikipedia.org/wiki?curid=2544724", "title": "La dottoressa Gi\u00f2", "text": "La dottoressa Gi\u00f2 \u00e8 una serie televisiva italiana, in onda nel 1997 e 1998 su Rete 4 e nel 2019 su Canale 5, diretta da Filippo De Luigi nelle prime due stagioni e da Antonello Grimaldi nella terza. L'interprete principale della serie \u00e8 Barbara D'Urso.\nLa serie fu anticipata da un film per la televisione dal titolo \"La dottoressa Gi\u00f2 - Una mano da stringere\", andato in onda il 23 novembre 1995 su Canale 5. Dato il buon riscontro del pubblico, furono programmate due stagioni, andate in onda nel 1997 e 1998 su Rete 4. La serie \u00e8 tornata in onda in replica nel 2012 su For You, nel 2013 su Mediaset Extra e nel 2017 su Retecapri. \nNel 2018 la protagonista Barbara D'Urso ha confermato il ritorno della serie con una nuova stagione, le cui riprese si sono svolte durante l'estate, e che \u00e8 stata trasmessa su Canale 5 nel gennaio 2019. Gli ascolti per\u00f2 risulteranno essere decisamente inferiori alle aspettative, tuttavia viene inizialmente annunciata la realizzazione di una quarta stagione in seguito cancellata dai progetti della rete.\nTrama.\nPrima stagione.\nLa dottoressa Giorgia Basile, per tutti Gi\u00f2, lavora come ginecologa in un ospedale romano. Il suo sogno pi\u00f9 grande \u00e8 avere un figlio e sembra riuscirci, ma deve combattere con la realt\u00e0 quando, nel tentativo di sedare una lite fra una donna incinta tossicodipendente e il suo spacciatore, perde il bambino. Questo avvenimento causa una rottura fra Gi\u00f2 e suo marito Armando, un avvocato dongiovanni. Nei vari episodi, la dottoressa Gi\u00f2 si trova alle prese con le sue pazienti, ognuna con una sua storia, a volte drammatica, a volte serena. Con tutte loro la donna si pone non solo dal punto di vista clinico, ma cerca di divenire una figura amica e di supporto. In ogni caso viene affiancata dallo staff dell'ospedale, composto da svariati personaggi: il severo dottor Lombardi, il primario; il gentile dottor Nicotera, in realt\u00e0 innamorato di Gi\u00f2; il cinico dottor Capovilla; l'affascinante dottor Stefani; la caposala Adelaide; le infermiere Betta e Mara e molti altri.\nSeconda stagione.\nNella seconda stagione, andata in onda nel 1998, la dottoressa Gi\u00f2 si vede costretta ad accettare la promozione della dottoressa Finzi, diventata nuovo primario dopo il pensionamento di Lombardi al posto della protagonista.\nTerza stagione.\nNella terza stagione, la dottoressa Gi\u00f2 torna a lavorare in ospedale dopo un'assenza di due anni, dovuta al processo subito,e dal quale \u00e8 stata assolta.il nuovo primario \u00e8 il dott. Paolo Zampelli. \nLo scopo della dottoressa Gi\u00f2 in questa stagione, oltre che svelare la verit\u00e0 sulla morte di Michela Monti, moglie del dott. Sergio Monti \u00e8 quello di istituire all'interno dell'ospedale un centro antiviolenza, dedicato alle donne vittime di abusi. L'attivit\u00e0 lavorativa della protagonista viene per\u00f2 ostacolata dal dott. Sergio Monti, un oncologo di fama internazionale, che brama di creare proprio nei locali destinati al centro antiviolenza un centro chirurgico robotico.\nEpisodi.\nGli episodi della serie televisiva sono stati preceduti da un film televisivo intitolato \"La dottoressa Gi\u00f2 - Una mano da stringere\", trasmesso su Canale 5 il 23 novembre 1995.\nLe prime due stagioni sono andate in onda su Rete 4, la prima dal 25 ottobre al 25 novembre 1997, la seconda dal 13 novembre al 13 dicembre 1998. Dopo pi\u00f9 di vent'anni viene prodotta una terza stagione, in onda su Canale 5 dal 13 al 29 gennaio 2019.\nL'11 marzo 2019, durante la conferenza stampa di \"Live - Non \u00e8 la D'Urso\", Barbara D'Urso annuncia la realizzazione della quarta stagione. In seguito Mediaset cancella la serie, decidendo di fermarsi alla terza stagione."}
{"id": "2544729", "revid": "842", "url": "https://it.wikipedia.org/wiki?curid=2544729", "title": "Processore multicore", "text": ""}
{"id": "2544736", "revid": "767487", "url": "https://it.wikipedia.org/wiki?curid=2544736", "title": "Ricardo Le\u00f3n Brito", "text": ""}
{"id": "2544738", "revid": "1891527", "url": "https://it.wikipedia.org/wiki?curid=2544738", "title": "RSI LA1", "text": "RSI LA1, noto pi\u00f9 semplicemente come LA1, \u00e8 il primo canale televisivo della RSI, la filiale in lingua italiana dell'azienda radiotelevisiva pubblica svizzera SRG SSR. \u00c8 stata la prima emittente televisiva internazionale in lingua italiana, avendo cominciato le trasmissioni nel 1958.\nFino al 28 febbraio 2009 era conosciuto con il nome di TSI 1.\nProgrammazione.\nSi tratta di una rete tipicamente generalista. Trasmette quiz, giochi, telegiornali, programmi infotainment, documentari, film e a volte sport.\nRicezione.\nLa rete \u00e8 stata trasmessa sul digitale terrestre in tutta la confederazione fino al 3 giugno 2019 ed \u00e8 tuttora ricevibile anche via satellite in tutta Europa, seppur codificata interamente in Viaccess e visibile con la smart card \"Sat Access\", via cavo in buona parte della Svizzera, via IPTV con gli operatori che forniscono il servizio ed in streaming sul sito ufficiale.\nNegli anni settanta LA1 raggiungeva per via terrestre buona parte dell'Italia settentrionale e centrale, arrivando, seppur fuori banda, fino allo stretto di Messina, portandovi per prima le trasmissioni a colori.\nNel 1976 con l'arrivo delle TV locali, inizi\u00f2 a scomparire da buona parte degli schermi italiani, ad eccezione di quelli nel Nord Italia.\nNel 1994 ritorn\u00f2 ad essere visibile in Lombardia occidentale e Piemonte orientale grazie a un accordo, le cui trattative si sono protratte dal 1987, fra le PTT svizzere e le Poste Italiane.\nIl 24 luglio 2006 cessarono le trasmissioni analogiche e di conseguenza anche l'irradiamento nel Nord Italia (visibile sporadicamente sul canale 24 del digitale terrestre, 498 MHz).\nIl 5 giugno 2017 la rete sub\u00ec un rinnovamento grafico per quanto riguarda i bumper pubblicitari. Nel dicembre 2018 avvenne un altro rinnovamento (parziale) dei bumper: vennero modificate la musica di sottofondo e il video.\nIl 2 settembre 2019, con l'inizio della nuova stagione televisiva 2019-2020, la rete, insieme a RSI LA2, sub\u00ec un rinnovamento grafico dei bumper pubblicitari; la stessa cosa \u00e8 avvenuta anche durante l'estate 2020.\nProgrammi trasmessi.\nAttualit\u00e0.\nLa Meteo.\nNelle parti della Lombardia e del Piemonte presso il confine con il Canton Ticino, finch\u00e9 le trasmissioni erano \"in chiaro\" erano molto seguite le previsioni del tempo, ritenute particolarmente affidabili e citate nelle conversazioni sul tempo atmosferico come fonte autorevole (\"Cosa dice la Svizzera?\", \"L'ha detto la Svizzera\"). In modo scherzoso, si notava anche che nella TV italiana la comunicazione delle previsioni era affidata ad austeri colonnelli, mentre sulla TV svizzera ad avvenenti ragazze come Valeria Zanolli.\nRicezione nel nord Italia.\nFino al 24 luglio 2006 si riceveva ancora nel Nord Italia dal canale 36 (594\u00a0MHz), frutto di un accordo tra RSI e Rai, nel quale quest'ultima si impegna tuttora a lasciare libera (ed a far lasciare libera) questa frequenza.\nDal 31 dicembre 2007 fino allo switch-off del novembre 2010, \u00e8 stato possibile ricevere LA1 in analogico in Valchiavenna sul canale 54 (738\u00a0MHz). Ci\u00f2, fortemente voluto dalla Comunit\u00e0 Montana della Valchiavenna, \u00e8 stato possibile grazie a una speciale concessione emessa dallo Stato italiano per la particolare posizione della valle. Il canale svizzero \u00e8 stato ripetuto anche da TV Mera, una piccola TV locale della Valchiavenna ora non pi\u00f9 attiva.\nAgli inizi del digitale terrestre \u00e8 stata ritrasmessa anche nei mux delle TV locali TRS TV, Videostar e Videobergamo, con una copertura di buona parte del Nord Italia, fino a quando la RTSI ha diffidato queste emittenti locali.\nDal 6 maggio 2010 \u00e8 possibile ricevere LA1 in Alto Adige tramite la rete digitale della Radiotelevisione Azienda Speciale; tramite la stessa rete dal giugno 2013 LA1 \u00e8 ricevibile anche nella provincia di Trento.\nLocalmente, soprattutto nelle zone di confine (Varesotto, Comasco e in alcune zone della provincia di Milano), fino al 3 giugno 2019 si riusciva ancora a ricevere il segnale sulla piattaforma digitale terrestre."}
{"id": "2544740", "revid": "198277", "url": "https://it.wikipedia.org/wiki?curid=2544740", "title": "LA1", "text": ""}
{"id": "2544743", "revid": "339392", "url": "https://it.wikipedia.org/wiki?curid=2544743", "title": "RS ILA1", "text": ""}
{"id": "2544753", "revid": "1226", "url": "https://it.wikipedia.org/wiki?curid=2544753", "title": "Icona sociale", "text": ""}
{"id": "2544754", "revid": "287204", "url": "https://it.wikipedia.org/wiki?curid=2544754", "title": "Apistogramma cacatuoides", "text": "Apistogramma cacatuoides \u00e8 un pesce d'acqua dolce, appartenente alla famiglia Cichlidae.\nDistribuzione e habitat.\nIl suo areale d'origine \u00e8 situato in Colombia, in fiumi appartenenti al bacino idrografico del Rio delle Amazzoni, dove popola ambienti con acque lente e abbondante presenza di vegetazione.\nDescrizione.\nPresenta un corpo tozzo ma allungato, compresso ai fianchi, con testa e occhi grandi, fronte curva. Il peduncolo caudale \u00e8 corto e robusto, la coda a delta. La pinna dorsale \u00e8 alta e lunga, l'anale allungata, le ventrali appuntite. La livrea presenta un corpo grigio-beige con una grande linea nera che attraversa orizzontalmente i fianchi e piccole chiazze brune sul dorso e sulla testa. Le pinne sono chiazzate e colorate. \nQuesta specie ha un vistoso dimorfismo sessuale: il maschio ha dimensioni e stazza maggiori della femmina ma soprattutto possiede una grande pinna dorsale a vela, appuntita e fornita di sfrangi, da cui deriva il nome scientifico \"cacatuoides\", che richiama i famosi pappagalli \"Cacatua\".\nLe dimensioni si attestano sui 5\u00a0cm per la femmina e sui 9\u00a0cm per il maschio.\nVariet\u00e0.\nCon l'allevamento in acquario nel corso degli anni sono state selezionate numerose variet\u00e0, spesso con colori particolari e vivaci.\nRiproduzione.\nEntrambi i genitori partecipano alle cure parentali tipiche dei Ciclidi; il maschio vigila l'area della deposizione, mentre la femmina bada alle uova ed agli avannotti.\nLe uova, in numero inferiore a 100, vengono deposte all'interno di una cavit\u00e0, come una pietra o un legno.\nIn questa fase il maschio \u00e8 molto territoriale ed aggressivo con altri maschi della stessa specie.\nAcquariofilia.\nQuesto pesce \u00e8 frequentemente allevato in acquario perch\u00e9 dotato di stupendi colori e complessivamente poco esigente, ama l'acqua abbastanza tenera e con pH leggermente acido. Anche la riproduzione \u00e8 un evento comune."}
{"id": "2544757", "revid": "984922", "url": "https://it.wikipedia.org/wiki?curid=2544757", "title": "Inferno di fuoco (film 2002)", "text": "Inferno di fuoco (\"Superfire\") \u00e8 un film televisivo del 2002, del genere catastrofico, diretto da Steven Quale.\nTrama.\nJames Marrick \u00e8 un pilota di aerei-cisterna che durante una missione col collega Reggie contravviene agli ordini del supervisore Baylis ed effettua un lancio di schiuma sbagliato causando la morte di una squadra di dodici persone. Dieci mesi pi\u00f9 tardi Marrick, che passa il tempo facendo indagini sugli incendi del passato, viene contattato da Reggie che lo invita a tornare in squadra. Marrick accetta ma nelle foreste dell'Oregon sono scoppiati tre incendi sospetti che secondo Marrick potrebbero portare a un unico e inarrestabile super incendio. Visti i suoi precedenti Baylis non gli d\u00e0 retta ma il computer conferma questa teoria. \nPurtroppo oramai \u00e8 troppo tardi. Una squadra di dieci persone muore nel tentativo di fermare uno degli incendi. Sopravvivono solo la recluta Rob Torreck e, per poco, il supervisore Joe. Nel frattempo anche un gruppo di ragazzi \u00e8 colto di sorpresa dall'incendio e rischia di morire come le quindicimila persone che vivono nella zona e le centinaia di migliaia che abitano a Portland. Marrick e Reggie compiono un inutile e pericoloso tentativo di salvare la squadra di Torreck mentre alla base si sentono i membri della squadra alle prese con il loro straziante dolore. \nBaylis \u00e8 arrabbiato perch\u00e9 Marrick ha rotto l'ultimo aereo rimasto a disposizione mentre la collega Sammy lo informa che non poteva fare niente per questa squadra e probabilmente anche per quella di dieci mesi prima. Ma Marrick ha un'ultima idea, utilizzare una bomba aria-benzina. Lui e Sammy decidono di sganciare la bomba per salvare la zona mentre Baylis voleva aspettare per avere una migliore visuale ma ci\u00f2 avrebbe significato salvare solo Portland. I piloti riescono nella loro missione e sopravvivono nonostante Reggie avesse decretato che fosse una missione suicida. Anche il gruppo di ragazzi si salva e l'incendio si spegne definitivamente grazie alla bomba.\nCuriosit\u00e0.\nIl film \u00e8 uscito in dvd con il titolo \"Superfire - Pi\u00f9 caldo dell'inferno\"."}
{"id": "2544758", "revid": "174925", "url": "https://it.wikipedia.org/wiki?curid=2544758", "title": "Lo sconosciuto Kadath", "text": ""}
{"id": "2544759", "revid": "785863", "url": "https://it.wikipedia.org/wiki?curid=2544759", "title": "Felice il bel gag\u00e0", "text": ""}
{"id": "2544760", "revid": "767487", "url": "https://it.wikipedia.org/wiki?curid=2544760", "title": "Jos\u00e9 Mar\u00eda Echevarr\u00eda", "text": "Carriera.\nClub.\nDopo essere cresciuto nella cantera dell'Athletic Bilbao, debutt\u00f2 in Primera Divisi\u00f3n spagnola il 10 dicembre 1939 nella partita Siviglia-Athletic (3-3).\nNella stagione 1940-1941 vinse il Trofeo Zamora, avendo subito soltanto 21 gol in 18 partite.\nNella sua ultima stagione da giocatore, la stagione 1942-43, vinse sia campionato che la Coppa del Generalisimo.\nHa giocato un totale di 59 partite nella prima divisione prima di ritirarsi nel 1943 a causa di una malattia polmonare.\nNazionale.\n\u00c8 stato convocato sei volte con la Nazionale di calcio della Spagna, vestendone la maglia in un'occasione, il 12 gennaio 1941 in Portogallo-Spagna (2-2)."}
{"id": "2544768", "revid": "154893", "url": "https://it.wikipedia.org/wiki?curid=2544768", "title": "Montascale a poltroncina", "text": ""}
{"id": "2544778", "revid": "3831", "url": "https://it.wikipedia.org/wiki?curid=2544778", "title": "Columbaris", "text": ""}
{"id": "2544780", "revid": "154893", "url": "https://it.wikipedia.org/wiki?curid=2544780", "title": "Montascale a seggiolino", "text": ""}
{"id": "2544782", "revid": "59384483", "url": "https://it.wikipedia.org/wiki?curid=2544782", "title": "Affogamento", "text": ""}
{"id": "2544784", "revid": "1873017", "url": "https://it.wikipedia.org/wiki?curid=2544784", "title": "Shohei-ryu", "text": "Lo Shohei-ryu \u00e8 uno stile del Karate di Okinawa che discende dal Uechi-ry\u016b e dunque dal Kung Fu di stile Pangai-noon.\nDopo la morte, nel 1991, di Kanei Uechi, il figlio del fondatore dell'Uechi-ry Kanbun Uechi, l'organizzazione si divise e i maestri del Karate-Do di Okinawa battezzarono ufficialmente con il nome di Shohei-Ryu lo stile della nuova organizzazione da loro fondata. \"Shohei-ryu\" significa in giapponese \"splendere brillantemente con chiarezza, uguaglianza, e pace.\" Il presidente dell'organizzazione \u00e8 Nobuhide Asato.\nL'arte marziale \u00e8 praticata internazionalmente, con scuole nel Nord e nel Sud America, Europa, Asia e Australia.\nKata.\nI Kata dello Shohei-ryu sono simili a quelli dello Uechi-ryu:"}
{"id": "2544786", "revid": "599013", "url": "https://it.wikipedia.org/wiki?curid=2544786", "title": "Eneko Arieta", "text": "Era noto anche come Arieta I per distinguerlo dal fratello minore Ant\u00f3n Arieta.\nCarriera.\nClub.\nDopo aver cominciato nel settore giovanile del Getxo, pass\u00f2 nella cantera dell'Athletic Bilbao, debuttando in Primera Divisi\u00f3n spagnola nella stagione 1951-52, nella partita Sporting Gij\u00f3n-Athletic Bilbao 2-4, siglando una doppietta.\nTutta la sua carriera si svolse con i baschi, fino al ritiro avvenuto nel 1966, dopo aver trascorso 15 stagioni in cui gioc\u00f2 295 partite, vincendo un campionato e tre coppe del Re. \u00c8 tuttora uno dei migliori attaccanti della storia dell'Athletic, avendo segnato 170 gol, 136 dei quali in campionato."}
{"id": "2544791", "revid": "339392", "url": "https://it.wikipedia.org/wiki?curid=2544791", "title": "Victor Tsoi", "text": ""}
{"id": "2544799", "revid": "76963", "url": "https://it.wikipedia.org/wiki?curid=2544799", "title": "Zuleikha Robinson", "text": "Biografia.\nNata a Londra, da padre inglese e madre indiana, ha ascendenze scozzesi, birmane, iraniane e malesi.\nStudia recitazione all'American Academy of Dramatic Arts di Los Angeles. Esordisce al cinema nel 2000 con un ruolo secondario in \"Timecode\", diretto da Mike Figgis. L'anno successivo ha un ruolo regolare nei tredici episodi della serie televisiva \"The Lone Gunmen\", spin-off di \"X-Files\".\nIl suo primo ruolo cinematografico importante \u00e8 quello della principessa araba Jazira in \"Hidalgo - Oceano di fuoco\" (2004), in cui recita a fianco di Omar Sharif e Viggo Mortensen. Lo stesso anno recita anche in \"Il mercante di Venezia\", con Al Pacino.\nNel 2007 interpreta un ruolo secondario nella seconda e ultima stagione della serie televisiva HBO \"Roma\", l'anno successivo \u00e8 una dei protagonisti della serie Fox \"New Amsterdam\", cancellata dopo soli otto episodi, mentre dal 2009, a partire dalla quinta stagione, entra a far parte del cast di \"Lost\", nel ruolo della misteriosa Ilana.\nNel 2012 interpreta il ruolo di Roya Hammad, giornalista in contatto con il terrorista Abu Nazir, nella premiata serie televisiva \"Homeland - Caccia alla spia\".\nDoppiatrici italiane.\nNelle versioni in italiano, Zuleikha Robinson \u00e8 stata doppiata da:"}
{"id": "2544803", "revid": "188116", "url": "https://it.wikipedia.org/wiki?curid=2544803", "title": "Cantiere navale di Palermo", "text": "Il cantiere navale di Palermo ha origine nel 1897, fondato dall'imprenditore Ignazio Florio, nipote del capostipite Vincenzo Florio, per le esigenze della sua compagnia di navigazione. Lo stabilimento \u00e8 ubicato nella parte nord - est del Porto di Palermo, contiguo al vecchio arsenale borbonico, attualmente sede del museo del mare.\nDal 1984 \u00e8 controllato da Fincantieri.\nI Florio.\nVincenzo Florio gi\u00e0 nel 1841 aveva fondato a Palermo una fabbrica di macchinari a vapore, l'unica dell'isola e successivamente la fonderia Oretea, moderna industria metallurgica complementare alle esigenze dell'attivit\u00e0 armatoriale. Nella Sicilia preunitaria, Vincenzo Florio aveva fondato la compagnia di navigazione \"Societ\u00e0 battelli a vapore siciliani\" che assicurava il collegamento tra Napoli, Palermo e Marsiglia e tra i diversi porti della Sicilia e dopo l'unit\u00e0 d'Italia costitu\u00ec la \"Societ\u00e0 Piroscafi Postali\" che stabil\u00ec una convenzione con il governo.\nLa nascita del Cantiere Navale di Palermo avrebbe segnato una svolta nella storia della citt\u00e0, modificandone sia la stessa fisionomia, sia la vita sociale.\nNel 1893, una convenzione fra lo Stato e la municipalit\u00e0 di Palermo aveva previsto un piano d'ammodernamento del porto che prevedeva anche la costruzione di un bacino di carenaggio per la manutenzione e la riparazione delle imbarcazioni a levante dello scalo di alaggio gi\u00e0 presente che con l'aumento della stazzatura dei piroscafi era ormai inadeguato. Il progetto tuttavia era rimasto lettera morta, in quanto, a causa della crisi politico-finanziaria del Comune di Palermo, i lavori del porto nell'estate del 1896, erano ancora bloccati, ma nel settembre dello stesso anno venne presentato da Ignazio Florio un progetto per la costruzione di un cantiere navale insieme al bacino di carenaggio.\nIl padre del giovane Florio il senatore Ignazio Florio, figlio di Vincenzo aveva costituito la societ\u00e0 Navigazione Generale Italiana, nata dalla fusione delle flotte Florio e Rubattino, che aveva costituito la \"Societ\u00e0 Esercizio Bacini\", per la gestione di due bacini di carenaggio in costruzione a Genova.\nGrazie anche ai buoni rapporti tra Florio e il capo del governo, il Marchese di Rudin\u00ec, la convenzione per la costruzione del bacino di carenaggio e del cantiere venne firmata il 16 marzo 1897 e ad assumersi l'onere della costruzione \u00e8, oltre alla famiglia Florio, in parte lo Stato, in parte il Comune e della Provincia di Palermo e per una piccola quota a fondo perduto la Cassa di Risparmio di Palermo.\nL'avvio dei lavori viene ritardato da una serie di intoppi burocratici e solo il 14 maggio 1898 venne costituita la Societ\u00e0 Anonima prevista dalle convenzioni del 16 marzo 1897, che assume la denominazione di \"Cantieri Navali, Bacini e Stabilimenti Meccanici Siciliani\" di cui i Florio detenevano i due terzi delle azioni, avendone cos\u00ec il completo controllo. Per i finanziamenti relativi alla sua quota, Florio dovette ricorrere ad un prestito della Banca Commerciale Italiana, cui i Florio cedettero a sua volta una parte della quota di azioni da loro detenuta.\nNel 1899 vennero appaltati i lavori per la costruzione del bacino di carenaggio ed anche se il cantiere navale era stato ultimato nelle sue strutture principali, nel 1901 non era stato ancora del tutto completato. i gravi ritardi nella sua realizzazione pesarono notevolmente nei primi anni di vita del cantiere, che non essendo ancora completato venne escluso dalle commesse militari ed al momento della sua apertura, avvenuta nel 1903, si ritrov\u00f2 senza commesse.\nLa particolare situazione in cui il cantiere venne a trovarsi, costrinse la societ\u00e0 \"Cantieri Navali, Bacini e Stabilimenti Meccanici Siciliani\" ad indebitarsi con la Banca Commerciale Italiana, ma l'esposizione di Florio con la Banca Commerciale Italiana era notevole e nel 1905 Florio fu costretto a vendere la sua quota azionaria della societ\u00e0 \"Cantieri Navali, Bacini e Stabilimenti Meccanici Siciliani\" ad Attilio Odero, socio di Florio nella societ\u00e0 \"Navigazione Generale Italiana\" e proprietario dei cantieri di Sestri Ponente e della Foce di Genova e socio delle Acciaierie di Terni.\nI cantieri navali riuniti.\nNel 1906 il cantiere navale di Palermo insieme ai cantieri di Ancona e Muggiano, legati nella loro attivit\u00e0 alla societ\u00e0 \"Navigazione Generale Italiana\", conflu\u00ec nella societ\u00e0 Cantieri Navali Riuniti, con sede a Genova e successivamente trasformata in Societ\u00e0 per Azioni, il 20% delle quali era controllato dalla \"Terni\", a sua volta controllate dalla \"Banca Commerciale Italiana\". Nel 1913 il Cantiere del Muggiano viene rilevato dall'adiacente Cantiere FIAT-San Giorgio che era stato impiantato nel 1905, uscendo dalla societ\u00e0 Cantieri Navali Riuniti.\nNel 1925 nel cantiere navale venne allestita la nave reale \"Savoia\".\nTra le unit\u00e0 militari costruite i cacciatorpediniere della classe Soldati Bersagliere e Granatiere, le torpediniere Classe Orsa Orione e Orsa e l'incrociatore leggero Classe Capitani Romani Ulpio Traiano, varato il 30 novembre 1942 e affondato il 3 gennaio 1943 durante l'allestimento.\nDopoguerra.\nNel 1948 nel cantiere vennero effettuati alcuni piccoli lavori di riparazione alle parti elettromeccaniche alla corazzata Giulio Cesare immediatamente prima del trasferimento all'Unione Sovietica.\nSempre nel 1948 venne fondata, come organizzazione dopolavoristica, la societ\u00e0 calcistica Cantieri Navali Palermo, che negli anni assumer\u00e0 una certa notoriet\u00e0 a livello locale.\nIl cantiere ebbe altalenanti vicissitudini e nel 1966 entrava a far parte dei Cantieri Navali del Tirreno e Riuniti, societ\u00e0 nata dalla unificazioni delle due societ\u00e0 della cantieristica del gruppo Piaggio, i Cantieri Navali del Tirreno con gli stabilimenti di Riva Trigoso e Genova e i Cantieri Navali Riuniti con gli stabilimenti di Palermo e Ancona.\nLa gestione IRI e Fincantieri.\nNel 1973, dopo un periodo di riduzione di organico e di conflittualit\u00e0 interna nel cantiere, e di una crisi che ha colpito l'intero gruppo Piaggio, i Cantieri Navali del Tirreno e Riuniti finirono sotto la gestione dell'IRI e nel 1984 della Fincantieri che da holding finanziaria, delle partecipazioni statali assumeva in proprio l'attivit\u00e0 operativa, incorporando per fusione otto societ\u00e0 che prima controllava, tra cui appunto la Cantieri Navali del Tirreno e Riuniti.\nCon la gestione della Fincantieri dai primi anni ottanta \u00e8 stato avviato un radicale processo di riorganizzazione. Sempre a Fincantieri appartiene la Bacini di Palermo SPA.\nLo stabilimento \u00e8 il pi\u00f9 grande complesso cantieristico del Mediterraneo per la trasformazione e le riparazioni navali, in grado di progettare e costruire tutti i tipi di navi per il trasporto di merci e passeggeri: dalle portacontainer alle portarinfuse, dalle petroliere alle gasiere e ai traghetti, fino alle navi da crociera.\nIl cantiere dispone di due bacini di carenaggio in muratura e due bacini di carenaggio galleggianti e di officina meccanica per la riparazione di turbine, motori diesel, macchinari ausiliari, riparazioni eliche, sostituzione camicie cilindri, tornio per alberi a gomito a largo diametro e dispone anche di officine carpenteria leggera e pesante attrezzate per la prefabbricazione, impianto di sabbiatura, officina tubi."}
{"id": "2544806", "revid": "547034", "url": "https://it.wikipedia.org/wiki?curid=2544806", "title": "Pipino Cuevas", "text": "La carriera.\nProfessionista dal 1971, quando debutt\u00f2 all'et\u00e0 di 14 anni, perdendo il primo incontro per KO al 2\u00ba round. I suoi inizi non furono impressionanti, dovendo combattere in et\u00e0 adolescenziale contro pugili molto pi\u00f9 esperti. Il 17 luglio 1976, tuttavia, fu designato come sfidante al titolo mondiale WBA dei pesi welter detenuto dal portoricano \u00c1ngel Espada. Al secondo round dimostr\u00f2 di essere in possesso di un pugno micidiale mettendo al tappeto l'avversario tre volte nello stesso round e ottenendo la vittoria per knock-out tecnico. A soli 18 anni fu il pi\u00f9 giovane campione mondiale dei pesi welter della storia. \nCuevas difese vittoriosamente il titolo per ben undici volte in quattro anni, vincendo dieci volte prima del limite. Alla prima difesa, mise KO al sesto round Shoji Tsujimoto di fronte al suo pubblico giapponese. L'argentino Miguel \u00c1ngel Campanino, imbattuto da trentadue match fu messo KO al secondo round, cos\u00ec come l'esperto Clyde Gray. \u00c1ngel Espada, al quale il messicano aveva concesso la rivincita, scese dal ring all'undicesimo round con una mascella rotta. \nIl 4 marzo 1978, Cuevas incontr\u00f2 lo statunitense Harold Weston, un'altra vecchia volpe ma ormai un superwelter sceso di peso. Weston che a Torino aveva impegnato ai punti Bruno Arcari, battuto negli USA Vito Antuofermo e, in Australia, sconfitto Rocky Mattioli, abbandon\u00f2 dopo nove round anche lui con la mascella fratturata. L'ex campione del mondo Billy Backus, che poteva vantare una vittoria con il grande Jos\u00e9 N\u00e1poles, fu sconfitto per Kot al secondo round. Il 9 settembre 1978 a Sacramento mise KO Pete Ranzany al secondo round, cos\u00ec come l'altro statunitense Scott Clark.\nCuevas combatt\u00e9 per la prima e unica volta la distanza dei quindici round contro Randy Shields, che riusc\u00ec a battere ai punti con verdetto unanime anche se di stretta misura (un solo punto secondo due giudici; tre per il terzo). L'8 dicembre 1979 concesse il terzo incontro ad Espada battendolo per Kot al decimo round. Mise poi KO al quinto round il sudafricano Harold Volbrecht.\nPerse il titolo il 2 agosto 1980 contro l'emergente Thomas Hearns, pi\u00f9 alto di dodici centimetri e con un allungo superiore di ben venti. Dotato anch'egli di un pugno micidiale, Hearns lo mise KO al secondo round. \nDopo questa sconfitta, a nemmeno ventitr\u00e9 anni, inizi\u00f2 il suo declino. Nel 1981 fu sconfitto ai punti dal mediocre Roger Stafford in un match che la rivista statunitense \"Ring Magazine\" nomin\u00f2 Sorpresa dell'anno, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione. Risal\u00ec sul ring soltanto quattordici mesi dopo per perdere al quarto round contro Roberto Dur\u00e1n una virtuale semifinale per il titolo mondiale dei pesi medi junior. Si ritir\u00f2 definitivamente nel 1989, dopo diciotto anni di dura carriera professionistica.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo e, nel 2003, la rivista specializzata The Ring lo ha classificato al 31\u00ba posto in un proprio elenco dei primi 100 picchiatori di ogni epoca."}
{"id": "2544810", "revid": "599013", "url": "https://it.wikipedia.org/wiki?curid=2544810", "title": "Humberto Gonz\u00e1lez", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1984.\nLa carriera.\nCampione del mondo dei pesi minimosca dal 1989 al 1990, dal 1991 al 1993 e dal 1994 al 1995."}
{"id": "2544811", "revid": "767487", "url": "https://it.wikipedia.org/wiki?curid=2544811", "title": "Il ciarlatano (film)", "text": "Il Ciarlatano (\"The Big Mouth\") \u00e8 un film comico del 1967 diretto e interpretato da Jerry Lewis. Usc\u00ec nei cinema il 12 luglio 1967 distribuito dalla Columbia Pictures.\nTrama.\nGerald Clamson \u00e8 un impiegato di banca appassionato di pesca. Sfortunatamente un giorno, mentre \u00e8 in mare a pescare, si imbatte in un sub ferito che si rivela essere un gangster identico a lui di nome Syd Valentine. Syd racconta a Gerald dei diamanti che ha rubato ad altri gangsters e gli consegna una mappa.\nGerald si reca all'Hilton Inn di San Diego dove Syd gli ha detto che sono nascosti i diamanti. Qui incontra Suzie Cartwright, una hostess. Mentre \u00e8 in cerca del bottino, deve nascondersi dal personale dell'albergo dopo aver inavvertitamente colpito il direttore, per far questo si traveste come il personaggio di \"Le folli notti del dottor Jerryll\". Tutto questo cercando anche di sfuggire agli altri gangsters e facendo la corte a Suzie. Dopo un inseguimento dentro il grande parco acquatico di San Diego, il Sea World San Diego, i gangsters cacciano Syd nell'oceano, mentre Gerald e Suzie fuggono insieme, innamorati: i diamanti non verranno pi\u00f9 ritrovati.\nProduzione.\n\"Il Ciarlatano\" venne girato tra il 5 dicembre 1966 e il 28 febbraio 1967 ed \u00e8 il film di debutto sugli schermi di Charlie Callas."}
{"id": "2544812", "revid": "122444601", "url": "https://it.wikipedia.org/wiki?curid=2544812", "title": "Alfabeto finlandese", "text": "L'alfabeto finlandese \u00e8 l'alfabeto utilizzato per la scrittura della lingua finlandese. \u00c8 basato sull'alfabeto latino e coincide con quello svedese, con l'aggiunta delle lettere \"\u0160\" e \"\u017d\".\nL'alfabeto finlandese.\nIn alcuni elenchi alfabetici, la \"w\" viene inglobata sotto \"v\", dal momento che tali consonanti possiedono lo stesso suono. Le lettere b, c, f, g, (nel digramma NG) q, w, x, z, \u00e5 sono utilizzate solo in prestiti di origine straniera. Le lettere \"\u0161\" e \"\u017e\", che rappresentano rispettivamenti i suoni [\u0283] e [\u0292], sono considerate varianti delle lettere \"s\" e \"z\"; vengono utilizzate nei prestiti linguistici (es. \"\u0161akki\", \"\u0161ekki\", \"T\u0161ekki\", \"Azerbaid\u017ean\") e a volte vengono sostitutite da \"sh\" e \"zh\".\nIn finlandese le vocali e le consonanti possono essere brevi o lunghe e vengono trascritte con un segno singolo per il suono breve ed una doppia lettera per un suono lungo.\nLe lettere \"\u00e4\", \"\u00f6\" e \"\u00e5\", chiamate \"\u00e4\u00e4kk\u00f6set\", sono le tre lettere che presentano segni diacritici. Differentemente dall'alfabeto tedesco, in cui le lettere \"\u00e4\" e \"\u00f6\" sono alfabetizzate insieme ad \"a\" e \"o\", in finlandese esse sono considerate lettere singole e alfabetizzate dopo la \"z\". Il segno diacritico di dieresi \u00a8 \u00e8 chiamato \"treema\"."}
{"id": "2544813", "revid": "1543377", "url": "https://it.wikipedia.org/wiki?curid=2544813", "title": "Lista di lampi gamma", "text": "La seguente \u00e8 una lista di importanti lampi gamma (GRB) ordinati cronologicamente. I GRB vengono identificati da un numero di sei cifre che indica la data in cui sono stati scoperti: i primi due numeri corrispondono all'anno, i secondi due al mese, e gli ultimi due al giorno. Se in un dato giorno sono stati scoperti pi\u00f9 di un lampo gamma, questi vengono distinti da una lettera alfabetica progressiva in minuscolo posta dopo le sei cifre."}
{"id": "2544814", "revid": "125328849", "url": "https://it.wikipedia.org/wiki?curid=2544814", "title": "Brandon Vera", "text": "Combatte nella categoria dei pesi massimi per l'organizzazione singaporiana ONE FC, nella quale \u00e8 stato campione di categoria dal 2015 al 2021.\nHa vinto un torneo dei pesi massimi nel 2005 quando lottava nella promozione WEC, e dal 2005 al 2014 ha combattuto nella prestigiosa organizzazione UFC sia nella divisione dei pesi mediomassimi che in quella dei pesi massimi con un record parziale di 8 vittorie e 7 sconfitte.\nBiografia.\nBrandon Michael Vera nasce a Norfolk, Stati Uniti il 10 ottobre 1977. Suo padre, Ernesto Vera, \u00e8 di origine filippina mentre la madre biologica \u00e8 italoamericana. Quest'ultima sar\u00e0 assente dalla vita del figlio per gran parte della sua infanzia. Brandon viene preso in cura dal padre e dalla sua compagna Amelia, anch'essa filippina, assieme a tre fratelli ed una sorella.\nVera frequenta la Lake Taylor High School, dove inizia a praticare il wrestling, per proseguire i suoi studi presso la Old Dominion University."}
{"id": "2544815", "revid": "339392", "url": "https://it.wikipedia.org/wiki?curid=2544815", "title": "Il Ciarlatano", "text": ""}
{"id": "2544821", "revid": "74801", "url": "https://it.wikipedia.org/wiki?curid=2544821", "title": "Ricardo L\u00f3pez (pugile)", "text": "Nel 1994, quando era ancora in attivit\u00e0, Ring Magazine lo nomin\u00f2 il miglior peso paglia della storia. \nLa International Boxing Hall of Fame, nel 2007, lo ha riconosciuto fra i pi\u00f9 grandi pugili di ogni tempo. \n\u00c8 stato campione del mondo dei pesi paglia, versione WBC, dal 1990, al 1997, nel 1997 ha conquistato anche la corona WBO e, nel 1998, dopo averla lasciata vacante, ha conquistato quella WBA. Nello stesso anno, per un breve periodo, \u00e8 stato sia campione WBC che WBA, quindi, ha lasciato vacante il primo titolo e difeso solo il secondo. Nel 1999 \u00e8 salito alla categoria dei minimosca conquistando subito il titolo di campione del mondo, versione IBF, difeso vittoriosamente sino al 2001, anno del ritiro. Ricardo Lopez \u00e8 tra i pochi pugili ad aver terminato la carriera da imbattuto e da campione del mondo in carica.\nLa carriera.\nGli inizi ed i pesi paglia.\nRicardo Lopez debutt\u00f2 come pugile professionista nel 1985, all'et\u00e0 di diciannove anni, nella categoria dei pesi minimosca, contro il connazionale Rogelio Hernandez, anch'egli al debutto, sconfiggendolo con un KO alla terza ripresa. Tra il 1987 ed il 1989, prima la WBC, quindi la WBA e la WBO, istituirono la categoria dei pesi paglia (). Lopez, in questo periodo, disput\u00f2 incontri sia tra la categoria neonata che tra i minimosca, fin quando, nel 1989, dopo aver vinto ventitr\u00e9 incontri, di cui ben diciassette prima del limite, su altrettanti match disputati, ebbe l'opportunit\u00e0 di combattere per l'appena istituito titolo Continentale delle Americhe WBC dei pesi paglia, contro il connazionale Rey Hernandez, detto \"Conejito\". Lopez ebbe la meglio sull'avversario con un KO proprio all'ultima ripresa, quindi, dopo una difesa vittoriosa del titolo appena conquistato, contro Jorge Rivera, detto \"Estudiante\" (KO all'ottava ripresa) ed un match vinto ai punti contro Francisco Montiel, detto \"Cochulito\", \"El Finito\", ebbe l'opportunit\u00e0 di sfidare il campione del mondo dei pesi paglia, versione WBC, il giapponese Hideyuki Ohashi. Era il 1990 e per Ricardo Lopez, allora ventiquattrenne, si trattava del secondo incontro disputato fuori dai confini nazionali, il match si tenne, infatti, in Giappone. Il campione in carica non pot\u00e9 fare nulla contro lo strapotere del latinoamericano, che lo atterr\u00f2 una volta alla quarta ripresa e ben due volte alla quinta, inducendo l'arbitro ad interrompere l'incontro.\nLopez difese il titolo per la prima volta nel 1991, sempre in Giappone, contro Kimio Hirano, gi\u00e0 campione nipponico dei minimosca. L'incontro si risolse con una netta vittoria per KOT all'ottava ripresa del campione.\nIl match successivo vide Lopez misurarsi con il coreano Kyung-Yung Lee che, nel 1989, era stato il primo campione della storia dei pesi paglia, versione IBF. Anche in questo caso, il messicano risult\u00f2 vittorioso nettamente, ma ai punti.\nLa terza difesa del titolo fu contro il filippino Pretty Boy Lucas che, nel 1989, aveva pareggiato l'incontro valevole per la corona IBF dei paglia, contro il campione in carica Fahlan Sakkreerin. Ancora una volta, \"El Finito\", prevalse nettamente ai punti.\nContro il thailandese Singprasert Kittikasem, gi\u00e0 campione nazionale di categoria, Lopez disput\u00f2 la quarta difesa del suo titolo, regolando l'asiatico con un KO alla quinta ripresa.\nPer la quinta difesa del titolo, Lopez incroci\u00f2 i guantoni con il campione nazionale giapponese Rocky Lin, forte di quattordici vittorie su altrettanti incontri. Tuttavia, il nipponico venne annichilito con un KO alla seconda ripresa.\nNel 1993, dopo tre facili difese con pugili di secondo livello, il pugile messicano incontr\u00f2 il filippino Manny Melchor, che, l'anno prima, aveva conquistato il titolo di campione del mondo dei pesi paglia IBF, proprio contro Fahlan Sakkreerin. Titolo, peraltro, perso alla prima difesa contro il connazionale Ratanapol Sor Vorapin. Anche Melchor venne sconfitto, con un KO alla undicesima ripresa.\nNel 1994 \"El Finito\" affront\u00f2 Kermin Guardia, campione nazionale colombiano, con l'ividiabile record di 21 vittorie su altrettanti incontri, di cui 15 per KO. Lopez vinse nettamente ai punti.\nSuccessivamente, incontr\u00f2 il campione nazionale tailandese Surachai Saengmorakot, anch'egli pugile imbattuto, avendo vinto tutti i dieci incontri disputati sino ad allora. Lopez vinse per KOT alla prima ripresa.\nIl connazionale Javier Varguez, gi\u00e0 campione nazionale messicano e campione Continentale delle Americhe in carica, versione WBC, fu lo sfidante successivo. Lopez lo regol\u00f2 con un KOT alla ottava ripresa.\nL'ultimo incontro del 1994, vide \"El Finito\" misurarsi con Yamil Caraballo , gi\u00e0 campione nazionale colombiano nei pesi paglia e nei minimosca, campione Fedelatin versione WBA nei paglia e FECARBOX nei minimosca. L'incontro termin\u00f2 con un KOT alla prima ripresa a favore del campione messicano.\nDopo due difese con pugili di secondo livello, nel 1996, Lopez incontr\u00f2 un altro ex campione nazionale tailandese, Kitichai Preecha, superandolo con un KO alla terza ripresa.\nAd un'altra facile difesa, segu\u00ec il match con il sudcoreano Myung-Sup Park, gi\u00e0 campione nazionale, sconfitto con un KOT alla prima ripresa.\nIl 1997 si apr\u00ec con la sfida all'ennesimo ex campione tailandese, Mongkol Charoen, vinto nettamente ai punti.\nDello stesso anno, \u00e8 l'incontro per l'unificazione del titolo WBO contro il campione portoricano Alex Sanchez, detto \"El Nene\". Lopez unific\u00f2 i titoli con un KOT alla quinta ripresa. Tuttavia, il messicano rinunci\u00f2 alla corona, appena conquistata, per sfidare, nel 1998, il campione del mondo WBA, il nicaraguense Rosendo Alvarez, detto \"El Bufalo\", forte di 24 vittorie su altrettanti incontri, di cui ben 17 prima del limite. Per la prima volta in carriera, Lopez venne messo KO, nel corso della seconda ripresa. L'incontro termin\u00f2, poi, all'ottavo round, in seguito ad una ferita subita da Lopez per una testata involontaria, con la lettura dei cartellini, che, nonostante l'atterramento del campione, decretarono un pareggio, avendo il giudice Samuel Conde Lopez assegnato la vittoria a Lopez per 68 a 63, il giudice Tom Kaczmarek, al contrario, avendo visto la vittoria di Alvarez per 64 a 67, e, in ultimo, avendo il giudice Dalby Shirley, ritenuto il match pari, con un punteggio di 66 a testa.\nLa rivincita si ebbe lo stesso anno, nel frattempo Lopez aveva rinunciato al titolo WBC, dunque, l'incontro fu valido solo per la corona WBA e solo per Lopez, poich\u00e9 Alvarez non rispett\u00f2 il limite di categoria. Questa volta il match si risolse con la vittoria del \"Finito\" per split decision, avendo i giudici Larry O'Connell e Jerry Roth assegnato la vittoria al messicano, rispettivamente per 116 a 114 e 116 a 112, ed il giudice Silvestre Abainza ad Alvarez per 113 a 115.\nPesi minimosca.\nNel 1999, Ricardo Lopez pass\u00f2 alla categoria dei minimosca, sfidando subito il campione del mondo IBF Will Grigsby, pugile statunitense detto \"Steel Will\". Lopez conquist\u00f2 il titolo con una vittoria unanime ai punti.\nL'anno successivo difese il titolo contro il tailandese Ratanapol Sor Vorapin, che era stato campione del mondo dei pesi paglia, versione IBF, dal 1992 al 1997. I due, che non si erano mai incontrati per l'unificazione dei titoli, nella categoria di origine, si incontrarono in quella superiore. Il match si risolse con un KOT alla terza ripresa, a favore del messicano. Infine, nel 2001, Lopez disput\u00f2 il suo ultimo match, contro il sudafricano Zolani Petelo, che nel 1997 aveva strappato il mondiale IBF dei paglia proprio a Ratanapol Sor Vorapin con un KO tecnico alla quarta ripresa e lo aveva difeso sino al 2000, prima di passare tra i minimosca. Il sudafricano venne regolato con un KO all'ottavo round.\nIn ultima analisi, Ricardo \"El Finito\" Lopez \u00e8 da annoverarsi tra i pi\u00f9 forti pugili di ogni tempo, avendo conquistato tutte le corone delle quattro federazioni principali: WBC, WBA, WBO ed IBF; essendo stato campione in due diverse categorie di peso: paglia e minimosca; avendo terminato la carriera da imbattuto e da campione del mondo in carica, sconfiggendo ben quattro campioni del mondo, Hideyuki Ohashi, Alex Sanchez, Rosendo Alvarez, Will Grigsby, e quattro ex campioni del mondo: Kyung-Yung Lee, Manny Melchor, Ratanapol Sor Vorapin e Zolani Petelo."}
{"id": "2544822", "revid": "599013", "url": "https://it.wikipedia.org/wiki?curid=2544822", "title": "Chiesa di San Giorgio (Bormida)", "text": "La chiesa di San Giorgio \u00e8 un luogo di culto cattolico situato nella localit\u00e0 di Chiesa nel comune di Bormida, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nStoria e descrizione.\nSecondo le fonti storiche la ricostruzione dell'edificio avvenne nel corso del XVII secolo sui resti di un preesistente luogo di culto del XV secolo di cui rimangono la base in pietra del campanile. Di pianta poligonale, presenta una facciata a capanna e una cupola ottagonale al di sopra del corpo principale della chiesa.\nL'interno, affrescato in tempi recenti, conserva tre tele del XVIII secolo raffiguranti la \"Deposizione dalla croce\", \"San Giorgio\" e la \"Presentazione di Ges\u00f9 al tempio\". Attribuita alla scuola scultorea genovese di Anton Maria Maragliano \u00e8 il gruppo ligneo della \"Madonna\", mentre \u00e8 di mano ignota il gruppo di fine Ottocento ritraente \"San Giorgio che uccide il drago\"."}
{"id": "2544828", "revid": "36426", "url": "https://it.wikipedia.org/wiki?curid=2544828", "title": "Opus victatum", "text": ""}
{"id": "2544829", "revid": "73843", "url": "https://it.wikipedia.org/wiki?curid=2544829", "title": "Carlos Palomino", "text": "Biografia.\nCarriera dilettantistica.\nPalomino si trasfer\u00ec dal Messico in California a dieci anni. Si arruol\u00f2 nell'esercito degli Stati Uniti e, per evitare di combattere in Vietnam, si avvicin\u00f2 alla boxe. Fu campione militare dei pesi superleggeri nel 1971 e nel 1972.\nCarriera professionistica.\nProfessionista nei pesi welter dal settembre 1972, ha combattuto i primi 22 match in California con 18 vittorie, tre pari e una sola sconfitta ai punti. Strapp\u00f2 un pari a Hedgemon Lewis, tre volte sfidante al titolo mondiale dei welter e, per un breve periodo, campione del mondo per la Commissione Atletica dello Stato di New York.\nIl 22 giugno 1976, nella sua prima trasferta fuori dagli Stati Uniti, vol\u00f2 a Londra per sfidare il campione del mondo WBC John H. Stracey alla Wembley Arena. Sconfisse il suo avversario per knock-out tecnico al 12\u00ba round e conquist\u00f2 la cintura mondiale lineare dei pesi welter. \nDifese il titolo per ben otto volte in tre anni. Il 21 gennaio 1977 sconfisse per knock-out tecnico al 15\u00ba round Armando Mu\u00f1\u00edz in un tiratissimo match. Al momento dell'interruzione i cartellini dei tre giudici erano in perfetta parit\u00e0. Nel 1996 il match \u00e8 stato inserito al 100\u00ba posto nella lista compilata dalla rivista Ring Magazine dei 100 pi\u00f9 grandi combattimenti di tutti i tempi con titolo in palio.\nUn altro suo ostico avversario fu il brasiliano Everaldo Costa Azevedo, gi\u00e0 sfidante di Bruno Arcari al mondiale WBC dei superleggeri. Il 13 settembre 1977, a Los Angeles, Palomino riusc\u00ec a mantenere il titolo con verdetto unanime ed ampio margine di punti anche se i commentatori Chico Vejar e Gil Clancy dichiararono di non aver visto Palomino vincere un round prima dell'11\u00ba e, pertanto, di non condividere l'opinione dei giudici. Il 17 maggio 1978 si aggiudic\u00f2 anche la rivincita con Armando Mu\u00f1\u00edz, ai punti con verdetto unanime.\nPerse il titolo il 14 gennaio 1979, quando sub\u00ec la seconda sconfitta in carriera ai punti in 15 round dal ventenne imbattuto portoricano Wilfred Ben\u00edtez, campione mondiale uscente dei superleggeri, sul ring di San Juan. Il verdetto non fu unanime perch\u00e9 un giudice aveva visto vincitore Palomino. Non vi fu mai rivincita perch\u00e9 Benitez prefer\u00ec prima vendicarsi di Harold Weston, l'unico che era riuscito a strappargli un pari nella sua breve carriera.\nCinque mesi dopo, Palomino fu invece dirottato a saggiare le velleit\u00e0 del dominatore della categoria dei pesi leggeri Roberto Dur\u00e1n, al suo primo incontro nella categoria superiore. Al Madison Square Garden di New York, il panamense lo batt\u00e9 con largo margine di punti in dieci riprese. Palomino cap\u00ec che la categoria dei welter stava diventando troppo affollata di campioni e si ritir\u00f2 una prima volta dal pugilato, a trent'anni.\nRisal\u00ec sul ring nel 1997, a quarantasette anni e dopo oltre diciassette dal suo primo ritiro, nella medesima categoria dei pesi welter. Combatt\u00e9 altri cinque match, vincendone quattro prima del limite e perdendo soltanto l'ultimo ai punti, per poi ritirarsi definitivamente dal ring, senza aver mai perso prima del limite.\nNel 2004 la International Boxing Hall of Fame lo ha ammesso fra i pi\u00f9 grandi pugili di ogni tempo.\nCarriera di attore.\nCarlos Palomino ha esordito sul piccolo schermo nel 1978, mentre era ancora il campione dei pesi welter WBC, apparendo nella parte di se stesso nel secondo episodio della stagione di apertura (\"One-Punch Banta\") della \"sitcom\" Taxi.\nRitiratosi una prima volta dal ring, fu scelto nel 1980 come portavoce di una campagna commerciale televisiva della birra Miller con altri noti atleti. Come conseguenza della piacevole esperienza ed esposizione mediatica decise di lanciarsi nella carriera di attore. Ha partecipato a numerosi film e serie televisive. Tra esse, si segnala l'episodio \"The Fight\" di ."}
{"id": "2544831", "revid": "2225830", "url": "https://it.wikipedia.org/wiki?curid=2544831", "title": "Anderson Silva", "text": "Dopo aver combattuto in Giappone per le federazioni Shooto e Pride, tra il 2006 e 2020 ha raggiunto l'apice della propria fama militando nella promozione statunitense UFC, della quale \u00e8 stato campione dei pesi medi dal 2006 al 2013. Detiene il record per la pi\u00f9 lunga serie di vittorie consecutive (sedici) nella storia della UFC e durante gli anni da campione era unanimemente considerato il suo lottatore pi\u00f9 forte pound for pound, tanto che lo stesso presidente Dana White e numerose testate e siti specializzati lo hanno definito \"il migliore lottatore di arti marziali miste di tutti i tempi\", sebbene ancora oggi il dibattito sia aperto.\n\u00c8 stato premiato come \"Fighter of the Year\" ai \"Fighters Only World MMA Awards\" nel 2008. \nConclusa la carriera nelle arti marziali miste si \u00e8 dedicato al pugilato professionistico, disciplina gi\u00e0 praticata occasionalmente nel 1998 e nel 2005.\nCaratteristiche tecniche.\nIndicato da molti come uno dei migliori lottatori di MMA di tutti i tempi, Silva basa la sua tecnica di combattimento principalmente su un attacco fulmineo esaltato da un jab veloce e da una buona tecnica nei calci, con continui movimenti di allontanamento e avvicinamento all'avversario; \u00e8 inoltre considerato uno specialista del contrattacco, in quanto attende spesso l'iniziativa dell'avversario per poi sorprenderlo.\nSeppur noto principalmente per la sua tecnica di combattimento in piedi, Silva ha dimostrato di essere un pi\u00f9 che valido lottatore di jiu jitsu brasiliano arrivando a sottomettere forti wrestler come Chael Sonnen e Dan Henderson.\nBiografia.\nNonostante sia principalmente noto per le sue abilit\u00e0 nella Muay thai e nel Taekwondo, Silva detiene anche una cintura nera in BJJ conferitagli nel 2006 da Ant\u00f4nio Rodrigo Nogueira. Ha iniziato con le arti marziali a quattordici anni praticando taekwondo, ottenendo la cintura nera in questa disciplina quattro anni dopo. \u00c8 anche cintura nera di Judo.\nSilva fu membro della Chute Boxe ma in seguito la lasci\u00f2 per formare la Muay Thai Dream Team; alla fine del novembre 2006 pass\u00f2 alla Black House con Lyoto Machida, V\u00edtor Belfort, Assuerio Silva e i fratelli Ant\u00f4nio Rodrigo Nogueira e Ant\u00f4nio Rog\u00e9rio Nogueira. Il 16 maggio 2008 Silva e Minotauro Nogueira inaugurarono l'accedemia Team Nogueira MMA Academy a Miami, in Florida.\nSilva ha quattro figli.\nCarriera nelle arti marziali miste.\nSilva inizi\u00f2 la sua carriera nelle MMA combattendo nella organizzazione brasiliana \"Mecca\". Silva fu sconfitto al suo match di esordio contro Luiz Azeredo per decisione non unanime dei giudici. Dopo questo primo incontro, egli vinse i successivi nove incontri consecutivamente; di questi, sei furono vinti per sottomissione dell'avversario o KO tecnico. Dopo la sua prima vittoria in Giappone, Silva affront\u00f2 l'allora campione dell'organizzazione Shooto Hayato Sakurai il 26 agosto 2001: Silva sconfisse Sakurai per decisione unanime dei giudici dopo tre riprese di combattimento e divenne il nuovo campione dei pesi medi Shooto ed il primo atleta a battere Sakurai, imbattuto nei precedenti venti incontri.\nPride Fighting Championships e Cage Rage (2002-2005).\nNel 2002, Silva inizi\u00f2 a combattere nella Pride. Nel suo primo incontro in questa associazione egli batt\u00e9 Alex Stiebling per stop medico dovuto ad un taglio provocato all'avversario da un suo calcio alla testa. Nel successivo match vinse per decisione dei giudici contro Alexander Otsuka noto come \"Diet Butcher\". Al \"Pride 25\" Silva affront\u00f2 l'ex campione dei pesi welter UFC Carlos Newton: Newton cerc\u00f2 di effettuare un takedown ma fu colpito da una ginocchiata volante di Silva, cadde a terra e Silva fin\u00ec l'incontro colpendo Newton fino a che l'arbitro ferm\u00f2 la sfida decretando la vittoria di Silva per KO tecnico.\nAl \"Pride 26\" Silva affront\u00f2 Daiju Takase: dato lo scarso record di vittorie di Takase (solo quattro vittorie e sette sconfitte) egli era dato per sfavorito, ma sorprendentemente, dopo aver dominato con atterramenti, posizioni di monta e ground and pound, Takase finalizz\u00f2 Silva con uno strangolamento a triangolo alla fine del primo round.\nDopo la sconfitta, Silva combatt\u00e9 in altre associazioni in giro per il mondo. Il 27 giugno, 2004, Silva lott\u00f2 contro Jeremy Horn vincendo per decisione dei giudici. Tre mesi dopo, Silva fece il suo debutto del circuito Cage Rage in Inghilterra. Al \"Cage Rage 8\" Silva sconfisse Lee Murray per decisione dei giudici, vincendo il titolo dei pesi medi Cage Rage.\nIl 31 dicembre di quell'anno Silva ritorn\u00f2 al Pride per affrontare Ryo Chonan. Silva stava controllando l'incontro con un atterramento dell'avversario ed una posizione di triangolo addominale nel primo round. Chonan rispose alle ginocchiate di Silva con altrettante ginocchiate e atterramenti. Nonostante egli fosse considerato sfavorito, Chonan riusc\u00ec a sottomettere Silva con una leva alla gamba volante nel terzo round.\nNel 2005 e 2006 difese per tre volte il titolo Cage Rage contro Jorge Rivera, Curtis Stout e Tony Fryklund, e prese parte al torneo Rumble on the Rock negli Stati Uniti dove venne subito eliminato per squalifica in un match contro il suo futuro rivale in UFC Yushin Okami.\nUltimate Fighting Championship.\nSilva debutt\u00f2 in UFC il 28 giugno 2006 a \"UFC Fight Night 5\", contro il quotato Chris Leben, che al tempo cavalcava una striscia di cinque vittorie consecutive: sebbene Leben nel pre-match era sicuro di mettere KO il brasiliano fu invece Silva a stendere lo statunitense, con una ginocchiata al viso nel primo round.\nCampione dei pesi medi (2006-2013).\nSilva acquis\u00ec subito notoriet\u00e0 negli Stati Uniti e a furor di popolo grazie ad un sondaggio tra i fan gli venne subito data la possibilit\u00e0 di sfidare il campione in carica Rich Franklin, incoronato campione nel 2005 e con un record personale di 22-1, dove l'unica sconfitta fu per mano del compagno di squadra di Silva Lyoto Machida. I due si affrontarono il 14 ottobre in occasione di \"UFC 64\".\nSilva sorprese tutti dominando Franklin con il suo clinch e assestando delle potentissime ginocchiate che misero KO il campione in carica rompendogli anche il naso: il brasiliano divenne cos\u00ec il quinto campione dei pesi medi nella storia dell'UFC.\nIl 3 febbraio 2007 avrebbe dovuto difendere per la prima volta il suo titolo a \"UFC 67\", contro il vincitore della quarta stagione del reality show \"The Ultimate Fighter\" Travis Lutter, ma quest'ultimo fall\u00ec il peso e di conseguenza l'incontro venne dichiarato non valevole per la cintura di campione: nonostante Lutter fosse una cintura nera di jiu jitsu brasiliano e Silva apparentemente debole nella lotta a terra fu proprio Lutter a finire sottomesso con uno strangolamento triangolare.\nTorn\u00f2 sull'ottagono pochi mesi dopo, il 7 luglio a \"UFC 73\", quando difese per la prima volta il titolo contro il talentuoso ex campione Pancrase Nate Marquardt, vincendo per KO tecnico nel primo round.\nA \"UFC 77\", evento tenutosi il 27 ottobre, biss\u00f2 la difesa del titolo nel rematch contro l'ex campione Rich Franklin, che stese davanti al pubblico di Cincinnati, citt\u00e0 natale dello statunitense.\nNel 2008 con l'acquisizione della Pride da parte dell'UFC Silva fu coinvolto nell'unificazione della sua cintura dei pesi medi con quella dei pesi welter Pride, alla quale amb\u00ec anche Silva nei primi anni 2000, detenuta dal forte wrestler Dan Henderson. Il match si svolse il 1\u00ba marzo a \"UFC 82\": Silva vinse per sottomissione, divenendo campione assoluto dei pesi medi.\nSuccessivamente combatte un incontro di pesi mediomassimi contro l'ex campione WEC James Irvin, vincendo per KO in un minuto.\nVerso la fine dell'anno combatt\u00e9 per il titolo contro il campione canadese Patrick C\u00f4t\u00e9, vincendo a causa di un infortunio capitato ad una delle gambe dell'avversario durante il terzo round; fu il primo incontro nel quale Silva venne apertamente criticato per la sua tattica di combattimento troppo elusiva e provocatoria.\nNel 2009 difese il titolo per la quinta volta contro l'esperto di jiu jitsu brasiliano Thales Leites in un altro frustrante incontro che dur\u00f2 per tutti e cinque i round e che venne fischiato dal pubblico; al termine della gara i giudici decretarono all'unanime la vittoria di Silva, ma anche Dana White si lament\u00f2 per la performance del campione, bench\u00e9 lo considerasse ancora il lottatore pi\u00f9 forte del mondo pound for pound.\nLo stesso anno prese parte ad un altro incontro nei pesi mediomassimi contro il top 5 di categoria ed ex campione Forrest Griffin, annichilendolo nel terzo round con delle eccezionali schivate ed un jab molto preciso; dopo quell'incontro girarono voci infondate riguardo ad un possibile passaggio permanente di Silva nei pesi mediomassimi, ma tali voci vennero smentite.\nNel 2010 Silva avrebbe dovuto difendere il titolo contro l'ex campione dei mediomassimi V\u00edtor Belfort, ma prima il lento recupero da un'operazione chirurgica di Silva e poi un infortunio capitato al rivale causarono l'annullamento del match e quindi il campione dovette affrontare il fuoriclasse della lotta a terra Demian Maia negli Emirati Arabi Uniti per difendere la propria cintura: la prestazione di Silva fu imbarazzante in quanto ripetutamente insult\u00f2 il proprio connazionale durante l'incontro che fu molto noioso e termin\u00f2 con la vittoria ai punti del campione.\nIl 7 agosto 2010 Silva affront\u00f2 a \"UFC 117\" l'esperto di lotta libera Chael Sonnen, il quale nei giorni precedenti diede spettacolo con il suo noto trash-talking che fu diretto non solo contro Silva ma anche contro il suo allenatore Ant\u00f4nio Rodrigo Nogueira, contro molti altri lottatori brasiliani dell'UFC e contro il Brasile in generale; Sonnen fece valere il suo eccezionale wrestling e Silva non si trov\u00f2 mai cos\u00ec in difficolt\u00e0 dal suo esordio in UFC, subendo il grappling dell'avversario per tutto il match e arrivando al quinto ed ultimo round con alle spalle quattro round sicuramente persi ai punti: in un incontro ormai apparentemente perso a meno di due minuti dal termine Silva tir\u00f2 fuori dal cilindro uno strangolamento triangolare che non lasci\u00f2 scampo al lottatore statunitense; dopo la vittoria si venne a sapere che Anderson Silva lott\u00f2 con una costola infortunata e Sonnen venne trovato positivo al test anti-doping; tale combattimento venne premiato \"Fight of the Year\" ai \"Fighters Only World MMA Awards\" nel 2010.\nSilva torn\u00f2 dall'infortunio solo il 5 febbraio 2011, quando affront\u00f2 il connazionale ed ex campione dei mediomassimi V\u00edtor Belfort a \"UFC 126\": difese per l'ottava volta il titolo con un KO nel primo round grazie ad uno spettacolare calcio frontale, dando per la prima volta a Belfort il dispiacere di una sconfitta per KO; quel knock-out venne premiato \"KO of the Year\" ai \"Fighters Only World MMA Awards\" del 2011.\nIl 27 agosto difese la cintura contro il giapponese Yushin Okami all'evento \"UFC 134\", con un KO tecnico nel secondo round e vendicando quindi una delle sue quattro sconfitte in carriera.\nL'attesissima rivincita tra il campione brasiliano e l'insolente Chael Sonnen avrebbe dovuto tenersi in uno stadio di calcio in Brasile con l'evento \"UFC 147\", ma invece venne spostato negli Stati Uniti con l'evento \"UFC 148\": questa volta Silva vinse pi\u00f9 agevolmente per KO tecnico alla seconda ripresa.\nDurante l'anno si parl\u00f2 molto del possibile ritiro di Anderson Silva e di improbabili \"superfight\" contro il campione dei pesi welter Georges St-Pierre ed il campione dei pesi mediomassimi Jon Jones, ed invece Silva combatt\u00e9 un altro incontro non per il titolo come peso massimo leggero contro Stephan Bonnar in Brasile, vincendo agevolmente per KO tecnico e pensionando il suo avversario, ritiratosi un mese dopo l'incontro.\nPerdita del titolo e infortunio (2013).\nTra la sorpresa generale, la striscia di imbattibilit\u00e0 di Anderson Silva si concluse il 6 luglio 2013 a \"UFC 162\", quando \"The Spider\" affront\u00f2 Chris Weidman, un lottatore statunitense specialista nel wrestling e nelle prese. L'incontro si apr\u00ec con un atterramento ai danni di Silva, con conseguente ground and pound da parte di Weidman. I due tornarono a combattere in piedi dopo il tentativo sfumato di ankle lock da parte dello sfidante. La fine della prima ripresa e l'inizio della seconda furono caratterizzati dalle azioni spettacolari del campione dei pesi medi UFC che, in continuazione, inveiva ed urlava all'avversario di attaccarlo con pi\u00f9 decisione e cattiveria. Weidman non si deconcentr\u00f2 e, nel bel mezzo di una delle innumerevoli \"sceneggiatine\" di Silva, riusc\u00ec a connettere con un gancio sinistro che mise a terra il campione e sanc\u00ec la fine dell\u2019incontro per KO. Nell'intervista postlotta, l'ex campione Anderson Silva dichiar\u00f2 di essere stanco, di aver lottato a lungo e di non voler una rivincita, riconoscendo pi\u00f9 volte che Chris Weidman era pi\u00f9 forte di lui. Successivamente aggiunse di voler combattere ancora nella UFC ma solo in incontri meno importanti.\nIl 28 dicembre Silva ebbe la possibilit\u00e0 di un nuovo incontro per il titolo con l'evento \"UFC 168: Weidman vs. Silva 2\" tenutosi ancora una volta a Las Vegas. Silva pat\u00ec ancora una volta l'ottima lotta di Weidman nella prima ripresa; nei primi minuti della seconda ripresa, un calcio basso di Silva, che Weidman par\u00f2 con il suo ginocchio, caus\u00f2 la frattura di tibia e perone del brasiliano. Questo grave infortunio obblig\u00f2 subito l'ex campione a dare forf\u00e8, il che ne sanc\u00ec la sconfitta per KO tecnico: poco dopo il match fu necessario un intervento chirurgico per ridurre la frattura e stabilizzare la situazione.\nRitorno dall'infortunio e dopaggio (2014-2017).\nAnderson Silva torna a combattere dopo il tremendo infortunio il 31 gennaio del 2015 in un \"superfight\" contro l'ex campione dei pesi welter Strikeforce Nick Diaz a \"UFC 183\", vincendo l'incontro con una prestazione convincente; al termine della sfida venne reso noto che Silva era risultato positivo a una rilevazione antidopaggio e il suo avversario Diaz positivo al consumo di marijuana: il brasiliano venne punito con una squalifica che gli imped\u00ec di partecipare come allenatore a una nuova stagione del reality show \"The Ultimate Fighter\", opposto al connazionale Mauricio Rua.\nDopo alcuni giorni venne reso noto che Silva era risultato positivo al drostanolone e all'androsterone, ovvero due tipi di steroide anabolizzante. La commissione atletica del Nevada conferm\u00f2 che il risultato dell'incontro tra i due lottatori non poteva essere rovesciato in un No Contest fino a che questa decisione non avesse ottenuto la maggioranza di votazioni da parte della commissione. Il 22 febbraio del 2015, Silva fu trovato positivo ad altre sostanza illegali e, nonostante che si trattasse di un esame separato, la commissione lo colleg\u00f2 all'evento \"UFC 183\". Silva risult\u00f2 positivo anche al farmaco oxazepam, un antidepressivo, e al temazepam, che viene impiegato per combattere l'insonnia.\nIl 13 agosto si tenne l'udienza disciplinare per stabilire le sanzioni da infliggere. La difesa di Silva sostenne che il farmaco, simile al viagra, che un amico aveva dato al brasiliano dopo un viaggio in Thailandia, era stata la causa che aveva condotto Silva a non superare i due esami anti-dopaggio; inoltre la difesa inoltr\u00f2 un appello per alcuni errori commessi nelle procedure delle prove effettuate dalla NSAC, uno il 19 gennaio e uno dopo la lotta, che avevano dato esito negativo. Sulva ammise di aver assunto entrambe le benzodiazepine la notte prima dell'incontro come terapia per controllare la stanchezza e favorire il sonno. La commissione per\u00f2 respinse la difesa e condann\u00f2 Silva a una sospensione annuale a partire dalla data dell\u2019incontro; inoltre venne multato e privato dei premi aggiuntivi ottenuti con la vittoria, insieme al 30% del suo compenso, per un totale di 380.000 dollari. L'incontro, che inizialmente il brasiliano aveva vinto per decisione unanime, venne rovesciato in un no contest.\nAl suo ritorno sull'ottagono il 27 febbraio 2016 affront\u00f2 l'inglese Michael Bisping in un incontro di 25 minuti, in occasione dell'evento \"UFC Fight Night 84\". Per tutta la durata del primo round entrambi gli atleti scambiarono alcuni colpi in piedi, senza prevalere per\u00f2 l'uno sull'altro. Alla seconda ripresa, Silva cominci\u00f2 a prendersi gioco dell'inglese con movimenti veloci delle braccia e della testa; a pochi secondi dalla fine Michael and\u00f2 a segno con un gancio sinistro che mand\u00f2 al tappeto Silva, da questa posizione tent\u00f2 di eseguire un ground and pound e tentare di porre fine all'incontro, senza per\u00f2 riuscirci. A 15 secondi dal termine del terzo round, Bisping perse involontariamente il paradenti e nel tentativo di richiamare l'arbitro per poterlo riprendere, venne colpito in pieno volto da una ginocchiata in salto; per sua fortuna il tempo a disposizione termin\u00f2 prima che Silva potesse chiudere l'incontro. Tra la terza e la quarta ripresa venne perso pi\u00f9 del tempo dovuto a causa dell'incomprensione tra l'arbitro e Silva, che infatti credeva di aver vinto. Nonostante perdesse sangue in modo copioso, Bisping riusc\u00ec a portare a suo favore il quarto round. Al quinto invece fu Silva a trionfare con ripetuti colpi al volto dell'inglese. Nonostante le ferite riportate fu proprio Michael Bisping a trionfare per decisione unanime. Entrambi gli atleti vennero premiati con il riconoscimento \"Fight of the Night\".\nIl 14 maggio avrebbe dovuto affrontare Uriah Hall all'evento UFC 198. Tuttavia, a soli quattro giorni dall'inizio dell'incontro Silva venne rimosso dalla card a causa di una condizione clinica che lo port\u00f2 ad effettuare un intervento per rimuovere la cistifellea.\nA seguito del ritiro di Jon Jones per la tanto attesa rivincita contro Daniel Cormier, fissata per il 9 luglio a \"UFC 200\", Silva fece pressione sulla compagnia per poterlo sostituire e permettere al campione dei mediomassimi di combattere ugualmente: infine vi riusc\u00ec, accettando il match con soli 3 giorni di preavviso. Il brasiliano motiv\u00f2 la sua proposta affermando di essere pronto ad aiutare l'UFC in qualsiasi momento di bisogno. Per tutta la durata dell'incontro, Silva venne ripetutamente mandato al tappeto da Cormier che rimase in posizione dominante per lunghi periodi, facendo prevalere la superiorit\u00e0 nella lotta libera. Nei secondi finali il brasiliano riusc\u00ec a mettere in difficolt\u00e0 l'avversario con un calcio al corpo ma ci\u00f2 non bast\u00f2 per evitarne la sconfitta via decisione unanime dopo tre riprese. Per \"The Spider\", osannato comunque dal pubblico, si tratt\u00f2 della prima sconfitta come mediomassimo, nonch\u00e9 della quarta negli ultimi cinque incontri.\nSilva interruppe il proprio digiuno di vittorie l'11 febbraio 2017 nel co-main event di \"UFC 208\": il brasiliano si impose per decisione unanime sul numero 8 di categoria Derek Brunson al termine di un incontro non molto esaltante e dall'esito piuttosto controverso, in quanto molti si aspettavano una decisione favorevole allo statunitense.\nSeconda sospensione e l'addio alla UFC (2017-2020).\nIl 3 giugno 2017 avrebbe dovuto affrontare Kelvin Gastelum a UFC 212 ma quest'ultimo fu rimosso dall'evento dopo essere risultato positivo alla marijuana e, nonostante ci fosse un margine di due mesi per trovare un nuovo sfidante, l'11 maggio lo stesso Silva e i rappresentanti della UFC hanno confermato che il brasiliano non parteciper\u00e0 all'evento.\nL'incontro con Gastelum viene dunque riorganizzato per il 25 novembre, ma due settimane prima dell'evento viene annunciato che il precedente 26 ottobre Silva ha fallito un test anti-doping della USADA, che nel luglio annuncia che il brasiliano \u00e8 stato sospeso per un anno con decorrenza dal novembre e che pertanto potr\u00e0 tornare a combattere solo nel novembre 2018.\nSilva torn\u00f2 nell'ottagono il 10 febbraio 2019 perdendo per decisione unanime contro l'emergente Israel Adesanya; entrambi gli atleti vengono premiati con il riconoscimento \"Fight of the Night\". Seguirono per il brasiliano altri due incontri, nel maggio 2019 e ottobre 2020, rispettivamente contro l'ex massimo Jared Cannonier e il giamaicano Uriah Hall, dove, in evidente stato di declino, venne fermato prima del limite. Quello contro Hall si rivel\u00f2 l'ultimo match del quarantacinquenne in UFC, che ne annunci\u00f2 il licenziamento nel novembre 2020 con ancora un incontro presente nel suo contratto. \nCarriera nel pugilato.\nTerminata l'esperienza nelle arti marziali miste, Silva manifest\u00f2 la volont\u00e0 di rimanere nel mondo degli sport da combattimento. A partire dal 2021 si dedic\u00f2 al mondo del pugilato professionistico, disciplina in cui si era gi\u00e0 cimentato occasionalmente nel 1998 e 2005. Nel giugno dello stesso anno affront\u00f2 in Messico l'ex campione mondiale Julio C\u00e9sar Ch\u00e1vez Jr. in un match sanzionato per le otto riprese, al termine delle quali ne usc\u00ec vincitore per decisione non unanime dei giudici.\nIl brasiliano torn\u00f2 sul ring l'11 settembre 2021 mettendo KO l'ex campione UFC dei pesi mediomassimi Tito Ortiz al primo round in un match di esibizione che fungeva da \"undercard\" di una sfida tra Evander Holyfield e V\u00edtor Belfort."}
{"id": "2544834", "revid": "1873017", "url": "https://it.wikipedia.org/wiki?curid=2544834", "title": "Kanbun Uechi", "text": "Fu il fondatore dell'Uechi-ry\u016b, uno degli stili primari del karate di Okinawa.\nGiovent\u00f9.\nKanbun crebbe mountain farming village di Izumi a Motobu, nella penisola di Okinawa. La famiglia di Uechi erano coltivatori del daikon radishes.\nIl periodo in Cina.\nSulla fine del 1800 il Giappone inizi\u00f2 il programma di coscrizione maschile universale ad Okinawa. Nel 1897, all'et\u00e0 di 19 anno, Kanbun fugg\u00ec a Fuzhou nella provincia di Fukien(Cina), al fine di fuggire dalla coscrizione militare giapponese per realizzare i suoi sogni di studiare le arti marziali con i maestri cinesi.\nArrivato in Cina, Uechi inizialmente studi\u00f2 il Kojo Ry\u016b, ma il responsabile del dojo lo derise per i suoi problemi di linguaggio e Uechi, rimasto offeso, cerc\u00f2 un altro posto dove allenarsi.\nUechi prossimo presero sullo studio di herbalism ed un Kung Fu il sistema chiam\u00f2 \"Pangai-Noon\" (o Pangainun), sotto un padrone cinese chiamato Shushiwa. Uechi ricev\u00e9 un certificato di dominio nel 1904, e lui apr\u00ec pi\u00f9 tardi il suo proprio dojo in Nansoye, Cina.\nFamiglia.\nKanbun Uechi ebbe quattro figli. Il figlio maggiore, Kanei, continu\u00f2 il lavoro del padre nelle arti marziali. Ebbe un altro figlio, Kansai, e due figlie: Tsuru, (chiamata come sua nonna) e Kamai."}
{"id": "2544835", "revid": "173617", "url": "https://it.wikipedia.org/wiki?curid=2544835", "title": "Vicente Sald\u00edvar", "text": "Campione del mondo dei pesi piuma dal 1964 al 1967 e nel 1970.\nLa carriera.\nCarriera da dilettante.\nMancino, ha rappresentato il Messico ai Giochi della XVII Olimpiade di Roma 1960, nei pesi piuma, perdendo al primo turno ai punti (3-2) di fronte allo svizzero Ernst Chervet, fratello maggiore del pi\u00f9 noto Fritz.\nCarriera da professionista.\nDivenne professionista nel 1961, sempre nei piuma. Nel 1964 batt\u00e9 ai punti il futuro campione mondiale dei leggeri Ismael Laguna nella semifinale per il titolo dei pesi piuma. \nGrazie a questa vittoria fu ammesso a sfidare il Campione del Mondo in carica, il cubano Sugar Ramos a Citt\u00e0 del Messico, il 7 maggio 1965. Conquist\u00f2 il titolo mondiale per Knock-out tecnico all'ultimo dei 15 round di una battaglia estremamente cruenta. \nRimase Campione del mondo dei pesi piuma dal 1964 al 1967, difendendo il titolo per ben otto volte e ritirandosi con ancora indosso la cintura. \nNella sua prima difesa del titolo, sconfisse il futuro campione Raul Rojas. Il 7 settembre 1965, sconfisse il gallese Howard Winstone nel primo di tre incontri con una decisione ai punti. Dopo quella vittoria, abbatt\u00e9 il ghanese Floyd Robertson al secondo round. Ha quindi sconfitto il giapponese Mitsunori Seki in due combattimenti consecutivi. Il 15 giugno 1967, Sald\u00edvar sconfisse Winstone ancora una volta con una decisione ai punti. Nel 1996, la rivista Ring Magazine incluse questo match al 65\u00ba posto nella lista dei 100 pi\u00f9 grandi combattimenti di tutti i tempi. \nNell'ultima puntata della loro trilogia, sconfisse Howard Winstone per KO al 12\u00ba round. Dopo quella gara, nell'ottobre del 1967, Sald\u00edvar annunci\u00f2 il suo ritiro. \nRisal\u00ec sul ring dopo 21 mesi di inattivit\u00e0 battendo ai punti in dieci riprese l'ex Campione del Mondo Jos\u00e9 Legr\u00e1 Utr\u00eda nella potenziale semifinale per il titolo.\nIl 9 maggio 1970, al Palazzo dello Sport di Roma combatt\u00e9 contro il nuovo Campione del Mondo Johnny Famechon. I round iniziali furono condotti dal messicano ma Famechon con un pugno preciso, lo fer\u00ec all'occhio destro che cominci\u00f2 vistosamente a gonfiarsi. Sald\u00edvar, a questo punto, dall'alto della sua esperienza, si limit\u00f2 a colpire di rimessa, consapevole di essere in vantaggio. Al tredicesimo round, mise al tappeto l'australiano che e si rialz\u00f2 al conto di otto. Il match si concluse con verdetto unanime a favore di Sald\u00edvar, che riconquist\u00f2 il titolo mondiale.\nQuesto regno, tuttavia, ebbe vita breve. Sald\u00edvar perse la corona solo sette mesi dopo alla sua prima difesa contro il giapponese Kuniaki Shibata, per abbandono al 12\u00ba round.\nIl 21 ottobre 1973, a Salvador de Bahia, fu messo KO al 4\u00ba round dall'antico dominatore della categoria dei pesi gallo, \u00c9der Jofre che, nel frattempo, si era impossessato anche della cintura dei piuma. Dopo tale sconfitta, decise di ritirarsi definitivamente dalla boxe.\nDopo il ritiro.\nMor\u00ec a 42 anni. La International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 la rivista The Ring lo ha collocato al 13\u00ba posto in una propria classifica dei migliori pesi piuma della storia del pugilato e al 73\u00ba posto in quella degli 80 migliori pugili degli ultimi 80 anni."}
{"id": "2544836", "revid": "43530", "url": "https://it.wikipedia.org/wiki?curid=2544836", "title": "Guantone da baseball", "text": ""}
{"id": "2544837", "revid": "1243", "url": "https://it.wikipedia.org/wiki?curid=2544837", "title": "Ferrovia Alessandria-Savona", "text": ""}
{"id": "2544838", "revid": "118841187", "url": "https://it.wikipedia.org/wiki?curid=2544838", "title": "Keijiro Maeda", "text": "In precedenza lottava con il ring name Kyoutaro Ranger. Ha vinto il \"K-1 Young Japan GP 2007\", ed \u00e8 stato finalista al \"K-1 World Grand Prix 2008\".\nDue volte il K-1 World Grand Prix: a Las Vegas nel 2004 e nelle Hawaii nel 2007."}
{"id": "2544839", "revid": "149727", "url": "https://it.wikipedia.org/wiki?curid=2544839", "title": "Boscomarengo", "text": ""}
{"id": "2544840", "revid": "117189984", "url": "https://it.wikipedia.org/wiki?curid=2544840", "title": "Ponte delle Grazie Vecchie", "text": "Il ponte delle Grazie Vecchie \u00e8 uno dei numerosi ponti di Monza e attraversa il corso del fiume Lambro alla sua uscita dal Parco. Prende il nome dall'omonima vicina Chiesa e convento francescano. \nFu eretto nel 1683 dalle famiglie Durini e Casati a sostituzione del ponte del 1560 a sua volta costruito dai frati Minori Osservanti in sostituzione di un antico ponte in legno. Punto di collegamento fra le strade a monte e a valle del Lambro, consentiva il traffico di attraversamento, senza entrare in citt\u00e0.\nAccanto al ponte era la fabbrica Frette, storica azienda tessile del 1882, costruita sulla chiusa preesistente."}
{"id": "2544841", "revid": "149485", "url": "https://it.wikipedia.org/wiki?curid=2544841", "title": "Holman Williams", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nPugile afroamericano, Williams inizi\u00f2 a boxare tre i dilettanti nel 1928 come peso piuma e fece registrare una carriera di 38 incontri vinti.\nLa carriera.\nProfessionista dal 1932 come peso piuma, divenne uno dei welter e poi dei medi pi\u00f9 brillanti della propria epoca, incontrando, tra gli altri, Charley Burley, Archie Moore, Marcel Cerdan e Jake LaMotta.\nMor\u00ec a 55 anni, sorpreso nel sonno dall'incendio del club in cui lavorava."}
{"id": "2544842", "revid": "767487", "url": "https://it.wikipedia.org/wiki?curid=2544842", "title": "The Hall of the Olden Dreams", "text": "The Hall of the Olden Dreams \u00e8 il secondo album in studio del gruppo musicale power metal spagnolo Dark Moor pubblicato nel 2000 dalla Arise Records. Tutte le canzoni presenti sul disco trattano di storie di personaggi realmente esistiti."}
{"id": "2544844", "revid": "38120", "url": "https://it.wikipedia.org/wiki?curid=2544844", "title": "Anello del potere", "text": ""}
{"id": "2544845", "revid": "282579", "url": "https://it.wikipedia.org/wiki?curid=2544845", "title": "Battaglia di Tenaru", "text": ""}
{"id": "2544847", "revid": "125769741", "url": "https://it.wikipedia.org/wiki?curid=2544847", "title": "Bob Sapp", "text": "Sapp come lottatore ha un record complessivo di 24\u201339\u20131. Molti di questi match sono stati prevalentemente disputati in Giappone: famosa la sconfitta subita da Bobby Lashley. \u00c8 molto conosciuto nella terra nipponica. Qui ha girato varie pubblicit\u00e0, \u00e8 apparso anche in alcuni programmi televisivi ed ha persino intrapreso la carriera da cantante pubblicando un CD, \"It's Sapp Time\".\n\u00c8 anche apparso in un episodio del programma della HBO, \"Real Sports with Bryant Gumbel\". Attualmente lavora sporadicamente per alcune promozioni MMA negli Stati Uniti, in Giappone e in Europa."}
{"id": "2544848", "revid": "307923", "url": "https://it.wikipedia.org/wiki?curid=2544848", "title": "Episodi di Threshold", "text": "La prima ed unica stagione di \"Threshold\" \u00e8 stata trasmessa in Italia su Rai 2 dal 28 dicembre 2006 al 7 febbraio 2007 e in contemporanea su Fox dal 6 gennaio 2007 mandando gli episodi in contemporarea con Rai 2 a pochi giorni di distacco fino al 17 febbraio 2007"}
{"id": "2544849", "revid": "125591760", "url": "https://it.wikipedia.org/wiki?curid=2544849", "title": "Lin-Manuel Miranda", "text": "Biografia.\nMiranda nasce a New York e cresce a Inwood. Un mese ogni anno si recava a Vega Alta, in Porto Rico, citt\u00e0 natale dei nonni. Dopo essersi diplomato al Hunter College High School, Miranda frequenta la Wesleyan University laureandosi nel 2002. In quel periodo comincia a scrivere i primi musical e a coordinare le sue prime produzione teatrali. Nel 2015 riceve dalla Wesleyan un dottorato onorario. I suoi primi lavori sono insegnante di inglese al suo ex liceo, editorialista e critico di ristoranti per il \"Manhattan Times\" e compositore di musiche per pubblicit\u00e0.\n2002-2010: \"In the Heights\".\nNel 2002 Miranda e John Buffalo Mailer lavorano assieme al direttore Thomas Kail e scrivono cinque bozzetti per il progetto del musical \"In the\" \"Heights\" dal 2010. Il Music Hall ottiene il successo Off-Broadway e viene trasferito a Broadway nel 2008 vincendo il Tony Award al miglior musical e alla miglior colonna sonora e il Grammy Award al miglior album di un musical. Il ruolo di Miranda come protagonista del musical, Usnavi, gli assicura una candidatura al Tony Award al miglior attore in un musical. La sua ultima interpretazione a Broadway avviene il 15 febbraio 2009 e Miranda riprende il ruolo nel tour nazionale iniziando da Los Angeles il 23 giugno 2010.\nNel 2007 appare come guest in un episodio della serie TV \"I Soprano\". Nel 2008 viene invitato da Stephen Schwartz a contribuire nella sua nuova versione del musical del 1978 \"Working\". Nel 2009, per il revival del musical di Stephen Sondheim \"West Side Story\", scrive la trasposizione dei testi in spagnolo e nello stesso anno partecipa al revival di \"The Electric Company\". Nel settembre dello stesso anno interpreta Alvie, un paziente di un ospedale psichiatrico della serie TV \"Dr.\" \"House\" e riprende il ruolo nel 2010. Inoltre compare nella serie \"Sesamo apriti\".\n2010-2016: \"Hamilton\".\nNel 2008, mentre \u00e8 in vacanza, Miranda legge la biografia di Alexander Hamilton scritta da Ron Chernow e, ispirato dal libro, scrive un rap su Hamilton che esibisce durante la Serata della Poesia, Musica e della Parola Parlata alla Casa Bianca il 12 maggio 2009, accompagnato al pianoforte da Alex Lacamoire. Miranda in seguito disse che stava scrivendo la canzone di \"Hamilton\" \"My Shot\" da un anno, rivedendo pi\u00f9 volte ogni verso in modo che riflettesse l'intelletto di Alexander Hamilton.\nProduce sia l'album omonimo sia il mixtape ispirato al musical \"Hamilton\".\nIl musical riceve sedici nomination ai Tony Awards (record), vincendo undici premi, tra cui quello per il miglior musical. Nel 2016 \"Hamilton\" \u00e8 premiato anche con il premio Pulitzer per la drammaturgia.\n2016-presente: \"Oceania,\" \"Il ritorno di Mary Poppins\" ed \"Encanto\".\nNella primavera del 2014, Miranda viene scelto come compositore per la colonna sonora del film d'animazione della Walt Disney Pictures Oceania, affiancato dai compositori Mark Mancina e Opetaia Foa'i.. Una delle canzoni della colonna sonora, \"Oltre l'orizzonte\", in inglese \"How Far I'll Go\", \u00e8 stata nominata agli Oscar come miglior canzone originale.. La Disney ha diffuso all'inizio del 2017 il video musicale ufficiale della versione pop di \"You\u2019re Welcome\", la canzone di Maui nel film di animazione Disney \"Oceania\" (tit. originale \"Moana\").\nIl brano \u00e8 interpretato in qualit\u00e0 di co-interprete ed autore con Jordan Fisher ed \u00e8 stato girato tra New York e Londra.\nIl 24 febbraio del 2016, Miranda entra in trattative per il ruolo di Jack, che ottiene nell'aprile dello stesso anno, nel nuovo film della Walt Disney Pictures \"Il ritorno di Mary Poppins\", diretto da Rob Marshall ed uscito il 20 dicembre 2018. Nel film, Miranda affianca Emily Blunt nel ruolo della magica tata protagonista, con un cast corale comprendente Ben Whishaw, Emily Mortimer, Julie Walters, Dick Van Dyke, Angela Lansbury, Colin Firth, e Meryl Streep.\nNel 2020 fa il suo debutto dietro la macchina da presa, dirigendo il musical \"Tick, Tick... Boom!\", tratto dall'omonimo musical teatrale scritta e diretta dal drammaturgo statunitense Jonathan Larson. Il film, con protagonista Andrew Garfield, viene distribuito dalla piattaforma di streaming on demand Netflix.\nNel 2021 \u00e8 sceneggiatore, con Jared Bush e Charise Castro Smith, di \"Encanto\", sessantesimo film animato del canone dei lungometraggi Disney, per il quale compone anche l'intera colonna sonora, che riscuoter\u00e0 un notevole successo a livello globale: \u00e8 balzata al primo posto della classifica generale degli album negli Stati Uniti, mentre il brano \"We Don't Talk About Bruno\" ha raggiunto il vertice della classifica britannica e il secondo posto della prestigiosa \"Billboard\" Hot 100 statunitense.\nVita privata.\nLin-Manuel Miranda \u00e8 sposato dal 2010 con Vanessa Adriana Nadal, sua compagna di superiori. La coppia ha avuto due figli, Sebastian, nato il 10 novembre 2014, e Francisco, nato il 2 febbraio 2018.\nDoppiatori italiani.\nNelle versioni in italiano delle opere in cui ha recitato, Lin-Manuel Miranda \u00e8 stato doppiato da:\nCome doppiatore, Miranda \u00e8 stato sostituito da:"}
{"id": "2544850", "revid": "767487", "url": "https://it.wikipedia.org/wiki?curid=2544850", "title": "Che fine ha fatto Osama Bin Laden?", "text": "Che fine ha fatto Osama Bin Laden? (\"Where in the World Is Osama Bin Laden?\") \u00e8 un film documentario del 2008 co-sceneggiato, prodotto, diretto ed interpretato da Morgan Spurlock, a partire da un'idea di Adam Dell, Steven J. Dell e dello stesso Spurlock.\nIl titolo del film riprende quello del programma televisivo e della serie di giochi per il computer \"Che fine ha fatto Carmen Sandiego?\", ed anche i temi di \"Where in the World is\". La locandina promozionale imita la locandina del film di Indiana Jones \"I predatori dell'arca perduta\".\nTrama.\nDopo alcune animazioni comiche che coinvolgono il leader di al Qaida Osama bin Laden, il documentario mostra Spurlock mentre visita vari paesi associati o colpiti da Bin Laden. Il film contiene brevi interviste a molte persone riguardo Bin Laden ed il fondamentalismo islamico, e riguardo agli Stati Uniti d'America e alla loro guerra al terrorismo. Spurlock \u00e8 alla ricerca di Bin Laden, e chiede persino a persone fermate a caso per strada dove si trovi il terrorista. Il film prende le mire dalla futura e imminente paternit\u00e0 di Spurlock, e infatti viene inframmezzato da immagini della moglie di Spurlock nelle ultime fasi della gravidanza. Inoltre buona parte dei commenti di Spurlock si basano sulle preoccupazioni di un neo-genitore per il mondo in cui crescer\u00e0 il figlio.\nSpurlock visita Egitto, Marocco, Israele, Territori palestinesi, Giordania, Arabia Saudita, Afghanistan e Pakistan. In Afghanistan, scortato da 20 soldati afgani, visita Tora Bora. Viene mostrato come un funzionario del governo locale abbia l'intenzione di trasformarla in un parco divertimenti. Spurlock viene anche mostrato con una pattuglia dell'esercito americano come giornalista aggregato: proprio in quest'occasione, durante un'azione imprevista, l'unit\u00e0 uccide un combattente talebano.\nSpurlock \u00e8 esitante ad entrare nella zona tribale del Pakistan vicino ai confini afghani, dove Bin Laden potrebbe essere nascosto, chiusa agli stranieri; infine decide di non andarci, sostenendo come non valga la pena rischiare inutilmente, e che non fosse quello il vero scopo del suo viaggio. \"De facto\", la ricerca di Osama era solo il pretesto per giungere ad una maggiore conoscenza del mondo arabo. Egli conclude che le persone dei paesi che ha visitato sono gente comune, proprio come lui e il pubblico. Torna a casa giusto in tempo per la nascita del figlio.\nDistribuzione.\nIl film \u00e8 uscito nelle sale statunitensi il 18 aprile 2008 mentre nei cinema italiani per il 9 luglio 2010, Il 19 ottobre 2010 il film esce in Italia nel formato DVD con il doppiaggio in italiano ad esclusione di pochi dialoghi rimasti in lingua originale (per lo pi\u00f9 in arabo) e sottotitolati."}
{"id": "2544851", "revid": "39884", "url": "https://it.wikipedia.org/wiki?curid=2544851", "title": "Ran Laurie", "text": "Il suo figlio pi\u00f9 giovane \u00e8 l'attore e scrittore Hugh Laurie.\nCarriera sportiva.\nRan Laurie nacque a Grantchester, nel Cambridgeshire nel 1915. Membro del club di canottaggio Leander, Laurie inizi\u00f2 la sua carriera sportiva alla Monkton Combe School, e continu\u00f2 a praticare canottaggio quando si laure\u00f2 al Selwyn College a Cambridge nel 1933.\nLaurie ha remato per Cambridge nella regata Oxford-Cambridge nel 1934, 1935 e 1936, ed in questi anni vinse sempre Cambridge. Egli era in barca con Jack Wilson, il quale sarebbe diventato il suo compagno di canotaggio nella sua carriera sportiva. Ai Giochi della XI Olimpiade del 1936, rem\u00f2 come Stroke negli Otto Con per la Gran Bretagna, la squadra alla fine arriv\u00f2 al quarto posto. Insieme, Laurie e Wilson, remando per il Leander Club, vinsero il Calice d'Argento alla Henley Royal Regatta del 1938.\nDopo che la guerra interruppe le loro carriere di canottaggio, Laurie e Wilson tornarono a Henley nel 1948, vincendo ancora una volta il Calice d'Argento. Questo fu seguito un mese dopo da una medaglia d'oro per i Due Senza ai Giochi della XIV Olimpiade del 1948 a Londra.\nVita privata.\nRan Laurie fu sposato con Patricia Laidlaw dal 1944 fino alla scomparsa di quest'ultima nel 1989 dovuta ad una malattia ai motoneuroni; entrambi erano membri della loro locale chiesa presbiteriana. Ebbero due figlie e due figli, il pi\u00f9 giovane dei quali \u00e8 l'attore e scrittore Hugh Laurie. Entrambi i figli seguirono le orme del padre, praticando canottaggio per il Selwyn College e l'Universit\u00e0 di Cambridge. Ran Laurie spos\u00f2 Mary Arbuthnott nel 1990 a Norfolk.\n\u00c8 morto di Parkinson nel 1998 all'et\u00e0 di ottantatr\u00e9 anni."}
{"id": "2544852", "revid": "709565", "url": "https://it.wikipedia.org/wiki?curid=2544852", "title": "Episodi de Il bene e il male", "text": "La prima stagione della serie televisiva Il bene e il male and\u00f2 in onda in prima visione su Rai 1 dal 12 gennaio al 23 febbraio 2009.\n\"La falsa pista\".\nTrama.\nIl commissario di Polizia Claudio Anastasi \u00e8 amico d'infanzia e collega di Fabiana, una poliziotta sospettata di essere corrotta. Una notte Claudio pedina Fabiana, che incontra un criminale e il suo scagnozzo. Un ragazzo, presente nel luogo dell'incontro, fa scattare l'allarme di un'auto. Claudio esce allo scoperto e lo scagnozzo tenta di ucciderlo, ma Fabiana fa da scudo e si prende i proiettili al posto dell'amico. La donna muore tra le braccia di Claudio, che le promette di fare giustizia."}
{"id": "2544853", "revid": "599013", "url": "https://it.wikipedia.org/wiki?curid=2544853", "title": "Iryna Jat\u010danka", "text": "Biografia.\nIl 2 giugno 2010, all'et\u00e0 di 44 anni, annuncia il suo ritiro dalle competizioni.\nNel dicembre 2012 gli viene tolta la medaglia di bronzo olimpica vinta ad Atene 2004. Alcuni test antidoping svolti a distanza di anni dalla manifestazione, sui campioni prelevati all'atleta ad Atene, risultarono infatti positivi al metandrostenolone e all'oxandrolone.\nIn seguito alla squalifica vennero annullati tutti i suoi risultati dall'agosto 2004 fino a fine 2006."}
{"id": "2544854", "revid": "298229", "url": "https://it.wikipedia.org/wiki?curid=2544854", "title": "Betty Heidler", "text": "Ha detenuto il record mondiale del lancio del martello, con la misura di 79,42 metri, dal 21 maggio 2011 al 31 agosto 2014, quando il primato \u00e8 stato migliorato dalla polacca Anita W\u0142odarczyk.\nBiografia.\nVive a Francoforte ed \u00e8 un'atleta della squadra \"LG Eintracht Frankfurt\" dove \u00e8 allenata dal coatch Michael Deyhle. Fa parte del corpo della Polizia federale tedesca dove \u00e8 membro del gruppo sportivo. Da ottobre 2007 si \u00e8 laureata in legge all'universit\u00e0 Fernuniversit\u00e4t di Hagen.\nNel 2001 e nel 2002, \u00e8 diventata campionessa nazionale juniores, e dal 2002 al 2005 \u00e8 stata continuamente campionessa nazionale della categoria under 23.\nNel 2005 si \u00e8 classificata seconda ai campionati europei under 23 di Erfurt.\nNella sua prima gara a livello assoluto ai campionati mondiali di Parigi si \u00e8 classificata undicesima e l'anno successivo quarta alle Olimpiadi di Atene.\nNel 2006 dopo aver vinto il titolo nazionale ha terminano la stagione con una vittoria alla IAAF World Athletics Final di Stoccarda.\nAlle Universiadi di Belgrado 2009 ha vinto il titolo grazie ad un lancio a 75,83 metri misura che corrispondeva anche al record dei campionati.\nIl suo pi\u00f9 grande successo per\u00f2 lo ha raggiunto ai Campionati mondiali di Osaka. Con un lancio di 74,76 metri si \u00e8 laureata campionessa del mondo con solo due centimetri in pi\u00f9 rispetto alla cubana Yipsi Moreno.\nL'anno seguente, alle Olimpiadi di Pechino si \u00e8 dovuta accontentare del 9\u00ba posto con la misura di 70,06.\nNel 2009 ai Campionati mondiali di Berlino grazie al nuovo record tedesco di 77,12 si \u00e8 laureata vice-campionessa del Mondo dietro soltanto alla polacca Anita W\u0142odarczyk che con 77,95 sigl\u00f2 anche il nuovo record mondiale di lancio del martello.\nCon il suo record tedesco la Heidler si piazzava al 5\u00ba posto nelle liste mondiali IAAF di tutti i tempi..\nL'anno successivo ha vinto l'oro ai Campionati europei di Barcellona nel 2010.\nIl 21 maggio 2011 stabilisce il nuovo record mondiale della specialit\u00e0 in 79,42 metri al meeting di Halle, migliorando il precedente limite di oltre un metro.\nAi campionati del mondo di Taegu conclude seconda con un lancio a 76,06, alle spalle della russa Tat'jana Lysenko."}
{"id": "2544857", "revid": "188116", "url": "https://it.wikipedia.org/wiki?curid=2544857", "title": "Bersagliere (disambigua)", "text": ""}
{"id": "2544858", "revid": "110157", "url": "https://it.wikipedia.org/wiki?curid=2544858", "title": "Where You Want to Be", "text": "Where You Want To Be \u00e8 il secondo album dei Taking Back Sunday. \u00c8 stato pubblicato il 27 luglio 2004. Si tratta di un follow-up al loro primo tentativo, \"Tell All Your Friends\". \u00c8 il primo album ad avere il chitarrista Fred Mascherino. \"This Photograph Is Proof (I Know You Know)\" \u00e8 apparsa nella colonna sonora di Spider-Man 2.\nIl titolo dell'album viene dalla canzone \"Set Phasers to Stun\", in cui la frase \u00e8 in evidenza.\n\"Where You Want To Be\" ha debuttato nella Billboard 200 alla terza posizione vendendo 163.000 copie nella prima settimana. Dal settembre 2005, il CD ha venduto 667.000 copie, con la certificazione disco d'oro."}
{"id": "2544860", "revid": "38009502", "url": "https://it.wikipedia.org/wiki?curid=2544860", "title": "Bersagliere (cacciatorpediniere 1937)", "text": ""}
{"id": "2544864", "revid": "186283", "url": "https://it.wikipedia.org/wiki?curid=2544864", "title": "Iryna Yatchenko", "text": ""}
{"id": "2544865", "revid": "149727", "url": "https://it.wikipedia.org/wiki?curid=2544865", "title": "Belten", "text": ""}
{"id": "2544866", "revid": "149727", "url": "https://it.wikipedia.org/wiki?curid=2544866", "title": "Lobendorf", "text": ""}
{"id": "2544867", "revid": "149727", "url": "https://it.wikipedia.org/wiki?curid=2544867", "title": "M\u00e4rkischheide", "text": ""}
{"id": "2544868", "revid": "149727", "url": "https://it.wikipedia.org/wiki?curid=2544868", "title": "Jehschen", "text": ""}
{"id": "2544869", "revid": "149727", "url": "https://it.wikipedia.org/wiki?curid=2544869", "title": "Ko\u00dfwig", "text": ""}
{"id": "2544872", "revid": "184755", "url": "https://it.wikipedia.org/wiki?curid=2544872", "title": "Chalky Wright", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa rivista Ring Magazine lo ha classificato tra i primi 100 puncher di ogni epoca.\nGli inizi.\nPugile afroamericano, professionista dal 1928.\nLa carriera.\nProfessionista dal 1928, divenne campione del mondo dei pesi piuma nel 1942, battendo Joey Archibald. Difese il titolo contro Harry Jeffra, ma nel 1942 lo perse contro il leggendario Willie Pep, perdendo poi anche la rivincita.\nNel 1938 Wright aveva incontrato anche un'altra leggenda, Henry Armstrong, che lo sconfisse per KO al 3\u00ba round.\nCome accadde ad altri pugili, lavor\u00f2 come autista e guardia del corpo per Mae West.\nMor\u00ec a 45 anni annegando in una vasca da bagno in cui era scivolato."}
{"id": "2544873", "revid": "47767", "url": "https://it.wikipedia.org/wiki?curid=2544873", "title": "Garona la Mezz'Orchessa", "text": ""}
{"id": "2544875", "revid": "767487", "url": "https://it.wikipedia.org/wiki?curid=2544875", "title": "The Gates of Oblivion", "text": "The Gates of Oblivion \u00e8 il terzo album in studio del gruppo musicale power metal spagnolo Dark Moor, pubblicato nel 2002 dalla Arise Records. Nell'album hanno partecipato il coro di Valcavasia e Dan Keying dei Cydonia."}
{"id": "2544877", "revid": "149727", "url": "https://it.wikipedia.org/wiki?curid=2544877", "title": "Kleinkoschen", "text": ""}
{"id": "2544880", "revid": "2184720", "url": "https://it.wikipedia.org/wiki?curid=2544880", "title": "Mar\u00ec", "text": "Mar\u00ec \u00e8 un singolo di Nino D'Angelo. Il brano, cantato al Festival di Sanremo 2002 e scritto da lui stesso con la collaborazione di Nuccio Tortora e Philippe Leon, La direzione d'orchestra e gli arrangiamenti sono di Nuccio Tortora.\nNella kermesse si classific\u00f2 al 15\u00ba posto."}
{"id": "2544884", "revid": "1305772", "url": "https://it.wikipedia.org/wiki?curid=2544884", "title": "Bergkamen", "text": "Bergkamen \u00e8 una citt\u00e0 di 51.661 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Unna (targa UN).\nBergkamen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSuddivisione amministrativa.\nBergkamen si divide in 6 quartieri (\"Stadtteil\"):"}
{"id": "2544887", "revid": "599013", "url": "https://it.wikipedia.org/wiki?curid=2544887", "title": "Daniel Zaragoza", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1980.\nLa carriera.\nCampione del mondo dei pesi gallo nel 1985 e dei supergallo dal 1988 al 1990, dal 1991 al 1992 e dal 1995 al 1997."}
{"id": "2544893", "revid": "1851848", "url": "https://it.wikipedia.org/wiki?curid=2544893", "title": "Ermenegildo Valle", "text": "Carriera.\nCentrocampista difensivo, cresciuto nelle giovanili della Roma, ma senza riuscire ad arrivare in prima squadra, compie la prima parte della carriera prevalentemente in formazioni minori della Campania quali Puteolana ed Internapoli, quindi nell'estate 1970 passa alla , all'epoca militante in Serie B. In Umbria Valle si impone da titolare nella prime due stagioni, contribuendo attivamente, nell'annata 1971-72, alla storica prima promozione dei rossoverdi in Serie A con 3 reti in 36 presenze.\nValle nella stagione successiva in massima serie viene inizialmente messo fuori causa da un infortunio, per poi esordire il 10 dicembre 1972 a Milano contro l'Inter e disputare altri 17 incontri nella stagione che vede i rossoverdi di Corrado Viciani chiudere l'annata all'ultimo posto. Resta in rossoverde altre due stagioni, con una nuova promozione in A e un'altra immediasta retrocessione, ma essenzialmente da rincalzo (solo 13 presenze in 2 stagioni). Torna quindi nelle serie minori, cessando l'attivit\u00e0 agonistica nelle file del Sulmona col doppio incarico di allenatore-giocatore. Prosegue quindi la carriera di allenatore nelle serie dilettantistiche abruzzesi.\nIn carriera ha totalizzato 24 presenze in Serie A e 76 presenze e 3 reti in Serie B, tutte con la maglia della Ternana."}
{"id": "2544895", "revid": "1683880", "url": "https://it.wikipedia.org/wiki?curid=2544895", "title": "Gran Premio del Canada 1968", "text": "Il Gran Premio del Canada 1968 fu una gara di Formula 1, disputatasi il 22 settembre 1968 sul Circuito di Mont-Tremblant. Fu la decima prova del mondiale 1968 e vide la vittoria di Denny Hulme su McLaren-Ford, seguito da Bruce McLaren e da Pedro Rodr\u00edguez\nNote.\n\"Salvo indicazioni diverse le classifiche sono tratte da \""}
{"id": "2544898", "revid": "188323", "url": "https://it.wikipedia.org/wiki?curid=2544898", "title": "Pressione intra-cranica", "text": ""}
{"id": "2544899", "revid": "188323", "url": "https://it.wikipedia.org/wiki?curid=2544899", "title": "Pressione intra cranica", "text": ""}
{"id": "2544900", "revid": "149727", "url": "https://it.wikipedia.org/wiki?curid=2544900", "title": "Kreis Unna", "text": ""}
{"id": "2544902", "revid": "149727", "url": "https://it.wikipedia.org/wiki?curid=2544902", "title": "Overberge", "text": ""}
{"id": "2544903", "revid": "149727", "url": "https://it.wikipedia.org/wiki?curid=2544903", "title": "R\u00fcnthe", "text": ""}
{"id": "2544904", "revid": "149727", "url": "https://it.wikipedia.org/wiki?curid=2544904", "title": "Weddinghofen", "text": ""}
{"id": "2544905", "revid": "121144919", "url": "https://it.wikipedia.org/wiki?curid=2544905", "title": "Alfa Romeo Sbarro Diva", "text": "L'Alfa Romeo Diva, \u00e8 una concept car sportiva progettata dal Centro Stile Alfa Romeo e da Franco Sbarro, in collaborazione con la societ\u00e0 di ingegneria Elasis (societ\u00e0 di Fiat Group) che si limit\u00f2 a finanziarne il progetto.\nFu presentata al Salone di Ginevra del 2006.\nContesto.\nLa vettura si pone come erede spirituale della Alfa Romeo 33 Stradale, della quale reinterpreta il design in chiave moderna, con doti stradali del tutto simili alla sua antenata.\nTecnica.\nLa Diva \u00e8 costruita intorno all'ultima evoluzione del propulsore V6 \"Busso\" trasversale, con una cilindrata di 3,2 litri, il quale, erogante 300 cv, spinge la vettura alla velocit\u00e0 di 270 km/h. Esso \u00e8 collocato al di sotto di un carter paracalore ed \u00e8 abbinato ad un cambio Selespeed a 6 marce, collocato in blocco a tre assi. Caratteristica fondamentale della \"concept car\" \u00e8 l'estrema leggerezza che consente grande agilit\u00e0 e prestazioni particolarmente elevate dovute anche alla trazione posteriore. L'impianto di illuminazione sfrutta la tecnologia LED. Agli angoli esterni della carrozzeria sono stati posti diversi spoiler per migliorare l'aerodinamicit\u00e0 della vettura, mentre il raffreddamento dell'impianto frenante composto da dischi forati avviene tramite alcune prese d'aria poste nella parte bassa del paraurti anteriore. All'estremit\u00e0 di queste prese d'aria si trovano gli indicatori di direzione. Le portiere sfruttano una soluzione ad ala di gabbiano e sono incernierate al centro del tetto. Gli specchietti retrovisori sono stati posti alle estremit\u00e0 superiori del telaio per migliorare ancora di pi\u00f9 l'aerodinamicit\u00e0 complessiva della vettura. Il bocchettone per il rifornimento del carburante deriva da quelli impiegati sulle vetture da competizione. Gli interni sono anch'essi ispirati alle auto da corsa, in quanto ospitano due sedili sportivi parzialmente in pelle dotati di cinture a quattro punti, volante sportivo Momo, bocchette di ventilazione e una console centrale su cui campeggiano numerosi manettini per la gestione dei parametri della vettura. La cellula centrale del telaio \u00e8 stata costruita in carbonio per aumentare la rigidit\u00e0 e contenere i pesi. Le sospensioni a quadrilatero sfruttano la configurazione push-rod con Rocker."}
{"id": "2544906", "revid": "599013", "url": "https://it.wikipedia.org/wiki?curid=2544906", "title": "Joe Choynski", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nFiglio di immigrati polacchi di religione ebraica che si erano stabiliti in California nel 1867, Choynski durante tutta la sua carriera non pes\u00f2 mai pi\u00f9 di 80\u00a0kg, ma sfid\u00f2 regolarmente pesi massimi che lo sovrastavano fisicamente e che lo consideravano un pugile estremamente pericoloso, perch\u00e9 dotato di un pugno pesantissimo .\nJames J. Jeffries afferm\u00f2 di aver ricevuto da Choinski il pugno pi\u00f9 potente della sua vita .\nIl primo incontro registrato di Choynski risale al 1887. Lo perse contro James J. Corbett, che avrebbe incontrato, negli anni seguenti, altre tre volte.\nLa carriera.\nSi batt\u00e9 contro i migliori massimi e mediomassimi della propria epoca, quali Tom Sharkey, Bob Fitzsimmons, George Godfrey, Marvin Hart, Philadelphia Jack O'Brien, Kid McCoy, che lo sconfisse nel 1900, come pure Barbados Joe Walcott.\nPur non avendo mai combattuto per il titolo dei massimi, si concesse il lusso di battere due futuri campioni del mondo, James J. Jeffries e Jack Johnson."}
{"id": "2544910", "revid": "729019", "url": "https://it.wikipedia.org/wiki?curid=2544910", "title": "Gran Premio degli Stati Uniti d'America 1968", "text": "Il Gran Premio degli Stati Uniti 1968 fu una gara di Formula 1, disputatasi il 6 ottobre 1968 nell'autodromo di Watkins Glen International. Fu l'undicesima prova del mondiale 1968 e vide la vittoria di Jackie Stewart su Matra-Ford, seguito da Graham Hill e da John Surtees.\nQualifiche.\nIl primo giorno di qualifiche vide Stewart e Amon duellare, con Stewart ad avere la meglio con 1:04.27, ma il giorno seguente egli non fu in grado di difendersi a causa di un problema tecnico. Nel frattempo Graham Hill aveva sottratto il secondo posto ad Amon, prima che il campione nazionale statunitense Mario Andretti, debuttante in F1 e al Glen, facesse sua la pole position con un margine di 0,07 secondi sul tempo di Stewart.\nGara.\nIl giorno della gara erano presenti 93000 spettatori a sostenere i piloti locali: oltre ad Andretti c'erano Dan Gurney, settimo in griglia, e Bobby Unser, diciannovesimo. Stewart part\u00ec bene e prese il comando al primo giro, precedendo Andretti, e al primo passaggio sul traguardo l'ordine fu Stewart, Andretti, Amon, Hill, Jochen Rindt, Denny Hulme, Gurney, John Surtees e Bruce McLaren.\nAl sesto giro Hulme scivol\u00f2 su una macchia d'olio perdendo la terza posizione e ritrovandosi nono, mentre Andretti, che aveva distanziato Amon, and\u00f2 alla caccia di Stewart. Tre giri dopo, per\u00f2, il suo musetto si ruppe e la semiala anteriore destra stava strisciando sull'asfalto: Andretti dichiar\u00f2 di non aver avuto nessun contatto e che il musetto si era semplicemente rotto. Comunque prosegu\u00ec la gara senza perdere posizioni fino al tredicesimo giro, quando i suoi meccanici al box gliela ripararono con del nastro adesivo e lui rientr\u00f2 in gara al tredicesimo posto.\nAl decimo giro ci fu una lotta per il terzo posto quando Amon, che aveva perso la posizione a vantaggio di Hill, and\u00f2 in testacoda a causa di una perdita di acqua dalla propria vettura. Al ventiseiesimo giro Gurney, che era terzo, perse il controllo della vettura e fu superato dalla Honda di Surtees.\nDopo il 33\u00ba giro Andretti si ritir\u00f2 per la rottura della frizione e Gurney sopravanz\u00f2 Surtees, coi due che continuarono a darsi battaglia fino alla fine. Al quarantesimo passaggio Stewart guidava la gara con 26 secondi di vantaggio su Hill, che precedeva di altri 10 secondi la coppia Gurney/Surtees, ma segn\u00f2 comunque il giro pi\u00f9 veloce della gara al 52\u00ba passaggio, per rimarcare la sua supremazia, portando il suo margine a 31 secondi. Hill nel frattempo doveva vedersela con le noie di uno sterzo impreciso.\nAl 97\u00ba giro la Lotus di Jo Siffert, quinto con un vantaggio di un minuto e venti secondi su Bruce McLaren, cominci\u00f2 a borbottare e il pilota segnal\u00f2 l'intenzione di rientrare ai box per un rifornimento al giro successivo, quando fu sorpassato dal neozelandese mentre rientrava in pista dai box: riprese la posizione due giri dopo, quando fu il turno di McLaren di rientrare ai box per il rifornimento.\nSurtees cominci\u00f2 a farsi sotto quando cap\u00ec che anche Gurney, che lo precedeva in terza posizione, stava patendo una foratura lenta e aveva poco carburante: lo raggiunse all'ultimo giro e i due tagliarono il traguardo a un giro di distanza dai primi due.\nStewart vinse dopo aver comandato la corsa dall'inizio alla fine e corse un solo pericolo quando all'uscita di una curva si ritrov\u00f2 davanti a due spettatori che stavano attraversando la pista. Disse che era stata l'occasione in cui era stato pi\u00f9 vicino a investire qualcuno e che li aveva evitati di pochi centimetri. Quella fu la sua prima vittoria negli Stati Uniti e lo mantenne in corsa per il suo primo titolo mondiale piloti, ad una gara dal termine del campionato. Disse in seguito che quella fu la prima gara in cui si sentiva di aver dettato il passo al resto dei concorrenti: un momento straordinario.\nGli organizzatori dichiararono che il premio di \u00a3 8300 pagato per la vittoria di Stewart era il pi\u00f9 ricco mai pagato in Formula 1. Hill, ancora in corsa per il titolo insieme anche a Denny Hulme, si classific\u00f2 secondo a 24 secondi di distacco.\nNote.\n\"Salvo indicazioni diverse le classifiche sono tratte da \""}
{"id": "2544913", "revid": "74801", "url": "https://it.wikipedia.org/wiki?curid=2544913", "title": "Bornheim (Renania Settentrionale-Vestfalia)", "text": "Bornheim \u00e8 una citt\u00e0 della Renania Settentrionale-Vestfalia, in Germania.\nAppartiene al circondario (\"Kreis\") del Reno-Sieg (targa SU).\nBornheim si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nBornheim \u00e8 gemellata con:"}
{"id": "2544916", "revid": "124808", "url": "https://it.wikipedia.org/wiki?curid=2544916", "title": "William Laurie", "text": ""}
{"id": "2544918", "revid": "30580", "url": "https://it.wikipedia.org/wiki?curid=2544918", "title": "Gran Premio del Messico 1968", "text": "Il Gran Premio del Messico 1968 fu una gara di Formula 1, disputatasi il 3 novembre 1968 sull'Autodromo Hermanos Rodr\u00edguez. Fu la dodicesima ed ultima prova del mondiale 1968 e vide la vittoria di Graham Hill su Lotus-Ford, seguito da Bruce McLaren e da Jackie Oliver\nNote.\n\"Salvo indicazioni diverse le classifiche sono tratte da \"\nGraham Hill vince il GP del Messico 1968 e conquista il suo secondo titolo iridato - F1world.it/amarcord"}
{"id": "2544928", "revid": "173617", "url": "https://it.wikipedia.org/wiki?curid=2544928", "title": "Owen Moran", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1900.\nLa carriera.\nCampione del mondo dei pesi piuma sconfiggendo Abe Attell nel 1908, combatt\u00e9 con numerosi altri grandi pugili, tra i quali Battling Nelson e Packey McFarland."}
{"id": "2544931", "revid": "1186766", "url": "https://it.wikipedia.org/wiki?curid=2544931", "title": "Errett Lobban Cord", "text": " Nella sua attivit\u00e0 imprenditoriale fu attivo nell'industria automobilistica nella prima met\u00e0 del XX secolo.\nBiografia.\nFond\u00f2 la casa automobilistica Cord nel 1929 come holding, con pi\u00f9 di 150 aziende controllate, molte delle quali nel campo dei trasporti. La compagnia controllava, tra le altre, la Auburn (che fabbricava anche le autovetture Cord), la Lycoming Engines, la Duesenberg, la New York Shipbuilding, la Checker Cab, la Stinson Aircraft Corporation e l'American Airways (pi\u00f9 tardi conosciuta come American Airlines).\nNato a Warrensburg, nel Missouri, Cord fu pilota automobilistico, meccanico e venditore di automobili, fino a quando gli fu offerta l'opportunit\u00e0 di gestire nel 1924 una casa automobilistica in difficolt\u00e0, la Auburn. Nel 1928 egli riusc\u00ec a controllarla, e l'anno successivo fond\u00f2 una propria casa automobilistica, la Cord. Grazie a queste operazioni nel 1931 fu il 13\u00ba pi\u00f9 grande venditore di autovetture negli Stati Uniti d'America. Dopo un primo successo, le vendite cominciarono ad andare male, cos\u00ec che fu costretto a vendere nel 1937 la Cord alla Aviation Corporation. Si ritir\u00f2 quindi a vita privata con un ingente patrimonio di milioni di dollari, e partecipazioni in diverse aziende. Cord possedeva molte delle prime radio e diverse emittenti televisive in California e Nevada, dove si trasfer\u00ec negli anni quaranta. Nella sigla della sua radio di Los Angeles, la KFAC, le lettere \u201cA\u201d e \u201cC\u201d stavano per Auburn e Cord.\nDurante gli anni quaranta egli sostitu\u00ec un legislatore dello stato del Nevada che mor\u00ec nel bel mezzo del suo mandato e di nuovo la sua fama crebbe, stavolta come politico, nell'ultimo periodo della sua vita. Nel 1958 gli fu chiesto di correre alle elezioni per governatore del Nevada, ma rifiut\u00f2 senza spiegare il perch\u00e9.\nMor\u00ec di tumore a Reno, Nevada, a 79 anni.\nUn'eccellente collezione delle autovetture da lui prodotte \u00e8 conservata nel Cord Duesenberg Automobile Museum.\nLa figura di Errett Lobban Cord serv\u00ec all'ispirazione della canzone \u201cThe New Soft Shoe\u201d di Gram Parsons."}
{"id": "2544934", "revid": "287204", "url": "https://it.wikipedia.org/wiki?curid=2544934", "title": "Da-da-un-pa/Monoton Blues", "text": "Da-da-un-pa/Monoton Blues \u00e8 un 45 giri delle Gemelle Kessler, pubblicato nel 1961 dalla Polydor con la denominazione Kessler Sisters.\nIl disco.\nLa copertina, che raffigura le due gemelle in costume in un paesaggio montano, appoggiate ad un albero su una gamba sola, utilizza la stessa foto del 45 giri precedente, \"Pollo e champagne/Concertino\".\n\"Da-da-un-pa\".\nDa-da-un-pa, inserita come lato A, \u00e8 il titolo di una canzone del 1961 musicata dal maestro Bruno Canfora su testo di Dino Verde. Interpretata dalle gemelle Kessler e dai gemelli Black Burns, era la sigla musicale della trasmissione televisiva \"Studio Uno\".\nLa canzone - entrata a far parte dell'immaginario collettivo - colp\u00ec in maniera particolare il telespettatore medio della televisione nazionalpopolare italiana degli anni sessanta, in virt\u00f9 della sua orecchiabilit\u00e0 e della danza di accompagnamento eseguita dalle artiste tedesche insieme ai ragazzi Gemelli Black Burns.\nCome ricorda l\"'Enciclopedia della televisione\" curata da Aldo Grasso, le lunghissime gambe delle Kessler - all'epoca venticinquenni e reduci dai fasti del \"Lido\" di Parigi - rischiarono \"di provocare uno scandalo\" tanto da essere \"opportunamente nascoste da pesanti calze di lana scura\".\nLa canzone funzion\u00f2 come trampolino di lancio per le Kessler che, forti di una certa notoriet\u00e0 per la partecipazione ad un altro programma di intrattenimento nella stagione precedente, \"Giardino d'inverno\", da allora consolidarono la loro popolarit\u00e0.\nIl testo del motivo, nella sua semplicit\u00e0, ammiccava al valore di seduzione della ragazza proveniente dal nord dell'Europa, un tema all'epoca molto avvertito e posto qui quasi come contrappeso all'avvenenza delle \"maggiorate\" sfornate dal cinema italiano del tempo.\nLe Kessler manifestavano con il canto (e il ballo) la gioia per il ritorno in Italia (la scena televisiva della televisione degli alb\u00f2ri era come un campo da seminare) sottolineando nel ritornello:\nCon \"verve\" autoironica le gemelle Kessler hanno poi eseguito nuovamente in anni pi\u00f9 recenti il brano in occasione di trasmissioni televisive di sapore \"revival\".\n\"Monoton Blues\".\nAnche questa canzone - nel 45 giri lato B - fu scritta dal maestro Bruno Canfora su testo di Dino Verde, e venne presentata in una puntata di \"Studio Uno\".\nLa musica, come dice il titolo, \u00e8 un blues, nella prima strofa suonata solo dalla batteria e dal contrabbasso (nelle successive entra l'orchestra di fiati); nel testo, ironico, le gemelle raccontano di annoiarsi a causa dei vari corteggiatori che propongono loro le solite cose (andare a bere un t\u00e8, il solito defil\u00e9 di moda, ecc...).\nLa canzone inizia con uno sbadiglio delle Kessler.\nNote.\nVoci correlate.\nBus de la Lum"}
{"id": "2544937", "revid": "80598", "url": "https://it.wikipedia.org/wiki?curid=2544937", "title": "Da-da-un-pa", "text": ""}
{"id": "2544940", "revid": "123586661", "url": "https://it.wikipedia.org/wiki?curid=2544940", "title": "Ring My Bell", "text": "Ring My Bell \u00e8 una famosa canzone disco. \u00c8 stata pubblicata come singolo nel 1979 dalla cantante Anita Ward, di cui questa canzone \u00e8 l'unica hit, ed era inserita nell'album di debutto della cantante, \"Songs of Love\". Dopo questo singolo, la Ward ha inciso un secondo singolo di scarso successo e si \u00e8 ritirata dal mondo della musica.\nPubblicazione e notoriet\u00e0.\nLa canzone, scritta e prodotta da Frederick Knight, \u00e8 arrivata al primo posto della classifica dei singoli disco e nelle classifiche Billboard statunitensi, oltre che nella classifica dei singoli del Regno Unito e raggiunse ottime posizioni in tutto il mondo. Il singolo conteneva, come lato b, la canzone \"If I Could Feel That Old Feeling Again\" scritta da David Camon e prodotta sempre da Frederick Knight.\nDella canzone, nel corso degli anni, sono state eseguite numerose cover da parte di altri artisti, come Ann Lee, DJ Jazzy Jeff &amp; the Fresh Prince, Tori Amos, Blood Sisters, Dynamic Duo, D'Flow Production Squad, Collette, Sa\u00efan Supa Crew, INOJ, Pato Fu e Joey Boy. \u00c8 stata anche oggetto di numerosi remix fin dal periodo della pubblicazione.\nA distanza di undici anni dalla sua pubblicazione, la canzone \u00e8 stata ripubblicata in una nuova versione ed \u00e8 stata inserita nella compilation italiana Festivalbar 1990.\nNell'anno 2010, del brano \"Ring My Bell\" sono state realizzati dei remix, prodotti dall'etichetta discografica \"Bacci Bros Records\"; di successo la versione club di Frenk DJ &amp; Joe Maker.\nIl 17 settembre 2019 il canale YouTube di Netflix pubblica il trailer della terza stagione di Big Mouth, nota serie animata, nel quale viene usato come sottofondo il brano \"Ring My Bell\".\nIl singolo compare nel decimo episodio della quarta stagione della serie televisiva The Good Place."}
{"id": "2544949", "revid": "1013865", "url": "https://it.wikipedia.org/wiki?curid=2544949", "title": "Provincia di Preah Vihear", "text": " \nLa Provincia di Preah Vihear \u00e8 una provincia settentrionale della Cambogia. Il suo capoluogo \u00e8 la citt\u00e0 di Tbaeng Meanchey.\nDescrizione.\nLa Provincia di Preah Vihear \u00e8 situata nel nord del paese. \u00c8 delimitata lungo il confine con la Thailandia dai Monti D\u00e2ngr\u00eak ed \u00e8 una delle nove provincie cambogiane a far parte della Riserva della Biosfera del Tonl\u00e9 Sap.\nLe attrazioni maggiori della provincia sono l'omonimo tempio di Preah Vihear, Patrimonio dell'umanit\u00e0 dell'UNESCO dal 2008, ed altri complessi architettonici del periodo angkoriano, quali Koh Ker e Preah Khan Kompong Svay, oltre a quelli naturali ed al paesaggio in generale.\nAmministrazione.\nLa Provincia di Preah Vihear \u00e8 divisa in 7 distretti:"}
{"id": "2544951", "revid": "173617", "url": "https://it.wikipedia.org/wiki?curid=2544951", "title": "Jimmy Barry", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nPugile di origine irlandese, i suoi primi incontri registrati risalgono al 1891.\nLa carriera.\nTra i migliori pesi mosca e gallo, categoria di cui fu campione del mondo, della propria epoca.\nImbattuto lungo l'intera carriera, aveva un record di 39 vittorie per KO su 60 incontri quando, nel 1897, un suo avversario mor\u00ec dopo aver sbattuto la testa a terra in seguito ad un pugno da KO di Barry.\nBarry combatt\u00e9 altri 10 match, vincendoli tutti ma, da quell'incontro, evitando di infliggere KO agli avversari."}
{"id": "2544966", "revid": "547992", "url": "https://it.wikipedia.org/wiki?curid=2544966", "title": "Carlo Jacomuzzi", "text": "Ha militato in Serie A con le maglie di ed Hellas Verona.\nCarriera.\nCresciuto nelle giovanili del Torino, non riesce a trovare spazio a livello di prima squadra e passa quindi alla , dove le presenze nel campionato di Serie A 1969-1970 sono 4.\nPassato in Serie B al Novara, disputa coi piemontesi due buone stagioni da centravanti titolare, anche sotto il profilo realizzativo (19 reti complessive), che gli valgono il ritorno in massima serie con la maglia dell'Hellas Verona. Anche in Veneto per\u00f2 Jacomuzzi delude, realizzando solo una rete (nel pareggio esterno contro il , e fine stagione fa ritorno nei cadetti con la .\nIn Umbria, a dispetto delle solo 2 reti realizzate, disputa un'annata positiva, formando un'ottima coppia d'attacco con Andrea Prunecchi (che va a segno 13 volte) e contribuendo all'immediato ritorno dei rossoverdi in massima serie. L'annata successiva tuttavia, nella sessione autunnale del calciomercato viene nuovamente ceduto in Serie B al , dove resta tre stagioni. Torna poi al Novara, squadra con cui gioca cinque stagioni, e dal 1982 al 1984 milita nell'Omegna in Serie C2.\nIn carriera ha totalizzato complessivamente 22 presenze e una rete in Serie A e 204 presenze e 38 reti in Serie B.\nCessata l'attivit\u00e0 agonistica ha intrapreso quella di dirigente sportivo. Ha ricoperto nella stagione 1993-94 l'incarico di direttore sportivo del e dell'Atalanta nella stagione 1996-97. Attualmente \u00e8 osservatore per la Roma, dopo esserlo stato per il Chelsea."}
{"id": "2544971", "revid": "38120", "url": "https://it.wikipedia.org/wiki?curid=2544971", "title": "Marvel vs. DC", "text": ""}
{"id": "2544976", "revid": "38120", "url": "https://it.wikipedia.org/wiki?curid=2544976", "title": "Marvel versus DC", "text": ""}
{"id": "2544977", "revid": "38120", "url": "https://it.wikipedia.org/wiki?curid=2544977", "title": "Marvel vs DC", "text": ""}
{"id": "2544978", "revid": "38120", "url": "https://it.wikipedia.org/wiki?curid=2544978", "title": "DC versus Marvel", "text": ""}
{"id": "2544979", "revid": "38120", "url": "https://it.wikipedia.org/wiki?curid=2544979", "title": "DC vs Marvel", "text": ""}
{"id": "2544980", "revid": "38120", "url": "https://it.wikipedia.org/wiki?curid=2544980", "title": "DC contro Marvel", "text": ""}
{"id": "2544981", "revid": "983767", "url": "https://it.wikipedia.org/wiki?curid=2544981", "title": "Pedro Monta\u00f1ez", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1931.\nLa carriera.\nDopo una lunghissima serie di vittorie, tra le quali anche una contro Aldo Spoldi a New York, nel 1936, arriv\u00f2 nel 1937 ad una sfida per il mondiale dei leggeri contro Lou Ambers, perdendola ai punti.\nChiuse la carriera dopo essere stato sconfitto da Henry Armstrong, nel 1940, in un incontro valido per il mondiale dei welter."}
{"id": "2544982", "revid": "38120", "url": "https://it.wikipedia.org/wiki?curid=2544982", "title": "DC vs. Marvel", "text": ""}
{"id": "2544984", "revid": "729019", "url": "https://it.wikipedia.org/wiki?curid=2544984", "title": "Italia ore 6", "text": "Italia ore 6 \u00e8 stato un programma televisivo italiano d'attualit\u00e0 giornalistica, in onda su Rai Uno attorno alle ore 18 a partire dall'autunno 1986, per una durata di circa mezz'ora.\nIl programma, concepito sulle orme di \"Italia Sera\", fu condotto da Emanuela Falcetti, alle sue prime esperienze televisive."}
{"id": "2544987", "revid": "767487", "url": "https://it.wikipedia.org/wiki?curid=2544987", "title": "Il bosco 1", "text": "Il bosco 1 \u00e8 un film horror del 1988 diretto da Andrea Marfori. \u00c8 stato distribuito in Italia dalla Eagle Pictures e dalla Troma in America.\nTrama.\nDopo un cruento antefatto in cui una donna-mostro evira un amante, la storia inizia con due fidanzati, l'americana Cindy e Toni, che decidono di fare una gita sulle Alpi. Sulla strada soccorrono Arva, la donna del prologo che dice di essere stata aggredita da qualcosa di orrendo al cimitero. Toni va a controllare ma ha soltanto la sensazione di essere spiato da qualcosa d'invisibile. Dopo aver portato in paese Arva, i due conoscono uno scrittore di libri horror, alla cui sola vista la donna fugge. Lui racconta loro di strane leggende sul posto come quella dei riti satanici che praticavano i Cimbri, una popolazione che viveva isolata in quei boschi. Racconta anche una storia che ha inventato su loro due, in cui si uccideranno a vicenda. Nauseati i due riprendono il loro viaggio ma ai piedi delle montagne incontrano ancora lo scrittore che li avverte del pericolo dei luoghi. Pi\u00f9 avanti essi incontrano Arva che giustifica la sua fuga definendo lo scrittore un uomo completamente pazzo che tutti in paese evitano. La ragazza offre loro di dormire in un fienile in mezzo al bosco. Arrivati sul posto, mentre Cindy \u00e8 distratta, Arva offre della droga a Toni: lui la lascia cadere per sbaglio in uno strano liquido che gli schizza addosso. Verso sera inizia a sentirsi male e Cindy, furiosa, caccia via Arva. Uno zombie, che \u00e8 il ragazzo ucciso per evirazione da Arva all'inizio del film, li aggredisce poco dopo. Dopo essere riusciti ad incatenarlo, Toni viene posseduto da una forza malefica che lo spinge a tentare di stuprare Cindy. Lei scappa terrorizzata. Il ragazzo si fa sedurre da Arva, che rivela la sua natura di strega. Viene salvato dall'intervento a sorpresa di Algeroon che per\u00f2 viene ucciso. Mentre scappa Toni ma viene raggiunto dallo zombie, il quale gli mozza le mani. Lui comunque riesce a raggiungere Cindy. I due si rifugiano nelle rovine vicino a una sorgente. Il mostro li raggiunge e decapita Tony. La ragazza fugge ma incontra lo scrittore, trasformato anch'esso in un essere malefico. Cindy si rifugia nel fienile dove trova una motosega, con la quale sventra lo scrittore. L'altro mostro sar\u00e0 distrutto dalle luci dell'alba. Cindy fugge dal bosco e nella radura assolata ringrazia il Dio della. Arva, colpita a morte in uno scontro precedente, \u00e8 pronta a risvegliarsi!\nAccoglienza.\nIl film, scritto e diretto da Andrea Marfori, venne realizzato con cast italiano ma girato in Inglese. Fu inizialmente distribuito dalla Eagle Pictures. In Italia ottenne una proiezione nei cinema molto limitata, e subito dopo venne messo in commercio per l'home video. In America and\u00f2 direttamente come direct-to-video e i diritti vennero acquistati dalla Troma che lo ha venduto e distribuito in tutto il mondo con il titolo di \"Evil Clutch\". Da molti \u00e8 ritenuto una versione italiana de \"La casa\" (\"Evil Dead\") di Sam Raimi. Da Raimi il film trae ispirazione soprattutto per l'uso dinamico della steadycam.\nIl film \u00e8 considerato molto controverso ed ha ottenuto sempre recensioni estreme: in senso negativo o positivo. Ad esempio nel 1996 \u00e8 stato definito nel dizionario \"Spaghetti nightmares\" il peggior film horror italiano mai realizzato. Mentre \"La Tela Nera\" lo descrive come un film infarcito da un divertente gusto gore, ma da rivalutare per il coraggio di sperimentare un nuovo stile affrontando temi nient\u2019affatto banali.\nInoltre la versione italiana risulta appesantita dal brutto doppiaggio italo-americano della protagonista. Il film \u00e8 comunque diventato un trash cult che ha influenzato, nel bene e nel male, i cineasti indipendenti dei decenni a seguire."}
{"id": "2544988", "revid": "1543377", "url": "https://it.wikipedia.org/wiki?curid=2544988", "title": "Baby Arizmendi", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1927.\nLa carriera.\nPur non vincendo alcun titolo mondiale, incontr\u00f2 i migliori pugili delle proprie categorie, a volte battendoli. Incontr\u00f2 Fidel LaBarba, Henry Armstrong, Lou Ambers, Sammy Angott."}
{"id": "2544989", "revid": "38120", "url": "https://it.wikipedia.org/wiki?curid=2544989", "title": "Il Bosco 1", "text": ""}
{"id": "2544991", "revid": "767487", "url": "https://it.wikipedia.org/wiki?curid=2544991", "title": "Jean Mestrezat", "text": "Fu zio di Philippe Mestrezat, anch'egli pastore protestante, insegnante di teologia a Ginevra e autore di un \"Trattato contro Socino\"."}
{"id": "2544994", "revid": "1013865", "url": "https://it.wikipedia.org/wiki?curid=2544994", "title": "Provincia di Kampong Thom", "text": " \nLa provincia di Kampong Thom (in lingua khmer:\u1780\u17c6\u1796\u1784\u17cb\u1792\u17c6 ) \u00e8 una provincia della Cambogia, il suo capoluogo \u00e8 Kampong Thom.\nLa sua estensione di 13.814 km\u00b2 la rende la seconda provincia pi\u00f9 estesa del paese. La provincia si affaccia sul lago Tonle Sap e fa parte della riserva della Biosfera del Tonle Sap.\nAmministrazione.\nLa provincia di Kampong Thom \u00e8 suddivisa in 8 distretti:"}
{"id": "2545003", "revid": "84184", "url": "https://it.wikipedia.org/wiki?curid=2545003", "title": "Kat\u00f3 Havas", "text": "Biografia.\nKat\u00f3 Havas (nata il 5 novembre 1920 a T\u00e2rgu Secuiesc, Romania, gi\u00e0 parte dell'Ungheria) fu una bambina prodigio con il violino. Inizi\u00f2 a suonare lo strumento a cinque anni e diede il suo primo concerto professionistico a sette anni. Il violinista suo compatriota Emil Telm\u00e1nyi, cos\u00ec colpito dal suo modo di suonare, fece s\u00ec che potesse studiare all'Accademia Reale di Musica di Budapest, con Imre Waldbauer (primo violino del quartetto Waldbauer-Kerpely Quartet, che per primo esegu\u00ec le musiche di B\u00e9la Bart\u00f3k, Zolt\u00e1n Kod\u00e1ly e di altri compositori ungheresi contemporanei), dove si form\u00f2 secondo la tradizionale scuola virtuosistica ungherese.\nLa sua formazione musicale avvenne nel periodo in cui in Ungheria erano attivi Waldbauer, Ern\u0151 Dohn\u00e1nyi, B\u00e9la Bart\u00f3k e Zolt\u00e1n Kod\u00e1ly, pertanto Kat\u00f3 Havas pu\u00f2 essere veramente considerata l'erede della scuola violinistica ungherese. Kat\u00f3 Havas inoltre sostiene che i violinisti zigani ungheresi abbiano avuto una profonda influenza sul suo successivo sviluppo del Nuovo Approccio.\nA diciassette anni debutt\u00f2 in America alla Carnegie Hall e riscosse grande successo di critica.\nAll'inizio degli anni '60, sulla rivista musicale inglese The Strad venne pubblicata da una serie di articoli di Noel Hale F.R.A.M. (Membro dell'Accademia Reale di Musica), sul Nuovo Approccio. Hale scrisse: \u201cHo avuto il privilegio di essere testimone dell'insegnamento di un metodo per suonare il violino, interamente nuovo per me, che ritengo sia in grado di rivoluzionare la tecnica del suonare\u2026 scrivendo personalmente da testimone, devo dire che sono rimasto stupefatto dai risultati di questo insolito approccio.\u201d Questi articoli diedero inizio ad un acceso dibattito sulla rivista.\nNel 1961 l'editore inglese Bosworth &amp; Co. pubblic\u00f2 il suo primo libro \"A new approach to violin playing\", con una prefazione elogiativo scritta da Yehudi Menuhin.\nA questo libro seguirono \"The twelve lesson course in a new approach to violin\", \"The violin and I\" e \"Stage fright - Its causes and cures\". Anche quest'ultimo veniva elogiato da Yehudi Menuhin.\nKat\u00f3 Havas \u00e8 stata invitata a tenere conferenze all'Universit\u00e0 di Oxford, dimostrazioni in televisione e una serie di conferenze dimostrative in Gran Bretagna, Australia, Nuova Zelanda, Canada e molti paesi europei. Ha viaggiato molto negli Stati Uniti, dove ha tenuto seminari sull'applicazione del nuovo approccio all'esecuzione sul violino e sulla viola. Ha fondato e diretto il Purbeck Music Festival in Dorset, il Roehampton Music Festival a Londra e il Festival Internazionale ad Oxford dove ora vive ed insegna a musicisti provenienti da tutto il mondo.\nNel 1992 la American String Teachers Association (ASTA) le ha conferito il suo prestigioso Premio Internazionale Isaac Stern in riconoscimento dei suoi \u201crisultati senza pari\u201d\nNel 2002 Kat\u00f3 Havas ha ricevuto il titolo di Officer of the Order of the British Empire (Ufficiale dell'Ordine dell'Impero Britannico) dalla Regina Elisabetta II, \"per servizi resi nel campo della musica\".\nI suoi libri \"A new approach\", \"The twelve lesson course\" e \"Stage fright\" sono stati tradotti in cinese, ceco, olandese, tedesco, ungherese, italiano, giapponese, spagnolo e svedese.\nEliminazione della paura del pubblico.\nInsegnando il nuovo approccio, Kat\u00f3 Havas si rese conto che l'eliminazione delle tensioni fisiche eliminava anche la tensione nervosa. Nel suo libro \"Stage fright\" Kat\u00f3 Havas ne analizza le cause fisiche, mentali e sociali e fornisce risposte pratiche ed esercizi."}
{"id": "2545007", "revid": "1873017", "url": "https://it.wikipedia.org/wiki?curid=2545007", "title": "Hojo und\u014d", "text": "Hojo und\u014d (\u88dc\u52a9\u904b\u52d5) \u00e8 un termine della lingua giapponese che tradotto significa: \"esercizi supplementari\", riferendosi agli esercizi per il condizionamento usati nelle arti marziali. L'allenamento Hojo und\u014d fu progettato per addestrare la forza fisica su entrambi i lati del corpo, capacit\u00e0 di resistenza, coordinazione muscolare, velocit\u00e0 e postura. Questo stile di allenamento utilizza tradizionali attrezzature fatte di legno e pietra.\nChi shi.\n\"Chi shi\" (leve appesantite), sono concretamente dei pesi che si attaccano ad un palo di legno. Il praticante afferra con forza la fine del palo di legno (contrario al peso) e si muove il polso e le braccia usando le normali tecniche utilizzate nei kata o contro gli avversari. Questo allenamento utilizzato coi pesi aiuta a fortificare le dita, le mani, le braccia ed il torace.\nIshi sashi.\n\"Ishi sashi\": sono dei pesi portatili a forma di luchetti tradizionalmente fatti di pietra.Il loro utilizzo si diffuse successivamente anche in Asia chiamato \"ghira\", caratterizzato da materiale metallico, e successivamente negli Stati Uniti e in Europa come kettlebell. Oggi \u00e8 presente anche per pratiche differenti dagli sport da combattimento, riscontrando benefici anche nel fitness, tale pratica si \u00e8 sempre pi\u00f9 diffusa nei wellness clubs.\nMakiage kigu.\nIl \"makiage kigu\",(polso che ruota) \u00e8 un peso che viene appeso ad una corda da un manico di legno. Il praticante colpisce il peso che si appende al centro, e torce il manico per avvolgere la corda intorno al manico. Il manico viene sollevato e abbassato in tutta la torsione per fortificare i polsi.\nNigiri game.\nI \"Nigiri game\" (vasi per la presa) sono vasi di ceramica pieni di sabbia e di peso variabile. I vasi sono presi sull'estremit\u00e0. Quindi, mentre tiene i vasi, il praticante si muove in diverse direzioni, in modo tale da rafforzare le braccia, le spalle, la schiena, e le gambe.\nTetsu geta.\nI \"Tetsu geta\" (zoccoli di ferro) sono indossati come dei sandali, ma richiedono la presa degli zoccoli con le dita dei piedi. Il professionista esegue dei movimenti e calcia mentre li indossa. Il peso aggiuntivo necessario per spostare il piede rafforza la gamba per calciare.\nJeri bako.\nLa \"Jeri bako\" \u00e8 semplicemente un recipiente contenente della sabbia, e viene utilizzato colpendolo con le proprie dita. Questo esercizio rafforza le dita e le punte, e ci si pu\u00f2 tranquillamente allenare con un recipiente contenente del riso.\nKongoken.\nIl \"Kongoken\" \u00e8 una barra di metallo a forma ovale che pu\u00f2 variare di peso ed \u00e8 usata per condizionare le braccia, le gambe, i polsi e rafforzare il tronco. Questo \u00e8 stato utilizzato dai lottatori delle Hawaii, e il maestro Miyagi Chojun lo ha introdotto tra gli strumenti del Undo Hoju."}
{"id": "2545009", "revid": "599013", "url": "https://it.wikipedia.org/wiki?curid=2545009", "title": "Johnny Coulon", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1927.\nLa carriera.\nCampione del mondo dei pesi piuma, incontr\u00f2 Kid Williams, Pete Herman, e Charley Goldman.\nDopo il ritiro apr\u00ec una palestra che fu frequentata da Ernest Hemingway, Jack Dempsey, Gene Tunney, Jim Braddock, Joe Louis, Sugar Ray Robinson, Muhammad Ali, Eddie Perkins.\nCoulon ebbe anche una stretta amicizia con Jack Johnson."}
{"id": "2545011", "revid": "599013", "url": "https://it.wikipedia.org/wiki?curid=2545011", "title": "Ali Benarbia", "text": "Possiede la doppia cittadinanza: algerina e francese.\nCarriera.\nTrasferitosi in Francia da giovanissimo, ha giocato nel campionato francese per 14 anni, in cui ha vinto 2 campionati.\nCurioso il suo rapporto con le Nazionali: ha atteso invano la convocazione della Nazionale francese fino al 2000, dopodich\u00e9 ha rappresentato l' per alcune partite."}
{"id": "2545012", "revid": "400694", "url": "https://it.wikipedia.org/wiki?curid=2545012", "title": "Smile (programma televisivo)", "text": ""}
{"id": "2545015", "revid": "1543377", "url": "https://it.wikipedia.org/wiki?curid=2545015", "title": "Len Harvey", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nInizi\u00f2 a boxare all'et\u00e0 di 12 anni come peso mosca. Professionista dal 1926.\nLa carriera.\nTra i migliori pugili britannici degli Anni '20 e '30."}
{"id": "2545018", "revid": "913245", "url": "https://it.wikipedia.org/wiki?curid=2545018", "title": "Mari\u00e1nna Zahar\u00edadi", "text": "Carriera.\nAll'et\u00e0 di 19 anni si aggiudic\u00f2 la medaglia d'argento nella prova di salto con l'asta dei XVI Giochi del Mediterraneo, tenutisi nel 2009 a Pescara, con la misura di 4,45 m). Nello stesso anno, si piazz\u00f2 undicesima nel gruppo A di qualificazione alla finale di salto con l'asta femminile ai Campionati del mondo di atletica leggera disputatisi a Berlino, fallendone quindi l'accesso.\nNel 2011 le fu diagnosticato il linfoma di Hodgkin, che la port\u00f2 ad una morte precoce il 29 aprile 2013, all'et\u00e0 di soli 23 anni."}
{"id": "2545021", "revid": "287204", "url": "https://it.wikipedia.org/wiki?curid=2545021", "title": "San Diego Clippers 1980-1981", "text": "La stagione 1980-81 dei San Diego Clippers fu l'11\u00aa nella NBA per la franchigia.\nI San Diego Clippers arrivarono quinti nella \"Pacific Division\" della \"Western Conference\" con un record di 36-46, non qualificandosi per i play-off."}
{"id": "2545022", "revid": "287204", "url": "https://it.wikipedia.org/wiki?curid=2545022", "title": "Marianna Zahariadi", "text": ""}
{"id": "2545024", "revid": "21981", "url": "https://it.wikipedia.org/wiki?curid=2545024", "title": "Marianna Zachariadi", "text": ""}
{"id": "2545025", "revid": "599013", "url": "https://it.wikipedia.org/wiki?curid=2545025", "title": "Andrea Prunecchi", "text": "\u00c8 figlio di Leto Prunecchi.\nCaratteristiche tecniche.\nEra un'ala sinistra.\nCarriera.\nGiocatore.\nDopo aver transitato per le giovanili del Torino, disputa alcune annate nelle serie minori cambiando formazione ogni stagione, fino ad approdare nell'estate 1973 alla , appena retrocessa in Serie B. In Umbria Prunecchi disputa la stagione segnando 13 reti in 29 incontri disputati all'immediato ritorno in massima serie. \nA fine stagione passa alla , dove aveva militato anche il padre, e con cui esordisce in Serie A il 6 ottobre 1974 nel pareggio esterno contro il Milan. Dopo 15 presenze e 2 reti all'attivo a fine stagione viene ceduto al , in Serie B.\nIn Abruzzo dopo un'annata con 2 reti in 29 presenze, nella stagione 1976-1977 segna 9 reti e contribuisce alla prima storica promozione dei biancazzurri in Serie A. Resta al Pescara anche l'annata successiva in Serie A, chiusa dagli abruzzesi all'ultimo posto: colleziona 8 presenze, non trovando mai la via della rete.\nA fine stagione passa al in Serie C1, l'anno successivo viene ceduto all'Imperia per proseguire la carriera nelle serie minori. In carriera ha totalizzato complessivamente 23 presenze e 2 reti in Serie A e 87 presenze e 24 reti in Serie B.\nAllenatore.\nCessata l'attivit\u00e0 agonistica, ha intrapreso quella di allenatore, \nPer la stagione 2009-2010 \u00e8 divenuto responsabile della scuola calcio dell', squadra della sua citt\u00e0 natale."}
{"id": "2545026", "revid": "173617", "url": "https://it.wikipedia.org/wiki?curid=2545026", "title": "Benny Lynch", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1931.\nLa carriera.\nTra i migliori pugili britannici degli Anni '30, abbandon\u00f2 la carriera a soli 25 anni, lottando contro l'alcol per il resto della sua vita, che concluse all'et\u00e0 di 33 anni, morendo di malnutrizione."}
{"id": "2545028", "revid": "287204", "url": "https://it.wikipedia.org/wiki?curid=2545028", "title": "Dallas Mavericks 1980-1981", "text": "La stagione 1980-1981 dei Dallas Mavericks fu la 1\u00aa nella NBA per la franchigia.\nI Dallas Mavericks arrivarono sesti nella \"Midwest Division\" della \"Western Conference\" con un record di 15-67, non qualificandosi per i play-off."}
{"id": "2545036", "revid": "1745361", "url": "https://it.wikipedia.org/wiki?curid=2545036", "title": "Campania Foot-Ball Club", "text": "Il Campania Foot-Ball Club, anche noto come Campania Fascista \u00e8 stata una societ\u00e0 di calcio di Salerno fondata nel 1923.\nStoricamente \u00e8 nota per essere diventata la principale compagine a rappresentare la citt\u00e0 di Salerno nei campionati FIGC tra il 1925 e il 1927.\nGiocava con la maglia amaranto (o granata a seconda delle fonti), aveva sede in via Botteghelle (palazzo Caterina) e disputava le sue gare nel sagrato della chiesa di San Pietro. Fu determinante nella rifondazione della (avvenuta nel 1927).\nIl club non va confuso con il quasi omonimo \"Foot-Ball Club Campania\" sorto nel 1913 e scomparso a causa della Prima Guerra Mondiale.\nStoria.\nPrima della fondazione (1913-1919).\nIl club non va confuso con il quasi omonimo \"Foot-Ball Club Campania\" fondato il 30 agosto 1913 da 30 soci. Il presidente del primo Campania fu Nicola Lorito (aveva una conceria a Solofra e un negozio di pellami in Piazza La Rotonda, sar\u00e0 padre di 21 figli). Invece questo storico sodalizio aveva sede a Salerno, in Piazza Ferrovia 12 (Palazzo Jannone).\nTra le prime attivit\u00e0 calcistiche del sodalizio salernitano Alfonso Carella informa che la squadra prese parte al 2\u00ba campionato calcistico provinciale (organizzato il febbraio 1914, ebbe inizio a marzo) organizzato da Il Giornale della Provincia di Donato Vestuti assieme a squadre salernitane come il Foot-Ball Club Salerno (prima, seconda e terza squadra), la Juniores Giovine Italia (prima e seconda squadra), la Vigor e la Pro Salerno (una squadra a testa, come il Campania). La formazione del Campania era la seguente: Emilio Spirito, De Vita, Casabona, Visciani, Cocchiara, Iossa, Naddeo, Pellegrino, Ali II, Mancini, Matteo Schiavone (quest'ultimo socio fondatore della ).\nIn seguito alla Grande Guerra le attivit\u00e0 sportive vennero interrotte quasi del tutto dal 1915 al 1919.\nNel 1919 molti club calcistici di Salerno preesistenti alla Grande Guerra, compreso il Campania, non esistettero pi\u00f9 a causa della guerra che fece molte vittime. Molti di coloro che continuarono a fare calcio a Salerno, dirigenti e calciatori, si unirono nella fondazione dell\"'Unione Sportiva Salernitana\", il cui principale promotore fu il rag. Matteo Schiavone, ex dirigente e giocatore proprio del Foot-Ball Club Campania.\nDalla fondazione allo scioglimento (1923-1927).\nFondata nel 1923 come \"Campania Foot-Ball Club\" (alcune fonti la ritraggono con il nome di \"Campania Fascista\"), nel 1925 divenne una squadra molto importante per il calcio salernitano, data anche l'inattivit\u00e0 della Salernitanaudax (sorta da una fusione del 1922 tra Salernitana e Sporting Club Audax Salerno), squadra che forn\u00ec al Campania anche alcuni giocatori.\nNella stagione 1926-1927 il Campania, nel proprio girone di Seconda Divisione (il \"D\", cui fu ammesso forse godendo del titolo dei concittadini della Salernitanaudax con cui erano gi\u00e0 forse in corso trattative) si trov\u00f2 di fronte squadre come Savoia (primo classificato), Maddalonese, Stabiese, Aversana e due compagini della provincia di Salerno, vale a dire Scafatese e Cavese. A partire da questa stagione entr\u00f2 in vigore la Carta di Viareggio, che riform\u00f2 l'organizzazione del calcio italiano. La Seconda Divisione in cui fu promosso il Campania divenne una terza serie, perch\u00e9 con l'istituzione della nuova Divisione Nazionale la Prima Divisione slitt\u00f2 sotto di un livello. Il Campania in quella stagione si classific\u00f2 al quinto posto insieme alla Aversana, riuscendo ad ottenere la salvezza con 9 punti.\nNel 1927, a campionato ancora in corso, il regime fascista rifond\u00f2 la (attraverso la polisportiva \"Unione Sportiva Salernitana Fascista\"), e all'interno del sodalizio confluirono dirigenti e giocatori non solo del Campania ma anche della \"Libertas Salerno\" (squadra in maglia gialla, la migliore del calcio salernitano non aderente alla FIGC, che in precedenza partecipava ai campionati ULIC, non ufficiali) e della stessa Salernitanaudax. La fusione avvenne a stagione in corso, ed il posto del Campania venne preso proprio dalla Salernitana, rifondata a maggio 1927 (Comunicato Ufficiale del Direttorio Federale incluso nel Corriere dello Sport di Bologna datato 6 maggio 1927 e conservato dalla Biblioteca Universitaria di Bologna) come Unione Sportiva Salernitana Fascista. A partire dal comunicato ufficiale della gara dell'8 maggio, e sulle classifiche risulta riportato \"Salernitana\" e non pi\u00f9 \"Campania\".\nRosa.\nLa rosa del Campania che segue, risalente ad una stagione tra il 1925 ed il 1927 conta diversi giocatori appartenuti alla Salernitanaudax delle stagioni precedenti. L'organico della squadra era il seguente:"}
{"id": "2545039", "revid": "640541", "url": "https://it.wikipedia.org/wiki?curid=2545039", "title": "Terna levogira", "text": ""}
{"id": "2545040", "revid": "486946", "url": "https://it.wikipedia.org/wiki?curid=2545040", "title": "Terna destrorsa", "text": ""}
{"id": "2545044", "revid": "767487", "url": "https://it.wikipedia.org/wiki?curid=2545044", "title": "Leto Prunecchi", "text": "Biografia.\nAnche suo figlio Andrea \u00e8 stato un calciatore, avendo militato in Serie A nelle file della come il padre.\nCarriera.\nUnico calciatore nativo dal Mugello ad aver militato con regolarit\u00e0 in massima serie, si mette in luce nella file della realizzando 10 reti nella Serie B 1947-1948, per poi passare alla , in cui disputa una sola stagione in Serie A, con 6 reti all'attivo, fra cui la rete del definitivo 5-1 nel Derby della Lanterna del 17 ottobre 1948.\nViene quindi ceduto al , dove disputa quattro stagioni (le prime 3 in A, la quarta in B), raggiungendo la doppia cifra in fatto di realizzazioni nelle prime due stagioni (10 reti realizzate in entrambe le occasioni). Torna quindi in Serie A col , realizzando 4 reti non sufficienti ad evitare la retrocessione in Serie B.\nIn carriera ha totalizzato complessivamente 153 presenze e 37 reti in Serie A."}
{"id": "2545045", "revid": "913245", "url": "https://it.wikipedia.org/wiki?curid=2545045", "title": "Shara Proctor", "text": "Biografia.\nIscritta all'Universit\u00e0 della Florida, ha partecipato ai campionati NCAA di atletica, giungendo sino alle finali nazionali.\nHa rappresentato Anguilla ai XVIII Giochi del Commonwealth nel 2006, ai Campionati del mondo di atletica leggera di Osaka 2007 e Berlino 2009. Nella manifestazione svoltasi nella capitale tedesca ha stabilito il suo primato personale (, record nazionale di Anguilla) giungendo al sesto posto nella finale della gara di salto in lungo a soli dal podio. Nel 2009 ha anche vinto i Campionati centroamericani e caraibici di atletica leggera.\nNel novembre 2010 ha deciso di chiedere di far parte della squadra britannica. Gli anguillani infatti possiedono automaticamente la cittadinanza del Regno Unito, essendo l'isola caraibica territorio britannico d'oltremare. Ad Anguilla c'\u00e8 la federazione di atletica ma non il comitato olimpico locale, perci\u00f2 un atleta di Anguilla come tale pu\u00f2 partecipare a qualsiasi manifestazione internazionale, anche ai mondiali e ai campionati continentali ma non ai Giochi olimpici. Di qui l'idea di optare per la squadra britannica, unica possibilit\u00e0 per un anguillano di partecipare ai Giochi; nel suo caso i primi furono quelli della XXX Olimpiade (Londra 2012).\nIl giorno 11 giugno 2011 ha ritoccato il suo primato personale nel salto in lungo raggiungendo la misura di 6,81 metri durante una gara disputata a Clermont, in Florida.\nHa rappresentato il Regno Unito ai Campionati del mondo di atletica leggera 2011 a Taegu, in Corea del Sud; in questa occasione l'atleta non \u00e8 riuscita a raggiungere la finale della competizione venendo eliminata dopo i primi tre salti di qualificazione completati con due nulli ed una deludente misura di 6,34 metri.\nNel mese di agosto 2012 partecipa ai Giochi della XXX Olimpiade a Londra; dopo aver ottenuto al primo salto la miglior misura di qualificazione (), non riesce a ripetersi in finale concludendo solamente al nono posto con la misura di che non gli consente l'ingresso tra le migliori otto e la possibilit\u00e0 di accedere agli ultimi tre salti della competizione.\nNel mese di agosto 2013 partecipa ai campionati del mondo di Mosca, dopo essersi qualificata alla finale con la miglior misura (), conclude la gara al sesto posto con un miglior salto di 6,79 metri, tre centimetri in meno della misura necessaria per arrivare a medaglia."}
{"id": "2545047", "revid": "767487", "url": "https://it.wikipedia.org/wiki?curid=2545047", "title": "Michael Landau", "text": "Biografia.\nHa fatto parte di innumerevoli gruppi tra cui i The Wreckers, i Jazz Ministry, gli Stolen Fish, i Renegade Creation, i Ranging Honkies e i Burning Water. Inoltre ha pubblicato cinque album solisti in cui esplora diversi generi musicali suonando vari strumenti oltre alla chitarra.\nMichael Landau \u00e8 anche un chitarrista turnista che ha lavorato per artisti come Ricardo Arjona, Miles Davis, Pink Floyd, Alanis Morissette, Amy Holland, Michael Jackson, Joseph Williams, Richard Marx, Joni Mitchell, Steve Perry, Elisa, Vasco Rossi, Laura Pausini, Seal, James Taylor, Davi Wornel, Helen Watson, Wilson Phillips, Zucchero Fornaciari e molti altri.\nNel 2009 \u00e8 partito anche in tourn\u00e9e mondiale con Eros Ramazzotti e Steve Gadd.\nHa citato tra le sue maggiori influenze musicali i Beatles, Jimi Hendrix, i Led Zeppelin, i Cream, i Weather Report, Pat Martino e Jaco Pastorius."}
{"id": "2545048", "revid": "767487", "url": "https://it.wikipedia.org/wiki?curid=2545048", "title": "Vladim\u00edr P\u00e1cl", "text": "In Italia fu tra i primi promotori dello sci orientamento.\nBiografia.\nNato in Boemia, si laure\u00f2 in pedagogia e in sport all'Universit\u00e0 Carolina di Praga. Nel 1968 si oppose pubblicamente all'invasione sovietica del suo Paese che stronc\u00f2 la Primavera di Praga e fu quindi allontanato dal Comitato Olimpico Cecoslovacco; nel gennaio 1972 and\u00f2 in Italia, a Tarvisio, come delegato ai Campionati europei juniores di sci nordico: al termine della manifestazione chiese asilo politico e non rientr\u00f2 pi\u00f9 in Cecoslovacchia. Non ottenne tuttavia la cittadinanza italiana e rimase apolide fino alla morte.\nCarriera sciistica.\n\u00c8 stato attivo nello sci di fondo da met\u00e0 degli anni quaranta ai primi anni sessanta, principalmente a livello nazionale. Campione cecoslovacco nella a squadre nel 1947, ancora nel 1961 riusc\u00ec a ottenere risultati di rilievo, chiudendo al quinto posto la . In campo internazionale consegu\u00ec la vittoria nella staffetta 3x ai Mondiali universitari del 1949, disputati a \u0160pindler\u016fv Ml\u00fdn.\nCarriera rugbistica.\nGioc\u00f2 a rugby nelle file dello Sparta Praga, squadra con la quale conquist\u00f2 il titolo nazionale cecoslovacco nel 1947; abbandon\u00f2 la disciplina in seguito a un grave infortunio al naso.\nCarriera dirigenziale.\nDal 1951 al 1957 fu giudice di gara nel fondo e contribu\u00ec in modo determinante allo sviluppo di una squadra cecoslovacca femminile, che guid\u00f2 fino al sesto posto ai VII Giochi olimpici invernali di nella staffetta 3x. Dal 1966 segretario del Comitato Olimpico Cecoslovacco, per il quale organizz\u00f2 anche i Campionati mondiali di canoa/kayak 1967, dal 1951 al 1963 fu vicepresidente della Federazione cecoslovacca degli sport invernali, responsabile di tutti i settori sciistici.\n\u00c8 stato dirigente della Federazione Internazionale Sci dal 1949 al 1972, quando dovette rinunciare a ogni carica in quanto divenuto apolide. Membro del consiglio FIS dal 1963 al 1969, da quell'anno e fino alla rinuncia fu presidente della commissione dello sci di fondo.\nUna volta emigrato in Italia continu\u00f2 nella sua attivit\u00e0 di promotore e organizzatore sportivo, operando principalmente in Val di Sole e in Val di Non. Introdusse lo sci orientamento in Italia, collaborando alla fondazione del Comitato Italiano Sport Orientamento nel 1979."}
{"id": "2545053", "revid": "1305772", "url": "https://it.wikipedia.org/wiki?curid=2545053", "title": "Deiezione", "text": "Con il termine deiezione si intende:"}
{"id": "2545065", "revid": "363629", "url": "https://it.wikipedia.org/wiki?curid=2545065", "title": "Diffusione dell'HIV in Uganda", "text": "La diffusione dell'HIV in Uganda \u00e8 caratterizzata dall'essersi risolta in uno dei rari successi nella lotta contro l'HIV e l'AIDS, e il programma nazionale per contrastare l'epidemia di AIDS in Africa che ha attuato \u00e8 visto come il pi\u00f9 efficace della regione.\nIl Presidente Yoweri Museveni ha stabilito l\"'AIDS Control Program\" (Programma per il Controllo dell'AIDS o ACP) attraverso il ministero della sanit\u00e0 con lo scopo di creare linee guida per la battaglia contro l'HIV e l'AIDS in Uganda. La nazione si rese velocemente conto che l'AIDS non era un problema solamente legato alla sanit\u00e0 e nel 1992 creo' il \"Multi-Sectoral AIDS Control Approach\" (approccio multi-settore per controllo dell'AIDS). Questi due programmi, insieme ad una terza agenzia fondata anch'essa nel 1992, la Commissione Ugandese per l'AIDS, hanno giocato un ruolo di primo piano nello sviluppo delle linee politiche nazionali nei riguardi dell'AIDS. Una serie di diversi approcci \u00e8 stata utilizzata per educare i cittadini sui rischi dell'AIDS e su come proteggersi, con programmi che variano da quello che incoraggiano l'uso di preservativi a quelli che insistono l'astinenza dal sesso sia la sola soluzione. L'Uganda ha inoltre creato programmi che insegnano a prospettive madri come partorire allattare i propri bambini in modo sicuro, limitando le possibilit\u00e0 che un bambino possa essere infettato dalla madre. L'Organizzazione Mondiale della Sanit\u00e0 stima che nel 2001 circa 41.000 donne hanno atteso programmi incentrati su questi argomenti.. L'Uganda \u00e8 stata la prima nazione in Africa ad aprire centri dove \u00e8 possibile ricevere test per l'HIV e consigli medici.\nCome conseguenza dell'alto tasso di infezione in Uganda negli anni Ottanta e Novanta molte persone vennero a bisognare test per venire a sapere se erano infetti o meno. L'unica opzione allora possibile era recarsi al centro nazionale per le trasfusioni del sangue, che testava il sangue per essere sicuro non ci fosse nessuna traccia di HIV ogni volta che il sangue veniva donato. Nel 1990 un gruppo di agenzie non governative insieme con il ministro della sanit\u00e0 ugandese crearono il primo Centro d'Informazioni per l'AIDS, con lo scopo di provvedere test e supporto per chiunque avesse bisogno. Le similarit\u00e0 tra l'approccio dell'Uganda e quello del Senegal sono numerose. In Senegal il governo rispose all'epidemia in maniera decisa, spinto dal fatto che il ceppo HIV-2 del virus venne scoperto da Dr. Mboup, uno scienziato senegalese.\nLa storia della vittoria ugandese.\nSia l'astinenza che la monogamia aiutarono a fermare la diffusione di AIDS in Uganda, dove le infezioni raggiunsero le proporzioni di un'epidemia negli anni Ottanta. La diffusione di HIV incominci\u00f2 a calare verso la fine degli anni Ottanta e continu\u00f2 a calare negli anni Novanta. Tra il 1991 e il 2000 il tasso di infezioni di HIV \u00e8 crollato. Ci sono diverse stime riguardanti la proporzione di questi declini nel tasso di infezioni, e modelli matematici hanno previsto che calarono dal 15% al 6%. Il declino nel numero di infezioni viene attribuito in larga misura al presidente Museveni, che dopo esser stato eletto \u00e8 diventato l'iniziatore di una campagna educativa di massa che aveva come capi saldi tre punti, mirati alla prevenzione delle infezioni: astinenza sessuale fino al matrimonio, monogamia all'interno del matrimonio, e usare preservativi come ultima risorsa.\nQuesti punti divennero noti come ABC: Astieniti, sii fedele (Be faithful in inglese), e usa i Condom. Il governo utilizz\u00f2 un programma mirato a raggiungere diversi settori sociali col suo messaggio: svilupp\u00f2 una forte relazione con leader religiosi, che furono alla base della diffusione dell'ABC. Le scuole incorporarono l'ABC nei loro programma di studi, e comunit\u00e0 di fedeli, sia cristiani, musulmani ed ebrei, insegnarono l'ABC ai leader delle loro comunit\u00e0. Il governo lanci\u00f2 inoltre una campagna mediatica facendo uso della stampa, di cartelloni pubblicitari, di messaggi via radio, e della televisione in modo da diffondere i messaggi di astinenza e monogamia. Durante i primi anni dell'ABC l'uso dei preservativi non era uno degli elementi principali della campagna per la lotta contro l'AIDS.\nIl presidente Museveni disse: \"Ci dicono che tra noi e la distruzione del nostro continente c'\u00e8 solamente un sottile strato di gomma...i preservativi non possono diventare il mezzo principale per fermare il corso dell'AIDS.\" Aggiunse che i profilattici dovrebbero essere usati \"se non si \u00e8 in grado di gestire la A e la B...come un'ultima risorsa.\" Diverse ricerche mostrano che il calo della diffusione di AIDS in Uganda \u00e8 dovuto ad astinenza e monogamia piuttosto che all'uso di preservativi. Secondo Dr. Edward Green, un antropologo dell'Universit\u00e0 di Harvard, e un esperto sul programma ugandese contro l'AIDS, la fedelt\u00e0 al proprio partner \u00e8 il fattore pi\u00f9 importante del programma, ed \u00e8 ci\u00f2 che lo ha reso di successo, seguita dall'astinenza. Nel 2004 uno studio scientifico raggiunse le stesse conclusioni, trovando che l'astinenza tra i giovani adulti e la monogamia e non l'uso di preservativi erano responsabili per il declino dell'AIDS in Uganda.\nCritiche.\nNuove ricerche hanno messo in dubbio la portata del successo ugandese. Una ricerca pubblicata sulla rivista medica \"The Lancet\" nel 2002 mette in discussione il declino di infezioni. La ricerca sostiene che le statistiche siano state distorte attraverso una sbagliata estrapolazione dei dati ottenuti da piccole cliniche di citt\u00e0 successivamente applicati all'intera popolazione, che per il 90% vive in aree rurali. Inoltre, i test di un nuovo farmaco per l'HIV, la nevirapina sono stati oggetto di forti perplessit\u00e0 e critiche. Un programma incentrato sull'astinenza sessuale, promosso dagli Stati Uniti \u00e8 stato aspramente criticato in quanto non dava opportunit\u00e0 ai giovani di imparare alcun metodo per prevenire l'HIV al di fuori della castit\u00e0 fino al matrimonio.\nHuman Rights Watch spiega che programmi educativi come questo \"lasciano i bambini Ugandesi a rischio di contrarre HIV.\" In Uganda si \u00e8 inoltre incominciato ad insegnare una nuova versione del programma ABC, chiamato ABCD, dove la D sta per \"Death\" (morte); presentata come alternativa per chi non ha rapporti sicuri. Aspre critiche a queste posizioni sono giunte da organizzazioni che sottolineano come in molti paesi del mondo le donne non detengano il potere di insistere con il partner sull'astinenza o la fedelt\u00e0. Spesso nei paesi pi\u00f9 poveri le donne non conoscono il proprio stato HIV: perci\u00f2 \u00e8 stato suggerito che all'approccio ABC dovrebbe affiancarsi la D, non per death ma per \"disclosure\" diritto a conoscere, e la E, per \"education\", in quanto la vulnerabilit\u00e0 delle donne africane alle infezioni \u00e8 spesso legata alla loro mancanza di accesso all'istruzione, la qual cosa peggiora il loro sfruttamento economico. Infine \u00e8 stato argomementato che la protezione delle donne dalle infezioni (HIV compreso) richiederebbe metodi di prevenzione controllabili direttamente dalle femmine, F, per female-controlled prevention, ed in particolare l'accesso a sostanze microbicide e profilattici femminili.\nIn alternativa, l'organizzazione cattolica \"Human Life International\" afferma che \"I profilattici sono parte del problema, non della soluzione\" e che \"il governo dell'Uganda crede i suoi cittadini abbiano la capacit\u00e0 umana di cambiare i propri comportamenti a rischio.\" Molti pensano sia inadeguato descrivere l'esperienza Ugandese come un successo su tutti i fronti, ma comunque senza dubbio si \u00e8 avuto un impegno politico e sociale importante e duraturo. In altri paesi, come in Zimbabwe e Sud Africa, leader incapaci di rispondere alla crisi hanno indotto le loro nazioni in uno stato di epidemia; alcune di queste figure, come l'ex presidente Thabo Mbeki negano ci sia una connessione tra HIV e AIDS.\nStruttura medica.\nLa dispensazione di servizi medici in Uganda \u00e8 condivisa fra tre gruppi: gli ospedali e cliniche nazionali, amministrati dal governo; dottori che lavorano in proprio o in privato, ostetrici e personale per l'assistenza delle nascite; e NGO o servizi medici a scopo filantropico. La comunit\u00e0 internazionale di ricercatori e della sanit\u00e0 \u00e8 molto attiva in Uganda. Parte del successo nel contenimento di HIV e AIDS \u00e8 dovuto alla cooperazione tra governo e associazioni non governative (NGO) e la comunit\u00e0 internazionale.\nProposte alternative.\nDiversi studi, condotti in Uganda e nei paesi circostanti, indicano che la circoncisione di uomini in et\u00e0 adulta pu\u00f2 essere una modalit\u00e0 effettiva e a basso costo per ridurre il numero di infezioni di HIV. Una revisione di studi sull'accettabilit\u00e0 della circoncisione in Africa indica che il 65% degli uomini non circoncisi intervistati \u00e8 disposto a sottoporsi all'operazione per la circoncisione. Il 69% delle donne erano a favore della circoncisione dei loro compagni, e il 71% degli uomini e l'81% delle donne era a favore di circoncidere i propri figli. Un'analisi economica di Dr.Bertran Auvert, dell'INSERM U687, Saint-Maurive, France, e dei suoi colleghi ha stimato il costo della circoncisione di maschi di et\u00e0 adulta in Africa, nei primi 5 anni, essere di circa $1036 milioni per il settore privato e di $965 milioni per il settore pubblico della sanit\u00e0. Il costo cumulativo, nei primi 10 anni, \u00e8 stato calcolato essere $1271 milioni per il settore privato e $173 milioni per quello pubblico. Dopo aver appuntato le modifiche tenendo conto dei farmaci per HIV che non verrebbero acquistati, i ricercatori hanno calcolato che questo programma risulterebbe in un risparmio di circa $2 per adulto all'anno per i primi 20 anni del programma."}
{"id": "2545071", "revid": "599013", "url": "https://it.wikipedia.org/wiki?curid=2545071", "title": "Ivan Milat", "text": "Backpacker Murders.\n\"I delitti dei saccopelisti\" (\"Backpacker Murders\") \u00e8 il nome dato alla serie di omicidi avvenuti nel Nuovo Galles del Sud in Australia durante gli anni 1990. I corpi di sette giovani scomparsi vennero ritrovati parzialmente sepolti nella Belanglo State Forest, a sudovest della cittadina di Berrima. Cinque delle vittime erano saccopelisti stranieri in viaggio per l'Australia e due erano australiani di Melbourne. Per questi omicidi Ivan Milat \u00e8 stato condannato a sette ergastoli e diciott'anni.\nIl termine \"backpacker murders\" si riferisce solamente ai sette omicidi per cui Ivan Milat \u00e8 stato condannato: sono state effettuate speculazioni sulla possibilit\u00e0 che non fosse da solo durante l'esecuzione degli omicidi e che possa averne commessi fino a un totale di 37; se questo fosse provato Milat sarebbe il killer pi\u00f9 \"prolifico\" della storia australiana (superando lo spree killer Martin Bryant, che uccise in un unico atto 35 persone nel massacro di Port Arthur).\nArrestato nel 1994, Milat ha scontato la sua pena in un carcere, pur continuando a dichiararsi innocente. Per protesta, nel gennaio del 2009 si \u00e8 amputato il mignolo della mano sinistra con un coltello di plastica, mentre nel 2011 ha fatto uno sciopero della fame per farsi portare in cella una PlayStation, arrivando a perdere . \nIl 27 ottobre 2019 \u00e8 deceduto all'et\u00e0 di 74 anni a causa di un cancro all'esofago e allo stomaco.\nRiferimenti.\nQuesti eventi hanno ispirato nel 2005 un film horror australiano intitolato \"Wolf Creek\" del regista Greg McLean e il suo sequel \"Wolf Creek 2\". Nel 2015 \u00e8 stata tratta anche una miniserie tv in due puntate intitolata \"Catching Milat\", basata sul libro \"Sins of the brother\" di Mark Whittaker e Les Kennedy. Inoltre \u00e8 stata fatta una serie tv intitolata Wolf Creek in cui una giovane turista americana, unica superstite della sua famiglia, dopo essere stata salvata parte all'inseguimento del killer."}
{"id": "2545086", "revid": "209263", "url": "https://it.wikipedia.org/wiki?curid=2545086", "title": "San Nicola la strada", "text": ""}
{"id": "2545098", "revid": "26295326", "url": "https://it.wikipedia.org/wiki?curid=2545098", "title": "Gli amici mi chiamano mostro", "text": ""}
{"id": "2545099", "revid": "287204", "url": "https://it.wikipedia.org/wiki?curid=2545099", "title": "Gli amici mi chiamano Mostro", "text": "Gli amici mi chiamano Mostro \u00e8 il settimo libro della saga \"Horrorland\", di Piccoli Brividi, scritta da R.L. Stine.\nTrama.\nRacconta le vicende di Michael Munroe e i suoi amici che scoprono che la loro insegnante \u00e8 una aliena che cova uova giganti per far nascere mostri, anche lei \u00e8 un mostro e vuole conquistare la Terra. Michael mangia un po' delle uova di mostro e si trasforma in uno di loro, alla fine riescono a salvare la Terra e a sconfiggere l'\"insegnante\" e i mostri."}
{"id": "2545101", "revid": "287204", "url": "https://it.wikipedia.org/wiki?curid=2545101", "title": "Giancarlo Cesaroni", "text": "Biografia.\nCesaroni \u00e8 entrato nella storia della musica leggera italiana come gestore del Folkstudio, il celebre locale romano in cui hanno mosso i primi passi nel mondo musicale quasi tutti i cantautori romani degli anni '70.\nDopo aver lavorato come chimico presso il comune di Roma, and\u00f2 in pensione molto presto per dedicarsi (dopo il ritorno in America di Harold Bradley nel 1967) alla gestione ed allo sviluppo del Folkstudio, che trasfer\u00ec da via Garibaldi, sua sede originale, a via Sacchi, sempre a Trastevere, ed infine a via Frangipane alle spalle del Colosseo. \nGiancarlo Cesaroni fu lo scopritore (consentendo loro di esibirsi nel suo locale) di cantautori come Antonello Venditti, Francesco De Gregori, Giorgio Lo Cascio, Ernesto Bassignano, Stefano Rosso, Grazia Di Michele, Sergio Caputo, Rino Gaetano e tantissimi altri.\nAttorno al Folkstudio, nel corso degli anni che vanno dal '60 sino alla fine degli anni '70, prese corpo la cosiddetta \"scuola romana\" dei cantautori; concretamente diede modo ai giovani artisti, grazie anche alla creazione dell'omonima etichetta discografica, la \"Folkstudio\", con cui incisero per primi Mimmo Locasciulli e Corrado Sannucci, di esprimersi ed esibirsi in un ambiente unico, per un pubblico rispettoso che guardava al talento.\nOltre alla musica, l'altra sua passione erano le corse dei cavalli: nelle vicinanze di via Sacchi c'era un locale di scommesse ippiche, nelle quali passava i suoi pomeriggi domenicali. \nMalato di diabete, mor\u00ec all'ospedale San Camillo di Roma per delle complicazioni legate alla sua malattia.\nIl 10 novembre 2009 si \u00e8 tenuto all\"'Auditorium\" di Roma un concerto per ricordare la figura di Cesaroni, a cui hanno partecipato Antonello Venditti, Vinicio Capossela, Mimmo Locasciulli, il Trio di Roma (Roberto Gatto, Enzo Pietropaoli e Danilo Rea), Rita Marcotulli, Piero Brega (voce del Canzoniere del Lazio), Giovanna Marini, Paolo Pietrangeli, Raiz ed Emma Tricca.\nInoltre l'Istituto centrale per i beni sonori ed audiovisivi ha realizzato un documentario sulla vita di Cesaroni, basato su una sua intervista radiofonica in cui raccontava la sua vita, su cui sono state montate alcune immagini sul Folkstudio e sui vari artisti che l\u00ec si sono esibiti."}
{"id": "2545102", "revid": "400694", "url": "https://it.wikipedia.org/wiki?curid=2545102", "title": "Candid Camera", "text": ""}
{"id": "2545105", "revid": "158913", "url": "https://it.wikipedia.org/wiki?curid=2545105", "title": "Oscar Wilde e la religione", "text": "Oscar Wilde (Dublino, 16 ottobre 1854 \u2013 Parigi, 30 novembre 1900) ha lasciato descritto il suo originale e personale pensiero religioso in alcune sue opere come \"Poems\" (uno dei suoi primi lavori) e in uno dei suoi ultimi scritti, \"Poesie in prosa\".\nWilde stava progettando di scrivere un testo che trattasse di temi religiosi: doveva essere una specie di Iliade cattolica, ma prima di riuscire ad iniziare tale opera lo colse la morte.\nI paradossi nel Vangelo.\nWilde inizialmente s'avvicin\u00f2 alla religione cattolica come testimoniavano le foto nella sua casa del papa Pio IX e del cardinale Manning: una statua di una Madonna di gesso poi accoglieva sempre i suoi ospiti.\nEgli viveva il sentimento religioso in un modo molto personale non rinunciando a distinguersi anche nella lettura dei passi presenti nella Bibbia, trovandovi quelli che lui considerava aspetti paradossali come la massima \"beati i poveri\" o interpretando racconti del vangelo in modi del tutto diversi dalla tradizione. Cos\u00ec per l'episodio di Lazzaro, resuscitato da Ges\u00f9, egli pensava che il ragazzo tornato in vita avrebbe dovuto essere triste del suo ritorno in un'esistenza che non valeva essere vissuta. Lo stesso Lazzaro avrebbe, secondo Oscar Wilde, chiesto al Signore perch\u00e9 avesse mentito sul nulla che aspettava gli uomini nell'aldil\u00e0 e Ges\u00f9 avrebbe risposto raccomandandosi di non rivelarlo a nessuno.\nIl famoso episodio del cristiano salvato nel circo dal leone riconoscente Oscar Wilde la trasform\u00f2 in una storiella ambientata nell'antica Roma dove un dentista che aveva salvato la vita ad un leone donandogli dei nuovi denti, lo ritrov\u00f2 in seguito nell'arena dove la fiera per ringraziarlo e dimostrare quanto fosse stato abile nel suo lavoro lo divor\u00f2 con pochi morsi.\nOscar narrava ancora di un santo che una volta morto si lamentava di come egli, che quando era in vita aveva trattato il suo corpo con odio e disprezzo, ora dovesse da morto sopportare che quello stesso suo corpo venisse imbalsamato per devozione.\nNell'aprile del 1878, Wilde si confess\u00f2 con un reverendo famoso a quei tempi, che alloggiava presso il Brompton Oratory di Londra: H. Sebastien Bowden. Il reverendo sicuro di poterlo convincere ad esprimere al meglio la propria fede gli scrisse una lettera, dove lo pregava di fargli visita. Wilde non and\u00f2 dal pastore che ricevette invece un pacco contenente dei gigli.\nUna commistione di religioni.\nNonostante si fosse dichiarato pi\u00f9 volte non appartenente ad alcuna religione organizzata, diceva di essere protestante irlandese. Si avvicin\u00f2 infine, in modo relativamente pi\u00f9 profondo e personale, al cattolicesimo che egli mescolava al contempo con elementi pagani. Nei suoi scritti univa una sorta di ascetismo platonico a quello cristiano.\nAndr\u00e9 Gide racconta di come Wilde fosse turbato dall'idea del miracolo descritto nel vangelo che andava contro la sua concezione di \"miracolo\" inteso come opera d'arte.\nWilde cercava di far prevalere nel confronto religioso la sua concezione del fato da lui considerato prevalente nella vita dell'uomo.\nLa conversione al cattolicesimo.\nWilde, tre settimane prima di morire, dichiar\u00f2 ad un corrispondente del \u00abDaily Chronicle\u00bb: \"\u00abBuona parte della mia perversione morale \u00e8 dovuta al fatto che mio padre non mi permise di diventare cattolico. L'aspetto artistico della Chiesa e la fragranza dei suoi insegnamenti mi avrebbero guarito dalle mie degenerazioni. Ho intenzione di esservi accolto al pi\u00f9 presto\"\u00bb.\nIl suo profondo interesse verso il cattolicesimo \u00e8 percepibile in altre sue dichiarazioni, specialmente durante il suo soggiorno a Roma in cui ebbe modo di incontrare il Papa: \"\u00abIeri ero in prima fila con i pellegrini in Vaticano ed ho ricevuto la benedizione del Santo Padre. Era meraviglioso mentre sfilava di fronte a me portato sulla sua Sedia gestatoria, non era n\u00e9 carne n\u00e9 sangue, ma un'anima candida vestita di bianco, un artista ed un santo. Non ho mai visto nulla di simile alla straordinaria grazia dei suoi modi; di tanto in tanto si sollevava probabilmente per benedire i pellegrini, ma certamente le sue benedizioni erano rivolte a me\u00bb\".\nIn seguito cos\u00ec ricord\u00f2 la figura di Leone XIII:\n\u00ab\"Quando vidi il vecchio bianco Pontefice, successore degli Apostoli e padre della Cristianit\u00e0, portato in alto sopra la folla, passarmi vicino e benedirmi dove ero inginocchiato, io sentii la mia fragilit\u00e0 di corpo e di anima scivolare via da me come un abito consunto, e ne provai piena consapevolezza\"\u00bb.\nA papa Leone XIII Wilde attribu\u00ec addirittura il miracolo di averlo guarito con la benedizione pasquale, da una grave forma di dermatite che lo affliggeva:\n\u00ab\"Il Vicario di Cristo ha fatto tutto\"\u00bb, dichiar\u00f2. Da quel momento inizi\u00f2 ad andare molto spesso, durante il suo soggiorno romano, alle udienze pontificie.\nMentre Wilde si trovava in punto di morte, il suo amico Robert Ross condusse presso di lui il reverendo cattolico irlandese Cuthbert Dunne. Non essendo Wilde in grado di parlare, Ross gli chiese se voleva vedere il sacerdote dicendogli di sollevare la mano per rispondere affermativamente. Wilde la sollev\u00f2. Il sacerdote gli domand\u00f2, con la stessa modalit\u00e0, se voleva convertirsi, e Wilde sollev\u00f2 nuovamente la mano. Quindi padre Dunne gli somministr\u00f2 il battesimo condizionale, lo assolse dai suoi peccati e gli diede l'estrema unzione."}
{"id": "2545108", "revid": "166020", "url": "https://it.wikipedia.org/wiki?curid=2545108", "title": "Jabber", "text": ""}
{"id": "2545113", "revid": "767487", "url": "https://it.wikipedia.org/wiki?curid=2545113", "title": "Denise Rosenthal", "text": "La sua carriera ha inizio i primi del 2007 con le bande di \"Amango\", ma l'inizio della carriera come solista risale al 2008 con l'album \"El blog de la Fe\u00f1a e El Blog de la Fe\u00f1a 2\". Nel 2009 ha partecipato come protagonista la telenovela \"Coraz\u00f3n rebelde\", dove ha preso parte al gruppo \"CRZ la banda\", con la quale ha lanciato un album. Denise ha debuttato nei cinema con il film \"El Limpiapiscinas\" nel 2011.\nNel 2013 ha protagonizzato il film \"El Babysitter\" e ha lanciato il suo terzo album \"Fiesta\".\nCarriera.\n2006-2007: \"Amango\".\nNel 2006 ha dato inizio alla sua carriera televisiva prendendo parte al cast principale della serie di Canal 13 \"Amango\", nei panni di Mar\u00eda Fernanda Mc Gellar conosciuta da tutti come \"Fe\u00f1a\". La prima stagione della serie \u00e8 stata emessa dal 16 giugno 2007 alle 22:00 al 1\u00ba settembre 2007. La seconda stagione di \"Amango\" \u00e8 stata girata a partire dalla fine del 2007 ed \u00e8 stata mandata in onda dal 28 marzo 2008 alle 22:00 al 20 giugno 2008. Denise ha registrato gli album delle due stagioni: \"Amango: El Sue\u00f1o Se Hizo Realidad\" e \"Esto No Es Un Juego\".\n2008-2009: ruoli televisivi.\nIl 2008 \u00e8 stato l'anno del decollo della carriera di Denise, visto l'esito del suo personaggio \"Fe\u00f1a\" in \"Amango\", Canal 13 ha deciso di realizzare uno \"Spin-Off\" di questa serie chiamata \"El Blog de la Fe\u00f1a\", nella quale tutto gira attorno a \"Fe\u00f1a\". Il progetto \u00e8 uscito sugli schermi il 16 giugno 2008 ed \u00e8 risultato tutto un esito.\nNel giugno 2008 sono stati lanciati i singoli \u00abNo Quiero Escuchar Tu Voz\u00bb e \u00abSi Tu Me Quieres\u00bb. In agosto \u00e8 uscito il video ufficiale di \u00abNo Quiero Escuchar Tu Voz\u00bb.\nIl 25 aprile 2009 \u00e8 uscito in vendita il secondo disco intitolato \"El Blog De La Fe\u00f1a 2\". Il disco contiene 10 canzoni, di cui \u00abEres la luz\u00bb \u00e8 il primo singolo.\nNel 2009, parallelamente alla trasmissione della seconda stagione di \"El blog de la Fe\u00f1a\", ha cominciato a girare la versione cilena di \"Rebelde Way\". Rosenthal ha vestito i panni di Martina Valdivieso, ruolo completamente differente dal precedente \"la Fe\u00f1a\", e prende parte alla banda di questa serie chiamata \"Coraz\u00f3n Rebelde\".\n2010-11: Musica come solista e debutto nel cinema.\nVerso la fine del 2010, Denise registra la canzone \u00abMen\u00bb in collaborazione con il rapper Tea Time.\nNel luglio 2011, Denise \u00e8 stata confermata come membro del cast della nuova serie giovanile \"El nuevo\", nella quale prende le parti di Cote, la cugina del protagonista.\nNel settembre 2011 ha registrato assieme a Neven Ilic la canzone \u00abSay Hey, Say Ohh\u00bb. Nello stesso periodo ha girato il film di Jos\u00e9 Luis Guridi \"El Limpiapiscinas\", uscito nelle sale nell'ottobre 2012. Il 29 novembre 2011 ha lanciato il suo primo singolo del suo terzo album \"I Wanna Give My Heart\".\n2012-presente.\nA partire da maggio 2012, Denise prende parte al cast del musical \"Que cante la vida: El Musical\", uscito il 7 giugno 2012 nel Teatro Municipal de Las Condes a Santiago de Chile.\nNei primi giorni di maggio ha girato il video del suo secondo singolo del terzo album, \"Just Better Alone\", mentre il 14 settembre 2012 ha lanciato il suo terzo singolo, \"Dance\".\nIl 23 gennaio 2013 \u00e8 uscito sugli schermi il film \"El Babysitter\"."}
{"id": "2545117", "revid": "438678", "url": "https://it.wikipedia.org/wiki?curid=2545117", "title": "The Warrior (film)", "text": "The Warrior \u00e8 un film del 2001 diretto da Asif Kapadia, all'esordio nella regia cinematografica.\nPresentato in anteprima al Festival internazionale del cinema di San Sebasti\u00e1n, ha ottenuto svariati riconoscimenti nel Regno Unito, tra i quali il Premio Alexander Korda per il miglior film britannico, il Sutherland Trophy del British Film Institute e il Premio Douglas Hickox per il miglior regista esordiente ai British Independent Film Awards.\nScelto dalla British Academy of Film and Television Arts per rappresentare il Regno Unito ai Premi Oscar nella categoria per il miglior film straniero, \u00e8 stato rifiutato dalla Academy of Motion Picture Arts and Sciences in quanto, pur diretto da un regista britannico e prodotto da case di produzione britanniche, \u00e8 recitato in lingua hindi.\nTrama.\nNel Rajasthan, in un remoto passato, Lafcadia \u00e8 l'efficiente e spietato tirapiedi di un signore locale, di cui segue gli ordini senza esitazioni, anche quando si tratta di uccidere persone innocenti, donne e bambini compresi. Durante l'ennesima razzia in un povero villaggio che non ha potuto pagare quanto preteso, si imbatte in una ragazzina e, prima che possa liberarsene senza neppure pensarci, viene pervaso da una visione che lo trasporta in un magnifico paesaggio montano innevato. Una volta tornato in s\u00e9, scopre sotto i propri piedi della neve e, sconvolto da quell'esperienza ultraterrena, risparmia la vita della ragazzina e abbandona il saccheggio.\nIl guerriero decide di deporre per sempre la spada e lasciarsi alle spalle una vita dedita alla violenza, per ricercare una redenzione spirituale. Ma il suo signore non \u00e8 disposto a tollerare un gesto che considera un'offesa personale e gli sguinzaglia contro tutti i suoi uomini. Lafcadia assiste impotente all'uccisione del proprio figlio e, poich\u00e9 la sua scelta di vita gli impedisce di scatenarsi nella vendetta, sceglie la via della fuga, mentre i compagni di un tempo gli danno la caccia, spinti dalla necessit\u00e0 di salvare la propria testa dalla furia del signore.\nIl suo viaggio, durante il quale incontra e prende con s\u00e9 un giovane ladro, lo porta fino ai piedi delle vette himalayane dove \u00e8 costretto ad un'ultima uccisione, quella dell'ex amico che \u00e8 riuscito a seguirlo fin l\u00ec, prima di potersi infine ritirare in pace."}
{"id": "2545126", "revid": "123938894", "url": "https://it.wikipedia.org/wiki?curid=2545126", "title": "Parzival", "text": "Parzival \u00e8 uno dei maggiori poemi epici medievali attribuito al poeta tedesco Wolfram von Eschenbach. Si tratta del primo \"Bildungsroman\" (romanzo di formazione), che narra le avventure di Parzival o Parsifal, alla ricerca di una umanit\u00e0 interiore migliore, superiore in qualit\u00e0 agli ideali di vita cortese che i cavalieri dell'epoca seguivano.\nL'opera \u00e8 composta da 16 libri, divisi in 827 stanze o strofe da 30 versi di distici in rima baciata, per un totale di quasi versi.\nFonti.\nNel libro VIII, viene menzionata dall'autore la fonte dell'opera:\nL'autore torna a parlare di questo Kiot nel libro IX, quando sia il Narratore che Trevrizent arriveranno al momento di raccontare la storia del Graal.\nLa critica moderna dimostra che la fonte d'ispirazione primaria del poema \u00e8 in realt\u00e0 l'incompiuto \"Perceval o il racconto del Graal\" (\"Le Roman de Perceval ou le conte du Graal\") scritto da Chr\u00e9tien de Troyes tra il 1175 e il 1190.\nTrama.\nRiassunto.\nIl poema racconta la storia di Parsifal, che la madre Herzeloide, dopo la morte del padre Gamuret, ha allevato in solitudine nella foresta perch\u00e9 crescesse lontano dalla pericolosa vita delle armi. L'incontro con quattro cavalieri dalla meravigliosa armatura annulla per\u00f2 i disegni della madre; il giovane \u00e8 preso dal gusto dell'avventura e si reca alla corte del re Art\u00f9, riceve l'investitura e viene iniziato dal vecchio Gurnemanz all'educazione cortese e cavalleresca; e quindi grazie al suo coraggio ottiene in sposa la bella Condwiramur. \nGiungendo durante le peregrinazioni al castello del Gral, dove il re ferito attende un cavaliere che lo guarisca semplicemente chiedendogli la ragione della sua infermit\u00e0, Parsifal non pone la domanda al re, perdendo la possibilit\u00e0 di risanare il re del Gral e quindi di succedergli sul trono. Dopo aver riportato onorevoli vittorie in duelli cavallereschi e battaglie, torna alla corte di re Art\u00f9 per essere ammesso alla Tavola Rotonda, ma quando Kundrie, la messaggera del Gral, lo accusa dell'errore commesso presso il castello del Graal, Parsifal, umiliato e in preda allo scoramento, vaga senza meta per quattro anni e mezzo. Incontrando lo zio eremita Trevrizent acquisisce consapevolezza delle sue colpe e viene convertito. Cos\u00ec riscattato, torner\u00e0 infine al castello del Gral dove rivolger\u00e0 ad Anfortas la fatale domanda. Anfortas guarir\u00e0, e Parsifal ricongiunto ai figli e alla moglie gli succeder\u00e0 quale re del Gral.\nAltro personaggio centrale del romanzo \u00e8 Gawan, cavaliere di Re Art\u00f9 anch'egli, che vive tutta una serie di amori e avventure che si intrecciano alla trama del racconto.\nLibri I-II.\nPrologo.\nLa storia parte da Gahmuret, che sar\u00e0 il padre di Parsifal; il principe privato dell'eredit\u00e0, abbandona la patria e si fa cavaliere di ventura finendo al servizio del sovrano pi\u00f9 insigne del mondo: Baldac Califfo di Baghdad. In seguito Gahmuret giunge nel regno di Zazamanc, in soccorso alla regina mora Belakane assediata da un esercito misto di cristiani e pagani; gli aggressori vengono respinti e la regina si concede al liberatore con cui concepisce un figlio, Feirefiz, dalla pelle a macchie bianche e nere come la gazza. (libro I)\nGahmuret fugge in cerca di nuove battaglie, abbandonando la sposa e tornando in Occidente: dove apprende dal cugino Kaylet che i cavalieri della cristianit\u00e0 sono convocati a Kanvoleis in Galles dalla regina Herzeloide, per un torneo in cui \u00e8 in palio la mano della regina stessa. Alla sera della vigilia del torneo, Gahmuret sbaraglia tutti gli avversari vincendo il torneo, ma accetta forzatamente il matrimonio. Perci\u00f2, dopo un periodo di amore appassionato in cui gli sposi concepiscono un figlio, accorrendo a Baghdad in difesa del Califfo, Gahmuret viene colpito a morte. Nel frattempo Herzeloide vede in sogno un essere mostruoso che le squarcia il petto mentre partorisce il figlio postumo di Gahmuret (cos\u00ec termina il libro II).\nLibro III.\nInfanzia di Parsifal.\nPer timore che il figlio diventi cavaliere e patisca le sciagure del padre, Herzeloide si rifugia con lui nel bosco di Soltane, proteggendolo nella totale ignoranza di s\u00e9 e del mondo, negandogli persino un nome, e consentendogli solo la caccia con il giavellotto (arma volgare interdetta ai cavalieri). Tuttavia, per una successione di eventi accidentali il fanciullo finisce per incontrare un giorno quattro cavalieri in armatura che egli scambia per divinit\u00e0; incantato dall'incontro decide di recarsi alla corte di Art\u00f9 e ricevere l'investitura. Herzeloide si dispera, ma non volendo contrastare esplicitamente il figlio, decide di vestirlo con gli abiti che al tempo erano indossati dai pazzi (nel medioevo si codificano le vesti di chi \u00e8 dentro e fuori dal mondo), nella speranza che respinto dalla societ\u00e0 il ragazzo potesse far ritorno da lei. Ma vedendo il figlio cavalcare via, le si spezza il cuore e crolla a terra morta.\nViaggio verso la corte di Re Art\u00f9.\nLa via percorsa dal ragazzo incosciente del mondo e \"pazzo\" \u00e8 segnata da diversi incontri dove Parsifal dimostra la propria ridicola ottusit\u00e0.\nIl primo incontro \u00e8 con Jeschute, sposa del duca Orilus, alla quale il giovane, equivocando i consigli imparitigli dalla madre prima della partenza, strappa con la violenza un bacio e dei gioielli: il marito della dama creder\u00e0 la moglie colpevole dell'accaduto e le infligger\u00e0 varie punizioni per questo. \nIl secondo incontro \u00e8 con Sigune che piange l'amante morto: dopo una breve conversazione, la ragazza lo riconosce e gli dice \u00abtu ti chiami Parsifal, e il tuo nome significa \"che irrompe dritto in mezzo\": infatti, a tua madre, per quanto \u00e8 stata fedele, il grande amore ha scavato il solco di una piaga in mezzo al petto\u00bb.\nSar\u00e0 infine un avido pescatore a guidare il ragazzo fino a Nantes. \nAlle porte del palazzo, Parsifal vede l'armatura del Cavaliere Rosso e se ne invaghisce: il cavaliere \u00e8 Ither di Gaheviez, re del Kukumerlant e nipote di Uterpendragon, quindi imparentato con Parsifal (nel romanzo quasi tutti i protagonisti sono imparentati, e ogni conflitto \u00e8 un rischio di fratricidio). \nQuando \"il matto\" fa il suo ingresso a corte viene coperto di ridicolo, ma \u00e8 comunque ammirato per la sua bellezza, e in lui molti riconoscono la un eletto quando vedono Lady Cunneware scoppiare a ridere. La dama aveva fatto voto che non avrebbe pi\u00f9 riso finch\u00e9 non avesse incontrato l'uomo destinato alla vittoria: e la sua risata fragorosa che scoppia alla vista \u00e8 un presagio per i cortigiani. \nL'invidioso cavaliere Keie offende la damigella per le sue risa e Parsifal vendica l'offesa vincendo Keie a duello; l'astioso cavaliere convince allora Art\u00f9 a far sfidare Parsifal contro Ither, nella speranza di liberarsi di entrambi: Parsifal trafigge e uccide Ither con lo spiedo, e con l'aiuto di un paggio si impossessa dei suoi armamenti e parte alla ventura. Senza saperlo egli commette cos\u00ec il primo delitto, e la sua elezione viene macchiata da un peccato che lo condanna inizialmente al fallimento della missione a cui \u00e8 destinato.\nParsifal giunge a un castello retto da Gurnemanz, il quale lo accoglie amichevolmente e decide di educarlo ed istruirlo nell'arte della cavalleria, con la segreta speranza di dargli in sposa la figlia. Ma alla fine \nParsifal, divenuto provetto cavaliere, rifiuta la mano della dama e decide di riprendere il viaggio.\nFinisce l'iniziazione che trasforma l'idiota nel Cavaliere Rosso, pseudonimo che gli rimarr\u00e0 per sempre addosso ricordandogli l'inconsapevole fratricidio perpetrato a Nantes.\nLibro IV.\nLa corte di Condwiramurs.\nLe peregrinazioni conducono Parsifal dalla giovane regina Condwiramurs, che egli incontra nella citt\u00e0 di Pelrapeire, assediata e ridotta alla fame da Clamide che rivendicava la mano della regina. Parsifal viene accolto a corte, e la notte incontra segretamente la regina che lo implora di aiutarla, ma per ignoranza delle cose dell'amore rimane con lei in totale castit\u00e0. Accade cos\u00ec che Parsifal vince Clamide e il suo siniscalco Kingrun, costringendoli alla resa. \nI nemici sconfitti vengono costretti da Parsifal alla corte di Art\u00f9, e fare atto di resa a Cunneware de Lalant.\nDopo qualche tempo trascorso con la sposa, Parsifal decide di andare in cerca della madre.\nLibro V.\nIl castello di Munsalvaesche, ovvero il castello del Graal.\nParsifal si lascia guidare dal cavallo e giunge al lago Brumbane, dove si imbatte in un peschereccio ormeggiato sulle sponde: a bordo vi \u00e8 un uomo dalle vesti sfarzose come se fosse il re del mondo intero, ma dall'aspetto profondamente corrucciato. Parsifal chiede chiede asilo al pescatore e questi lo conduce al proprio castello dove viene accolto con tutti gli onori, e introdotto ad una sfarzosa cerimonia. \nL'eroe \u00e8 giunto, senza saperlo, al castello del Graal (o di Munsalvaesche, \"\"monte selvaggio\" o \"monte della Salvezza\"\"), ospite del Re Pescatore Anfortas, il quale soffre per una terribile ferita a causa della quale non riesce n\u00e9 a cavalcare, n\u00e9 a camminare, n\u00e9 a stare in piedi, n\u00e9 a sdraiarsi. Egli trascorre i suoi giorni patendo atrocemente, in attesa che un cavaliere possa salvarlo: il cavaliere prescelto deve semplicemente chiedere al sovrano il motivo del suo patimento per liberarlo dal suo male. Parsifal nota la triste sofferenza del sovrano, ma non conosce questa storia, e seppur fortemente tentato di porre al re la domanda, credendo di usare scortesia secondo il codice cavalleresco appreso da Gurnemanz, decide di tacere. \nAnfortas fa di tutto per non ostentare la sofferenza: le vesti sfarzose, l'atmosfera pomposa delle sale del castello, gli aromi di aloe che diffondo la loro fragranza per coprire il fetore della ferita. Tuttavia il re offre a Parsifal degli spunti, che l'eroe non riesce per\u00f2 a cogliere. La cameriera Repanse de Schoie accoglie Parsifal nella sala porgendogli un mantello, egli siede presso il camino e assiste a scene meravigliose delle quali per\u00f2 non coglie il significato. Prima entra un paggio con una spada (o una lancia) insanguinata, alla cui vista tutti piangono e gridano per lo sconforto. Dopodich\u00e9 inizia un corteo di ventiquattro dame e inservienti che portando lumiere, una mensa preziosa e coltelli d'argento, apparecchiano per la cena, e per ultima viene la vergine Repanse de Schoie, con reca sopra un drappo verde il Graal: un vassoio che elargisce qualsiasi cibo o bevanda di cui si possa fare il nome.\nAnfortas dona a Parsifal anche la sua spada per sollecitarne la fatidica domanda, ma l'eroe temendo di contravvenire alle regole della cortesia resta al fine muto. Al termine del servizio del Graal, viene accompagnato ad una stanza da letto, dove passa una notte inquieta, tra presagi di futuri dolori. Il mattino seguente si aggira per il castello immerso nel silenzio, senza incontrare nessuno. L'eroe segue delle impronte credendole dei cortigiani, ma poi le perde e si trova a vagare di nuovo senza meta. Sul ponte levatoio uno scudiero lo apostrofa aspramente, cos\u00ec che egli diviene vagamente consapevole di una qualche sua colpa. \nFinch\u00e9 si imbatte di nuovo in Sigune che tiene tra le braccia il corpo del suo cavaliere: la dama, comprendendo che Parsifal durante la visita al castello ha fallito la sua missione di redenzione del re, quindi lo maledice e lo scaccia via.\nLibro VI.\nRivelazione delle colpe di Parsifal.\nDopo l'ultimo incontro con Sigune, Parsifal acquisisce consapevolezza delle sue colpe, e riprende a vagare.\nIncontra ancora la signora Jeschute, punita dal marito perch\u00e9 creduta adultera a causa delle azioni di Parsifal (vedi libro III), essa procede in lacere vesti su un misero ronzino; Parsifal sfida e vince Orilus in tenzone, per riscattare l'onore della dama che egli aveva offeso. I tre si recano dall'eremita di Trevrizent, davanti al quale Parsifal giura sull'innocenza della donna riappacificando gli sposi. Poi costringe il vinto Orilus a presentarsi con la resa a Cunneware de Lalant, alla corte di Art\u00f9.\nNel frattempo Art\u00f9 e la corte sono in viaggio alla ricerca del Cavaliere Rosso, che gli aveva inviato i nemici sconfitti, per invitarlo ad entrare nella congrega della Tavola Rotonda. Art\u00f9 monta il campo sulle rive del fiume Plimizoel presso il quale si trovava anche Parsifal, e proibisce ai suoi uomini di fare battaglia per evitare scontri con i templari del vicino castello del Graal. \nNella notte cade una fitta coltre di neve fuori stagione (la spiegazione di questa stranezza viene data nel IX libro) e sulla neve cadono tre gocce di sangue di un'oca selvatica ghermita da un falcone di Art\u00f9: il rosso sul bianco immacolato suscita in Parsifal il ricordo della sposa, e il guerriero rimane assorto come in sogno nei pressi dell'accampamento di Art\u00f9. Ma uno scudiero di Cunneware avvista il cavaliere in armi, e scambiandolo per un malintenzionato, Segramors e Keie lo aggrediscono. Parsifal li sconfigge entrambi, poi ripiomba nel suo stordimento. Per terzo gli si fa incontro Gawan che coprendo con un drappo il sangue spezza l'ipnosi amorosa di Parsifal, evitando il duello e riconoscendo cos\u00ec il Cavaliere Rosso. Quindi l'eroe viene condotto all'accampamento e si prepara la solenne ammissione del cavaliere alla Tavola Rotonda.\nMa al colmo del tripudio della cerimonia irrompe nella corte una mostruosa creatura: \u00e8 Cundrie la \"Sorci\u00e8re\", che maledice e svergogna Parsifal, accusandolo di aver mancato di carit\u00e0 verso il triste signore del castello di Munsalvaesche (ovvero Anforas, re del Graal), rivelandolo indegno. Lo informa in questa occasione anche dell'esistenza del fratellastro Feirefiz, e gli rivela le sue origini in modo che tutta la corte sappia che \u00e8 il figlio del famoso cavaliere Gahmuret.\nCundrie racconta poi a tutta la corte dei prodigi di \"Schastel Marveile\" (il castello incantato), dove Clingschor tiene prigioniere quattro regine (le due sorelle, la madre e la nonna di Gawan) e quattrocento dame. Invitando gli uomini di Art\u00f9 ad intraprendere l'impresa della loro liberazione.\nSubito dopo appare Kingrimursel, un cavaliere sconosciuto che sfida Gawan a duello, accusandolo ingiustamente dell'omicidio del suo signore Kingrisin. L'appuntamento per il duello \u00e8 dopo quaranta giorni a Schanpfanzun, alla corte di Vergulaht, figlio del re assassinato.\nI due pi\u00f9 alti rappresentanti della consorteria di Art\u00f9 sono quindi costretti a partire: Parsifal deve mettersi alla ricerca del Graal; Gawan deve affrontare il duello giudiziale e discolparsi della calunnia. Di qui in poi il Cavaliere Rosso (del quale da Cundrie la corte ha appreso l'identit\u00e0) prende coscienza della grave colpa perpetrata al castello di Munsalvaesche, e diventer\u00e0 \"l'Empio\", apparendo sporadicamente sullo sfondo delle avventure di Gawan, guidato solo dalla frenesia di combattere.\nLibro VII.\nIl viaggio di Gawan.\nGawan, viaggiando in incognito verso Schanpfanzun per il duello, si trova coinvolto nella difesa della citt\u00e0 di Bearosche, dove un innocente vassallo \u00e8 vittima delle prepotenze di un giovane sovrano (una tipologia di evento ricorrente nella Germania dell'epoca): l'esercito di re Meljanz di Liz, con l'aiuto di Poydiconjunz di Gors col figlio Meljahcanz e del duca Astor di Lanverunz, stava assediando il castello del feudatario Lyppaut, a causa del rifiuto della proposta amorosa fatta alla di lui figlia Obie.\nLe figlie di Lyppaut vedono Gawan dall'alto del castello: Obie lo pregiudica come un vile mercante, mentre Obilot vede in lui un valoroso cavaliere e, dopo che il cavaliere viene ammesso nel castello, gli dona come amuleto una manica del suo nuovo vestito, che Gawan affigge al suo scudo. L'eroe scende infine in battaglia e fa prigioniero il re Meljanz. \nNel frattempo all'insaputa di Gawan, il Cavaliere Rosso combatte nelle fila dell'esercito assediante, e cattura alcuni prigionieri (Schirniel di Lirivoyn, il re di Avendroyn e il duca Marangliez) che invia al castello in cambio del riscatto del re Meljanz. Ma nel frattempo, il re assediante e il feudatario Lyppaut con le figlie si riconciliano; l'assedio termina e Gawan pu\u00f2 ripartire.\nLibro VIII.\nIl duello di Gawan.\nGawan giunge nella terra di Ascalona, alla citt\u00e0 di Schanpfanzun (luogo convenuto per il duello con Kingrimursel), e viene ospitato nel castello del sovrano Vergulath, figlio del re ucciso, che inizialmente non riconosce in Gawan il presunto assassino. Qui incontra Antikonie la sorella del re e i due si innamorano, ma vengono sorpresi da un vecchio cavaliere che riconosce in Gawan il presunto assassino del vecchio re, e tutto il castello si scaglia contro i due, che si rifugiano assediati su una torre. \nQuando Kingrimursel viene a sapere della vicenda, ricordandosi della tregua di quaranta giorni concessa a Gawan prima del duello, si schiera a favore di Gawan. Per questo si accende un'aspra discussione con Liddamus, un altro vassallo del re, per placare la quale, il sovrano Vergulaht decide di graziare Gawan a un patto. Vergulath racconta di essere una volta stato sconfitto a duello da un Cavaliere Rosso (in cui il lettore riconoscer\u00e0 Parsifal), e di essere stato costretto da lui ad andare alla ricerca del Graal oppure di presentarsi prigioniero alla regina di Pelrapeire (ovvero Condwiramurs, sposa di Parsifal). Il re concede quindi a Gawan la grazia, purch\u00e9 il cavaliere parta alla ricerca del Graal in sua vece.\nLibro IX.\nLa ricerca del Graal.\nAl principio del libro IX riguadagna la scena il Narratore, che invoca \"Donna Avventura\" (musa della materia romanzesca) perch\u00e9 si insedi nel suo cuore per dettargli il seguito della storia di Parsifal, che nel corso del libro IX ha una serie di incontri allegorici che rappresentano i gradi della presa di coscienza etica, teologica e sapienziale. \nPer un periodo indeterminato che il protagonista non \u00e8 in grado di calcolare (prima che l'eremita gli dia cognizione del tempo liturgico), Parsifal erra a cavallo senza altro scopo che combattere. A un certo punto si imbatte in un eremo murato dove una monaca trascorre la vita in penitenza: \u00e8 il terzo incontro con Sigune, che ha trasformato il sepolcro dell'amato in una cella eremitica. Quando Parsifal le comunica lo sconforto per la perdita del Graal la cugina, ora non pi\u00f9 indignata ma soccorrevole, lo invita a mettersi sulle tracce di Cundrie. \nParsifal ascolta il consiglio, ma non esiste una strada gi\u00e0 battuta che possa condurre a Munsalvaesche, e l'eroe perde le tracce di Cundrie.\nDi nuovo senza un percorso da seguire, Parsifal si scontra con un cavaliere templare del castello di Munsalvaesche, un guerriero votato alla difesa del Graal (\u00e8 da questo episodio che nasce il binomio Graal-Templari). Parsifal lo vince e si impossessa del suo cavallo per continuare il viaggio.\nAlla tappa successiva si imbatte in una processione di pellegrini che celebrano i riti della Settimana Santa e lo indirizzano verso la meta definitiva del libro: essi sono un canuto cavaliere, accompagnato dalla moglie e dalle figlie, che ogni anno, nel giorno del Venerd\u00ec Santo, intraprende un pio pellegrinaggio in visita all'eremo di Trevrizent. Il vecchio cavaliere consiglia anche a Parsifal di visitare l'eremita e di fare penitenza, ma Parsifal si congeda da loro e abbandona le briglie del cavallo, come a lasciare alla Provvidenza la scelta del suo cammino.\nLa storia del Graal.\nParsifal giunge cos\u00ec proprio presso l'eremita Trevrizent che lo accoglie benevolmente e lo rifocilla come pu\u00f2. \nL'incontro \u00e8 decisivo per la conversione dell'eroe. A questo punto il Narratore prende la parola, per rivelarci finalmente la storia segreta del Graal, che \u00e8 storia della sapienza intorno al Graal, dall'Oriente del pagano Flegetanis, all'Occidente delle cronache d'Angi\u00f2 interpretate da Kiot.\nL'eremita racconta anche la storia della ferita di Anfortas e gli inutili tentativi fatti per risanarlo. Anfortas aveva disobbedito alle leggi del Graal, cercando amori impuri e per questo gli era stata inflitta una punizione divina: ai cavalieri che vivono a Munsalvaesche \u00e8 proibito godere di amori terreni, solo il re del Gral pu\u00f2 avere una moglie, designata da Dio; ma Anfortas aveva tentato di scavalcare questa regola amando una dama di nome Orgeluse, per la quale battendosi in una giostra era rimasto ferito ai genitali da una lancia avvelenata.\nIl re torn\u00f2 al castello con il ferro avvelenato ancora nella carne, il dottore riusc\u00ec ad estrarla, e a trasformarla in un palliativo per il dolore: la lancia messa vicino alla ferita allontana il gelo dal corpo cristallizzandosi essa stessa; il ghiaccio di cui si incrosta deve poi essere raschiato via con dei coltelli d'argento forgiati secondo una formula magica scritta sulla spada di Anfortas. Trevrizent racconta anche i tentativi fatti per guarire Anfortas: ad esempio le erbe medicinali dei fiumi che scendono dal paradiso (Gihon, Pison, Eufrate e Tigri), la cura presso le acque del lago Brumbane che avrebbero alleviato la sofferenza e depurato il fetore della ferita, le vesti calde e il giaciglio vicino al fuoco del camino; ma visto che la scienza medica aveva fallito, gli uomini del Graal intrapresero la ricerca del Pellicano e dell'Unicorno viaggiando in tutto il mondo, sulle tracce di Alessandro Magno e di Enea nell'Averno. Ma nulla valse a guarire il re, e ai cavalieri del castello non rest\u00f2 che pregare Dio, e cos\u00ec ottennero che Anfortas sarebbe rimasto vivo guardando le gemme incastonate nel Graal, ma soffrendo atrocemente. Il dolore era controllato dal corso degli astri e nell'imminenza della prima visita di Parzival a Munsalvaesche, l'ascesa di Saturno riacutizzava la sofferenza e faceva nevicare a fine estate. \nLa conversione di Parsifal.\nTrevrizent rivedeva in Parsifal le passioni sfrenate e le intemperanze di Anforas, quindi aveva voluto raccontare all'eroe queste storie onde ravvisarlo sulle conseguenze dei comportamenti arroganti. Dall'eremita, Parsifal viene quindi a conoscenza anche delle colpe di cui si \u00e8 macchiato uccidendo Ither, suo parente, e causando la morte della propria madre abbandonata.\nSaputo poi dell'infelice visita di Parsifal al castello del Graal, lo riconforta a sperare in Dio e lo ammaestra nella dottrina di Cristo, assolvendolo dei suoi peccati. Gli spiega quanto non \u00e8 stato in grado di comprendere a Munsalvaesche, gliene racconta le implicazioni astrali (e la ragione della strana nevicata del libro VI), e gli illustra le leggi che regolano la comunit\u00e0, attraverso l'esempio negativo di Anfortas; sostenendo alla fine che le virt\u00f9 della cavalleria non sono in grado di conquistare il Graal. \nDopo quindici giorni di permanenza presso Trevrizent, un Parsifal rinnovato riparte alla ricerca del Graal.\nLibro X-XIII.\nLe vicende di Gawan e Orgeluse.\nI quattro libri successivi, dal X al XIII, si occupano nuovamente di Galvano, in una girandola di avventure che hanno il loro centro nella storia con Orgeluse de Logrois, dark lady progressivamente riscattata dal solito supplemento d'informazione, che la collega alla disgrazia di Anfortas e all'Oriente di Feirefiz.\nGawan giunge a Logroys, dove incontra Orgeluse e se ne innamora. La superba duchessa cerca con lo scherno e le ripulse di allontanare da s\u00e9 le attenzioni del cavaliere, che indefesso insiste nel corteggiamento. La dama inizia infine a seguire Gawan, e lo mette pi\u00f9 volte alla prova l'eroe.\nGawan cogliere un'erba medicinale per guarire un cavaliere ferito che aveva soccorso lungo la strada per Logroys, e insieme a Orgeluse tornano a soccorrere lo sventurato. Lungo la strada si imbattono anche in Malcreatiure, fratello di Cundrie la Sorciere, che offende l'eroe ma ne viene punito. Orgeluse e Gawan giungono finalmente dal cavaliere ferito, che risulta essere Urians, un cavaliere di Art\u00f9, che per\u00f2 ringrazia le cure di Gawan rapendogli il cavallo e fuggendo: a Gawan non rimane che montare, sempre sotto gli scherni della duchessa, il magro ronzino di Malcreatiure. Giunti al fiume, Orgeluse si fa trasportare all'altra sponda, mentre Gawan affronta un duello con Lischoys Gwelljus, lo vince e lo consegna al traghettatore Plippalinot; l'eroe ritorna cos\u00ec in possesso del suo cavallo Gringuljete. Accettano poi l'ospitalit\u00e0 del traghettatore Plippalinot della figlia Bene.\nL'avventura nel castello delle Meraviglie (XI).\nIl giorno seguente Gawan nota delle dame affacciate alle finestre di un vicino castello e chiede a Bene informazioni, ma la fanciulla, nel timore che egli voglia affrontare una pericolosa avventura, piangendo si rifiuta di dargli spiegazioni. Alla fine Gawan riesce, dopo molte insistenza, a sapere da Plippalinot la storia: si tratta di \"Schastel Marveile\" (il castello delle Meraviglie) dove sono tenute prigioniere quattro regine e cinquecento dame. Per liberare le regine e le dame tenute in cattivit\u00e0, Gawan dovr\u00e0 superare delle prove piene di oggetti magici e fiabeschi. Gawan non esita: armato ed ammaestrato dai consigli del buon Plippalinot, si avvicina al castello; lascia il cavallo ad un mercante presso l'ingresso ed entra nella stanza del letto meraviglioso (\"lit p\u00e9rilleux\" nel romanzo di Chr\u00e9tien de Troyes) che, fornito di ruote, corre e gira vorticosamente su un pavimento scivoloso: l'eroe deve riuscire a salirvi sopra e a rimanervi saldo; appena riesce a saltare sul letto gli vengono scagliate contro pietre e frecce dalle quali si difende con lo scudo e l'armatura; infine appena sembra tornata la calma, entra nella stanza un minaccioso villano che gli preannuncia una prova ancora pi\u00f9 pericolosa: si tratta della lotta contro un leone, che Gawan riesce faticosamente ad uccidere, dopodich\u00e9, spossato e ferito, cade privo di sensi sul pavimento, ma la vecchia regina Arnive, prigioniera nel castello, gli manda due ancelle in soccorso, e provvede poi ella stessa a curare convenientemente l'eroe. Gawan supera cos\u00ec tutte le prove e riesce a riscattare i prigionieri e diventare signore del castello.\nIl bosco di re Gramoflanz.\nGawan, insonne, si leva dal letto per esplorare il castello: salendo alla torre di vedetta, trova una colonna meravigliosa che rispecchia tutto ci\u00f2 che avviene nel raggio di sei miglia all'intorno. In essa egli scorge Orgeluse e un cavaliere, Florant d'Itolac, che le si fa incontro: subito si arma, scende contro al cavaliere e lo vince. Ma Orgeluse non gli risparmia i suoi scherni, anzi lo mette ancora alla prova: come promessa d'amore Gawan deve portarle una corona di fronde da un albero del bosco custodito da re Gramoflanz. \nL'eroe giunge nei pressi di un guado sull'impetuoso fiume Sabbins dove incontra un cavaliere che gli dice che tutti coloro che avevano cercato di attraversare il guado erano annegati. Il cavaliere si offre di accompagnare Gawan ad un ponte, ma l'eroe, per ottenere le grazie della dama di Logres, decide di saltare il guado col suo cavallo Gringuljete. Fallisce una prima volta, ma poi riesce al secondo tentativo, e raggiunge finalmente il bosco dove raccoglie le fronde dell'albero. Ecco subito apparire re Gramoflanz che dapprima sdegna di combattere contro di lui, ma, poi, appena sa ch'egli \u00e8 Gawan, figlio di re Lot, colpevole secondo lui di avergli ucciso a tradimento il padre, concorda con l'eroe un duello da combattersi a Joflanz, dove converr\u00e0 poi anche Art\u00f9 col seguito di cavalieri e dame.\nGawan ritorna con il trofeo della corona di fronde da Orgeluse, che finalmente scioglie la sua durezza e chiede perdono all'eroe: ella ha voluto soltanto metterlo alla prova e, soprattutto spingerlo contro re Gramoflanz, che le aveva ucciso l'amato Cidegast. Per vendicarne la morte, invano essa aveva assoldato cavalieri ed allettato molti pretendenti al suo amore; invano aveva invitato l'odiato re ad affrontare l'avventura del Castello meraviglioso, alla cui porta aveva messo la preziosa mercanzia di Secundille, a lei donata da Anfortas. Ora Gawan e la duchessa si avviano al castello, dove vengono accolti festosamente. L'eroe spedisce un messaggero ad invitare Art\u00f9 per il duello che egli dovr\u00e0 sostenere con re Gramoflanz a Joflanz.\nDurante l'incontro tra re Gramoflanz e Gawan, il primo consegna all'eroe un anello e un messaggio d'amore da recapitare alla sorella Itonje. Attraverso il personaggio di Gramoflanz, contro il quale Orgeluse aizza Gawan riducendolo a burattino del \"servizio d'amore\", Wolfram vuole trattare il tema dello scontro fra consanguinei, la variante pi\u00f9 bieca del duello cavalleresco. Scontro tanto pi\u00f9 riprovevole quando, come accade tra Galvano e Gramoflanz, \u00e8 motivato solo dalla vanagloria di dame e cavalieri. In questi ultimi libri, infatti, la critica all'insensatezza delle giostre e dei duelli d'amore si fa esplicita, inscenando lotte tra cugini o fratelli che si affrontano al solo scopo di compiacere l'insulsa vanit\u00e0 di una donna, e di riflesso la propria. \nLa storia del castello delle Meraviglie.\nGawan conduce Orgeluse al castello delle meraviglie di cui ora \u00e8 diventato signore. Durante la sontuosa festa al castello, libera i due campioni della duchessa, Lischoys e Florant, gi\u00e0 da lui vinti, e consegna alla sorella Itonje l'anellino ed il messaggio d'amore da parte di re Gramoflanz. Terminata la festa, Gawan e Orgeluse celebrano, in segreto giaciglio, la prima notte d'amore.\nLa regina Arnive ragguaglia l'eroe sulla storia di Clinschor che, evirato da un marito tradito, per vendicarsi su tutta l'umanit\u00e0 aveva costruito quel castello e relegatevi dame e cavalieri. Ora Gawan, avendo superato l'avventura del letto meraviglioso, sar\u00e0 il signore del castello e di quella terra.\nAlla fine di questa sezione veniamo a conoscere per bocca di Arnive (la madre di Art\u00f9, del cui rapimento da parte di un chierico si era fatto cenno gi\u00e0 nel II libro) la storia del malvagio signore del castello incantato: Clinschor, nipote del \"mago\" Virgilio di Napoli e duca della Terra di Lavoro e di Capua, evirato dal re per aver commesso adulterio con la propria regina e divenuto poi negromante.\nLibro XIV.\nIl duello.\nQuando sta per giungere Art\u00f9 col suo seguito, decimato per gli assalti subiti da parte degli ignari cavalieri di Orgeluse. Gawan vuole celargli la sua nuova acquistata potenza e invia segretamente il suo maniscalco ad allestire un campo a Joflanz. Poi parte egli stesso ed incontra Art\u00f9 con un festoso corteo di dame e cavalieri. Giungono anche i cavalieri di Orgeluse. Art\u00f9 manda quindi i messaggeri ad invitare Gramoflanz al duello.\nMa intanto Gawan, uscito per esercitarsi per l'imminente duello, incontra presso la riva del Sabbins un cavaliere che egli scambia per Gramoflanz e lo assale. Nel momento in cui Gawan sta per essere sopraffatto, giungono i messaggeri di Art\u00f9 e ne gridano alto il nome. Il cavaliere avversario riconosce allora Gawan nel suo rivale e getta subito la spada costernato: si trattava di Parsifal. Egli vorrebbe ora ottenere da Gawan di combattere in luogo suo il duello stabilito con Gramoflanz per il giorno seguente, ma Gawan si oppone. Il mattino seguente Parsifal segretamente precede Gawan sul campo e riesce a combattere e vincere Gramoflanz, il cui duello con Gawan viene perci\u00f2 rimandato. Itonje intanto, combattuta tra l'amore per il fratello e l'amore per Gramoflanz, si rivolge a re Art\u00f9 perch\u00e9 faccia qualcosa per evitare il duello; questi invita Gramoflanz a un incontro e aiutato anche da re Brandelidelin riesce a conciliarlo prima con Gawan, poi addirittura con Orgeluse. Alla gioiosa riconciliazione seguono le nozze di Gramoflanz ed Itonje, di Lischoys e Cundrie, di Sangive e Florant, e infine di Gawan ed Orgeluse.\nParsifal, appartato nella sua tristezza, parte il mattino seguente per ricongiungersi con Condwiramurs.\nLibro XV.\nLa ricerca finale del Graal.\nParsifal incontra un potente cavaliere pagano, col quale viene a battaglia. Nel drammatico scontro solo il pensiero dei figli e dell'amata sposa salva Parsifal dal soccombere alla forza preponderante dell'avversario, e solo grazie al segno della \"triuwe\" (un gesto di lealt\u00e0 del codice cavalleresco, traducibile dall'alto tedesco moderno proprio con \"\"lealt\u00e0\" o \"sincerit\u00e0\") riesce a indurre l'avversario a graziarlo. Dalle informazioni ricevute da Cundrie la Sorci\u00e8re, Parsifal riconosce infine il fratellastro Feirefiz, e insieme si recano alla corte di Art\u00f9 presso il padiglione di Gawan per l'ammissione di Feirefiz alla Tavola Rotonda.\nAl culmine della festa, il nuovo e inaspettato arrivo di Cundrie predispone lo scioglimento finale del racconto. Cundrie si fa avanti con le vesti contrassegnate dall'emblema del Graal, la tortora (simbolo di un amore coniugale fedele oltre la morte), gi\u00e0 utilizzato al principio dell'opera per segnalare le qualit\u00e0 morali di Belakane, abbandonata da Gahmuret. Parlando in francese, Cundrie annuncia l'apoteosi a cui \u00e8 destinato Parsifal, offrendo all'eroe (ora riscattato dalle sue colpe) una seconda possibilit\u00e0: dovr\u00e0 salire di nuovo a Munsalvaesche e porre al re infermo la domanda salvifica, liberandolo dal male e succedendogli sul trono. Nella spedizione pu\u00f2 portare con s\u00e9 un compagno, e Parsifal sceglie Feirefiz.\nLibro XVI.\nNel castello del Graal, al capezzale di Re Anfortas, aleggia una atmosfera dolente, nella contraddizione tra le miserie della carne e lo sfarzo delle cose. La corte di Munsalvaesche tenta ancora di alleviare la putrida ferita di Anfortas con i profumi di tutti gli aromi del mondo e con la cornucopia del Graal intarsiato da tutte le pietre preziose conosciute: ma tutte le scienze della natura, espresse al massimo livello, non possono alcunch\u00e9 contro la condanna divina di Anfortas, per la quale il Cielo ha posto una diversa condizione di riscatto. E proprio il Cielo annuncia con una particolare congiunzione astrale la seconda venuta di Parsifal a Munsalvaesche, il quale giunge al castello con Feirfiz e Cundrie, e inginocchiato davanti al Graal rivolge al re la fatale domanda:\nAnfortas guarisce e ringiovanisce immediatamente, e Parsifal viene celebrato come nuovo Re del Graal.\nParsifal pu\u00f2 ritorna ora dalla sposa Condwiramurs, incontrandola sul fiume Plimizoel, proprio dove cinque anni prima, smarrito e fuori di s\u00e9 davanti alle tre gocce di sangue sulla neve, aveva desiderato rivedere la sua famiglia. Nel viaggio verso il castello del Graal, Parsifal e Condwiramurs ritrovano Sigune morta e la seppelliscono accanto all'amato; incontrano anche Trevrizent, che rallegrandosi per il compimento della missione fa a Parsifal una sconcertante rivelazione: \u00abNon \u00e8 mai accaduto un miracolo pi\u00f9 grande: con rabbiosa ostinazione, siete riuscito a ottenere che l'infinita Trinit\u00e0 di Dio si facesse garante della vostra volont\u00e0. Io, per tenervene lontano, avevo cercato astutamente di mentirvi su come stessero le cose riguardo al Graal\u00bb. \nInfine Feirefiz riceve il battesimo cristiano e sposa Repanse de Schoie. \nEpilogo.\nA questa complessissima vicenda, in cui Wolfram scardina i limiti consueti della vulgata arturiana, contaminandola con materiali indipendenti di provenienza agiografica o romanzesca, viene aggiunta un'appendice che, col Prete Gianni e Loherangrin, figli rispettivamente di Feirefiz e Parsifal (entrambi estranei alla materia bretone), getta uno sguardo a Oriente e uno a Occidente.\nLoherangrin (il cavaliere del cigno), figlio di Parsifal, \u00e8 destinato ad essere l'erede legittimo al trono del Graal. Loherangrin (la cui leggenda segue il prototipo del mito di Amore e Psiche) sposer\u00e0 una duchessa del Brabante, a condizione che questa non gli chiedesse mai il suo nome n\u00e9 da dove venisse. \nFeirefiz condurr\u00e0 la sposa con s\u00e9 nel suo regno dell'India, e i due genereranno il Prete Gianni, che diffonder\u00e0 il messaggio evangelico in oriente. \nAnfortas e Clinschor, il castello del Graal e il castello delle meraviglie.\nLe figure di Anfortas e Clinschor hanno tra loro un rapporto simmetrico: entrambi, per una colpa della carne, sono stati feriti nella carne, condannando i loro sudditi all'infelicit\u00e0. Clinschor costringe i propri prigionieri a una forzosa impotentia coeundi, infliggendo una rigida segregazione tra i sessi: perci\u00f2 Galvano concluder\u00e0 l'opera di liberazione con quattro matrimoni (incluso il proprio con Orgeluse). Le simmetrie non finiscono qui: sia Parsifal che Gawan liberano un gruppo di consanguinei che non conoscono come tali. Inoltre, c'\u00e8 un collegamento fra le figure e i campi dell'azione, una relazione inclusiva tra spazio e personaggi, perci\u00f2 l'accesso a entrambi i castelli maledetti \u00e8 consentito al loro liberatore e interdetto al suo contraltare: Galvano non sale mai a Munsalvaesche e Parsifal non pu\u00f2 mai salire a Schastel Marveile, perch\u00e9 i luoghi del romanzo (reali o fittizi) sono portatori di senso e, come sulle mappae mundi le regioni terrestri non sono grandezze topografiche ma ambiti dello svolgersi della storia del mondo, essi sono funzioni dell'azione."}
{"id": "2545127", "revid": "729019", "url": "https://it.wikipedia.org/wiki?curid=2545127", "title": "Stazione di Acerra (Circumvesuviana)", "text": "La stazione di Acerra della ex Circumvesuviana \u00e8 il terminale della diramazione Pomigliano d'Arco-Acerra, lungo la quale si trovano altre due stazioni sotterranee, che servono lo stabilimento Fiat di Pomigliano d'Arco.\nStoria.\nLa stazione fu attivata il 1\u00ba febbraio 2005.\nNel piazzale accanto alla stazione \u00e8 istituito il capolinea di alcune linee di autobus, con ampia disponibilit\u00e0 di parcheggio auto gratuito.\nServizi.\nLa stazione dispone di:"}
{"id": "2545134", "revid": "277760", "url": "https://it.wikipedia.org/wiki?curid=2545134", "title": "Ji\u0159\u00ed Wolker", "text": "Pur avendo vissuto poco, divenne il punto di riferimento della cosiddetta \"corrente proletaria\", in voga nella Cecoslovacchia durante gli anni successivi alla fine della Prima guerra mondiale. "}
{"id": "2545137", "revid": "1305772", "url": "https://it.wikipedia.org/wiki?curid=2545137", "title": "Jim Marurai", "text": "Biografia.\nEra originario del villaggio di Ivirua, sull'isola di Mangaia. Frequent\u00f2 le scuole superiori al Tereora College, sull'isola di Rarotonga dove era noto come Niu World. Si laure\u00f2 all'Universit\u00e0 di Otago, a Dunedin, Nuova Zelanda.\nNel marzo 2020, Marurai scomparve dalla sua casa ma fu trovato dopo due giorni. \u00c8 morto il 5 novembre 2020, nella sua casa ad Ivirua.\nCarriera.\nRicopr\u00ec la carica di Primo ministro dal 14 dicembre 2004, quando fu eletto dal Parlamento delle Isole Cook con 14 voti favorevoli e 9 contrari, fino al 29 novembre 2010. \u00c8 stato membro del Partito Democratico delle Isole Cook (rinominato Partito di Alleanza Democratica tra il 1997 ed il 2003). In seguito a delle dispute interne, lasci\u00f2 il partito nel 2005, quando fond\u00f2 il Cook Islands First Party, che govern\u00f2 in coalizione col Cook Islands Party. Questa coalizione in seguito venne meno e ne form\u00f2 una nuova con i Democratici. Marurai torn\u00f2 nuovamente nello schieramento dei Democratici prima delle elezioni del 2006, rimanendo primo ministro, senza per\u00f2 diventare leader del partito. Marurai fu in precedenza anche ministro dell'educazione.\nNel 2006 Marurai ebbe un'audizione privata con l'Imperatore del Giappone Akihito nel Palazzo Imperiale di Tokyo nell'ambito del PALM (Pacific Islands Leaders Meeting) 2006, tenutosi ad Okinawa il 26 e 27 maggio.\nVita privata.\nLa moglie di Marurai, Tuaine Marurai, mor\u00ec nel settembre 2005 ad Auckland di cancro, a 56 anni, ed \u00e8 stata seppellita nella sua isola natale, Mangaia."}
{"id": "2545139", "revid": "1983214", "url": "https://it.wikipedia.org/wiki?curid=2545139", "title": "Mii Parima", "text": "Nacque a Mangaia, nelle Isole Cook, nel 1954. Fu eletto per la prima volta al Parlamento alle elezioni generali del 1994, rappresentando l'isola di Tamarua per 15 anni. Nonostante la sua lunga carriera politica, non ebbe mai un suo gabinetto. Mor\u00ec ad Auckland, in Nuova Zelanda alla fine del 2008."}
{"id": "2545140", "revid": "767487", "url": "https://it.wikipedia.org/wiki?curid=2545140", "title": "Kolpa\u0161evskij rajon", "text": "Il Kolpa\u0161evskij rajon () \u00e8 un rajon dell'Oblast' di Tomsk, in Russia; il capoluogo \u00e8 Kolpa\u0161evo."}
{"id": "2545145", "revid": "1305772", "url": "https://it.wikipedia.org/wiki?curid=2545145", "title": "Tapere", "text": "Un tapere \u00e8 un'unit\u00e0 amministrativa delle Isole Cook. Si tratta dell'unit\u00e0 amministrativa di terzo livello dopo all\u2019\"isola\" (Outer Island) e al distretto. \u00c8 infatti spesso definito come un sotto-distretto. Esso pu\u00f2 corrispondere ad un villaggio o ad una parte di un grande villaggio.\nSi tratta di una suddivisione tradizionale delle Isole Cook Meridionali (Rarotonga, Mangaia, Aitutaki, Atiu, e Mauke). Tra le isole popolate, solo Mitiaro non \u00e8 suddivisa in tapere. Le altre isole Meridionali, Manuae, Palmerston e Takutea sono atolli o terre disabitate, non soggette a questo tipo di divisione tradizionale. Gli atolli delle Isole Cook Settentrionali sono suddivisi invece in \"motu\".\nUn tapere \u00e8 una suddivisione di un distretto, detto anche \"puna\", che \u00e8 governato da un capo distretto o \"pava\". Un tapere \u00e8 normalmente guidato da un \"mataiapo\" (un capo di grande territorio) o da un \"ariki\" (un grande capo, capo trib\u00f9).\nMolti dei tapere sono a loro volta suddivisi in territori minori, ognuno dei quali \u00e8 guidato da un \"rangatira\" o \"komono\", o dal mataiapo stesso.\nAlcuni di questi territori minori sono a loro volta divisi in aree dette \"kiato\", il cui capo \u00e8 chiamato anch'egli \"kiato\". Normalmente i kiato sono parenti stretti (figli o nipoti) dei relativi rangatira, anche se a volte questa regola non \u00e8 rispettata, soprattutto in caso il kiato sia abitato da una popolazione immigrata.\nSotto al livello del kiato vi \u00e8 l\u2019\"uanga\", che corrisponde ad una famiglia allargata.\nRarotonga ha pi\u00f9 tapere di ogni altra isola, 54 in totale.\nLista di Tapere.\nAitutaki.\nAitutaki \u00e8 divisa in 8 distretti e 19 tapere, secondo la Costituzione. Delle 16 isole minori di Aitutaki, i 12 motu sono esclusi da questa suddivisione:\nAtiu.\nNel caso di Atiu, i sei villaggi corrispondono ai sei tapere:\nMangaia.\nMangaia \u00e8 divisa in 6 distretti, che sono a loro volta suddivisi in 38 tapere.\nNella Costituzione delle Isole Cook per\u00f2, i sei distretti sono chiamati tapere.\nMauke.\nMauke \u00e8 divisa in quattro distretti. Vaimutu e Makatea non sono ulteriormente divisi e ognuno corrisponde ad un tapere. Ngatiarua e Areora sono rispettivamente divisi in 6 e 3 distretti, per un totale di 11 tapere in cui \u00e8 divisa Mauke:\nRarotonga.\nRarotonga \u00e8 suddivisa in 5 \"puna\" (distretti), da non confondere con i 3 \"vaka\" (distretti) che hanno funto da divisione amministrativa ufficiale, con propri sindaci e consigli, dal 1997 al febbraio 2008. In totale si hanno 54 tapere, pi\u00f9 di ogni altra isola delle Cook:"}
{"id": "2545150", "revid": "407378", "url": "https://it.wikipedia.org/wiki?curid=2545150", "title": "Alfa Romeo Diva", "text": ""}
{"id": "2545159", "revid": "26296361", "url": "https://it.wikipedia.org/wiki?curid=2545159", "title": "Categoria professionale", "text": ""}
{"id": "2545171", "revid": "26296509", "url": "https://it.wikipedia.org/wiki?curid=2545171", "title": "Vescovo di Caserta", "text": ""}
{"id": "2545177", "revid": "339392", "url": "https://it.wikipedia.org/wiki?curid=2545177", "title": "Estremo Oriente della Russia", "text": ""}
{"id": "2545178", "revid": "110844711", "url": "https://it.wikipedia.org/wiki?curid=2545178", "title": "Radio Conga", "text": "Radio Conga \u00e8 un brano musicale del gruppo musicale rock italiano Negrita, pubblicato come singolo nel 2009.\nIl brano.\n\"Radio Conga\" \u00e8 stato scritto da Fabrizio Barbacci, Enrico Salvi, Paolo Bruni, Cesare Petricich e Franco Li Causi ed \u00e8 stato incluso nell'album dei Negrita \"HELLdorado\", da cui \u00e8 stato estratto come secondo singolo, dopo \"Che rumore fa la felicit\u00e0?\". Il brano \u00e8 stato reso disponibile per l'airplay radiofonico e per il download digitale a partire dal 9 gennaio 2009.\nIl video.\nIl video musicale di \"Radio Conga\" \u00e8 stato diretto da Beniamino Catena e prodotto da Paolo Soravia, e trasmesso a partire dal gennaio 2009. Il video alterna alcune sequenze dei Negrita che interpretano il brano dal terrazzo di uno stabile, ad altre in cui si segue la storia di un folto gruppo di gente, che ascoltando una radio si mettono alla ricerca di qualcosa, che li porta ad arrivare fino a dei cunicoli sotterranei."}
{"id": "2545179", "revid": "268129", "url": "https://it.wikipedia.org/wiki?curid=2545179", "title": "Serie Floreale 1901", "text": " La serie floreale \u00e8 la prima emissione filatelica del Regno d'Italia nel Novecento, nonch\u00e9 del regno di Vittorio Emanuele III. La serie ordinaria, emessa tra il 1\u00ba luglio e il 1\u00ba ottobre del 1901, \u00e8 composta da undici valori, con vari ornati di stile floreale, da cui il nome. I primi tre francobolli della serie raffigurano l'Aquila sabauda, mentre gli altri riportano l'effigie di un giovane Vittorio Emanuele III.\nStoria dell'emissione.\nLa prima serie ordinaria di Vittorio Emanuele III fu emessa nel 1901 in due momenti: i sei valori con facciale pi\u00f9 basso il 1\u00ba luglio e i cinque di facciale pi\u00f9 alto il 1\u00ba ottobre. Fu chiamata \"floreale\" per le diciture e le cornici disegnate da Giuseppe Cellini e incise da Alberto Repettati. La serie fu stampata in tipografia, su carta con filigrana a corona, in quattro gruppi da 100, con dentellatura di 14 x 14\u00bd. L'autorizzazione avvenne con due decreti: il primo del 6 giugno e il secondo del 12 settembre 1901. Il 1\u00ba aprile 1903 la serie fu soprastampata per la colonia Eritrea e il 15 novembre 1906 per la Canea; il 2 c. fu soprastampato per le tredici isole dell'Egeo. Altri tagli furono soprastampati in dracme per Corf\u00f9, in piastre per il Levante, in corone per la Dalmazia, la Venezia Giulia e la Venezia Tridentina, in centesimi e dollari per la Cina, in para per l'Albania. Gli uffici postali collocati in Cina erano situati presso Pechino e Tientsin e normalmente avrebbero dovuto usare francobolli in valuta italiana, ma una fornitura della serie floreale fu soprastampata in centesimi di dollaro validi nella Cina coloniale. Tra il 1923 e il 1927 furono emessi altri cinque tagli da 25 c., 75 c., lire 1,25, lire 2 e lire 2,50 e nel 1924 i valori da 1 lira e 2 lire furono utilizzati con soprastampa per la \"Crociera italiana nell'America Latina\" nella serie Crociera Italiana 1924. Dato il lungo periodo di validit\u00e0 e la conseguente enorme tiratura, i valori della serie floreale non sono particolarmente rari, ad eccezione del valore da 5 lire, raro su busta a causa dello scarso uso dovuto a un eccessivo valore facciale: da notare come una lettera diretta all'estero per raccomandata espresso richiedesse solo 4 Lire. Molto interessanti sono le affrancature con francobolli della floreale miste a valori di Umberto I, nelle quali compaiono le effigie di due re. Risalgono a un periodo di quindici mesi, dal 1\u00ba luglio 1901 al 30 settembre 1902, giorno di scadenza degli ultimi valori di Umberto I. Insieme alla floreale inizi\u00f2 la produzione dei francobolli per il servizio di espresso per l'interno. Tale servizio era stato istituito con legge del 12 marzo 1890, ma il primo francobollo apposito fu emesso solo il primo giugno 1903: il 25 c. rosa. Questo espresso della floreale divenne poi il primo francobollo di posta aerea del mondo quando ricevette la soprastampa \"Esperimento di posta aerea\" per essere usato nel volo di andata e ritorno Torino-Roma il 22 e il 27 maggio 1917. Nella serie di francobolli pubblicitari del 1924-1925 al valore da 1 lira fu aggiunta una appendice che fu poi comprata dalla ditta del \"Grammofono Columbia\", mentre l'espresso da 60 c. con la pubblicit\u00e0 dei \"Baci Perugina\" non venne emesso. Infine nel 1918 e 1920 il 5 lire ricevette una soprastampa per il prestito nazionale: i relativi francobolli servivano per i libretti di risparmio speciali delle Casse di Risparmio postali.\nLe emissioni complementari.\nDopo il 1901 sono stati emessi numerosi valori complementari. Di seguito una tabella con il riepilogo delle varie emissioni successive:\nDa segnalare inoltre i valori da 1 Lira e 2 Lire soprastampati nel 1924 per la serie speciale \"Crociera italiana nell'America Latina\", tiratura 20.000 esemplari ciascuno, e il francobollo da 1 Lira che \u00e8 stato emesso con appendice pubblicitaria \"Columbia\", sempre nel 1924.\nIl disegno floreale \u00e8 presente anche nei valori per espressi da 25 c., 50 c., 60 c. su 50 c., 60 c., 70 c. su 60 c., 70 c., 1,25 Lire, nonch\u00e9 per il primo francobollo in assoluto di posta aerea del 1917 da 25 c. \"Esperimento di Posta Aerea Torino-Roma-Torino\" (poich\u00e9 \u00e8 il francobollo per espressi da 25 c. soprastampato)."}
{"id": "2545180", "revid": "287204", "url": "https://it.wikipedia.org/wiki?curid=2545180", "title": "Montell Griffin", "text": "Soprannominato \"\"Ice\", ha un record attuale di 49-8 (con 30 successi prima del limite). \u00c8 noto per i suoi due incontri con il campione di Pensacola, Roy Jones... nel 1\u00badei quali s'\u00e8 portato a casa furbescamente il titolo per squalifica dell'avversario... che nella rivincita ha pareggiato il conto in due minuti e mezzo. E l'ice s'\u00e8 sciolto in acquetta!\nCarriera da professionista.\nMontell \"Ice\"\" Griffin ha iniziato la sua carriera professionistica nel 1993. \u00c8 salito alla ribalta dopo le sue vittorie su James Toney nel 1995 e 1996. Ci\u00f2 gli ha dato la possibilit\u00e0 di ottenere un match con l'imbattuto Roy Jones."}
{"id": "2545181", "revid": "71433", "url": "https://it.wikipedia.org/wiki?curid=2545181", "title": "Videocracy", "text": ""}
{"id": "2545186", "revid": "26296992", "url": "https://it.wikipedia.org/wiki?curid=2545186", "title": "Aginskoje", "text": ""}
{"id": "2545191", "revid": "767487", "url": "https://it.wikipedia.org/wiki?curid=2545191", "title": "Gioia infinita", "text": "Gioia infinita \u00e8 un singolo del gruppo musicale rock italiano Negrita, pubblicato il 21 aprile 2009 e contenuto all'interno del loro settimo album \"HELLdorado\".\nA distanza di 7 anni, l'11 aprile 2016 viene certificato disco d'oro.\nIl brano.\n\"Gioia infinita\" \u00e8 stato scritto da Fabrizio Barbacci, Enrico Salvi, Paolo Bruni, Cesare Petricich, Franco Li Causi e Roy Paci, ed \u00e8 stato incluso nell'album dei Negrita \"HELLdorado\", da cui \u00e8 stato estratto come terzo singolo, dopo \"Radio Conga\". Il brano \u00e8 stato reso disponibile per l'airplay radiofonico e per il download digitale a partire dal 21 aprile 2009. \"Gioia infinita\" figura la collaborazione di Roy Paci alle trombe e del cantante Juanes, in una speciale versione del brano pubblicata sul singolo.\nVideo musicale.\nIl videoclip di \"Gioia infinita\" \u00e8 stato prodotto e diretto da Paolo Soravia nella zona di Lecce. Il video mostra i componenti del gruppo all'interno di un'automobile decappottabile mentre guidano lungo una assolata strada di campagna deserta, vestiti da donne. A queste immagini se ne alternano altre, ugualmente surreali, di gente vestita da clown o uomini con una maschera di cervo. Nel video compare anche Roy Paci, insieme a due personaggi di Erchie: Scuppetta e Zzuzzuiu."}
{"id": "2545193", "revid": "767487", "url": "https://it.wikipedia.org/wiki?curid=2545193", "title": "Diavoli Vicenza 2009-2010", "text": "Questa pagina raccoglie i dati riguardanti i Diavoli Vicenza nelle competizioni ufficiali della stagione 2009-2010.\nStagione.\nPer i Diavoli Vicenza, seguiti per il secondo anno da mister Angelo Roffo, coadiuvato da Andrea Bellinaso, il bilancio di questa stagione \u00e8 positivo. La squadra si \u00e8 confermata fra le migliori della massima serie ottenendo buoni risultati durante l'anno, anche se ha attraversato qualche momento di ombra, in una stagione in cui le preoccupazioni per le risorse sono state preponderanti, tanto da rinunciare alla partecipazione della Champions Cup a fine ottobre.\nRiuscire a chiudere il campionato fra le prime della classe e con il pareggio di bilancio sono stati quindi due risultati di grande importanza.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nSerie A1\nSerie B\nSettore Giovanile\nSerie A1.\nStatistiche.\nClassifica marcatori stagionali.\nNOTE\nVengono considerate solo le marcature in partite ufficiali.\nNon sono disponibili statistiche sulle penalit\u00e0 in Super Coppa Italiana e in Coppa Italia."}
{"id": "2545195", "revid": "1305772", "url": "https://it.wikipedia.org/wiki?curid=2545195", "title": "Slide (Goo Goo Dolls)", "text": "Slide \u00e8 una canzone del gruppo alternative rock statunitense Goo Goo Dolls, estratta come secondo singolo dall'album \"Dizzy Up the Girl\" nel 1998.\nIl brano ha raggiunto la prima posizione delle classifiche Adult Top 40, Alternative Songs e Pop Songs, nonch\u00e9 l'ottavo posto della Billboard Hot 100 tra la fine del 1998 e l'inizio del 1999. Ha inoltre debuttato al primo posto della Billboard Canadian Hot 100, restando in classifica per altre 70 settimane.\nIl singolo \u00e8 stato certificato disco d'oro dalla RIAA per le vendite negli Stati Uniti.\nSignificato.\nPrima della sua performance a VH1 Storytellers nel 2002, John Rzeznik ha spiegato che il testo della canzone fa riferimento a una ragazza adolescente che scopre di essere in gravidanza. Lei e il suo fidanzato discutono delle possibilit\u00e0 di aborto o matrimonio.\nVideo musicale.\nIl video musicale della canzone \u00e8 stato diretto da Nancy Bardawil e girato presso l'hotel El Dorado di Los Angeles."}
{"id": "2545196", "revid": "1924342", "url": "https://it.wikipedia.org/wiki?curid=2545196", "title": "Don't Forget", "text": "Don't Forget \u00e8 l'album di debutto di Demi Lovato, pubblicato dall'etichetta discografica, Hollywood Records il 23 settembre 2008 negli USA e nei primi mesi del 2009 in Europa. Contemporaneamente in America, l'artista realizza la maggior parte dei brani di una versione deluxe in collaborazione con la boy band statunitense dei Jonas Brothers, produttrice, tra l'altro, dell'album, in coppia a John Fields. La cantante ha dato inizio alla realizzazione dell'album durante la registrazione del film Disney per la televisione, \"Camp Rock\". La maggior parte dei brani furono concepiti durante il tour dei Jonas Brothers, \"Look Me in the Eyes\". I brani rimanenti sono di, Kara DioGuardi, Jason Reeves e il frontman dei Rooney, Robert Schwartzman.\nL'album ha ricevuto diverse critiche positive, soprattutto i brani scritti dai Jonas Brothers: \"Don't Forget\" ha debuttato infatti alla 2\u00aa posizione della \"Billboard\" 200, conquistando un disco d'oro, certificato dalla Recording Industry Association of America (RIAA), vendendo pi\u00f9 di 530 000 copie negli Stati Uniti d'America, raggiungendo la top ten nel Billboard Canadian Albums e la Top 40, sia in Spagna, che Nuova Zelanda.\nDue brani in particolare hanno riscosso molto successo\u02d0 \"Get Back\" fu il primo singolo dell'album, raggiungendo il 43\u00ba posto nella \"Billboard\" Hot 100. Il secondo singolo fu \"La La Land\", il primo pubblicato a livello internazionale che raggiunse negli Stati Uniti, il 52\u00ba posto, e fu presente anche nella Top 40, sia in Irlanda, che in Regno Unito.\nDurante il Summer Tour del 2009, il primo tour della cantante, Demi Lovato promosse entrambi gli album, il secondo con il titolo, \"Here We Go Again\".\nAntefatti.\nDemi Lovato venne scoperta da Disney Channel durante un'audizione tenuta nella sua citt\u00e0 natale, a Dallas, in Texas. L'artista debutta televisivamente nel 2007, nella serie, \"As the Bell Ring\", versione statunitense della serie Disney Channel Italia, \"Quelli dell'intervallo\". Contemporaneamente fece un casting per un ruolo in Jonas L.A., ma senza ottenere la parte. Successivamente ottenne il ruolo di protagonista nel film, \"Camp Rock\", firmando poi un contratto con Disney Channel. Nello stesso giorno fece il casting per la serie televisiva statunitense, \"Sonny tra le stelle\" ottenendo una parte. Durante il provino per \"Camp Rock\" aveva portato una registrazione per l'audizione. Gary Marsh, presidente dell'intrattenimento Disney, le chiese di cantare dal vivo. Demi cant\u00f2 \"Ain't No Other Man\" di Christina Aguilera e Bob Cavallo, vicepresidente senior della Hollywood Records; Gary rimase \"a bocca aperta\". La prestazione le fece ottenere il ruolo di protagonista in \"Camp Rock\" e, all'inizio del 2008, firmare un contratto discografico con la Hollywood Records.\nDemi Lovato, per perfezionare il suo album del debutto, si appoggi\u00f2 al gruppo dei Jonas Brothers, co-protagonisti in \"Camp Rock\". Demi chiese al gruppo di dare... \"una lucidata\" alle sue canzoni. Lei afferm\u00f2 che il loro aiuto era importante, per cui accettava in qualsiasi momento i loro consigli, in quanto lei aveva la tendenza a scrivere canzoni, \"pi\u00f9 intense che orecchiabili\". Con questo album ha voluto confermarsi come musicista, non volendo essere conosciuta solo come \"la ragazza di \"Camp Rock\"\". Nel realizzare l'album la cantante voleva divertisi, spiegando che i temi pi\u00f9 profondi li avrebbe inclusi solo nel suo secondo\u02d0 \"Nell'album di debutto, non troverete necessariamente molte canzoni profonde, ma spero di poterne includere alcune nel prossimo. Questo \u00e8 il mio primo album e lo volevo rendere divertente e di facile ascolto\".\nInizi\u00f2 poi a scrivere le canzoni con i Jonas Brothers durante le riprese di \"Camp Rock\". Pi\u00f9 tardi, nell'aprile del 2008, durante il tour della band, \"Look Me in The Eyes\", in una settimana scrissero insieme dieci canzoni. Demi disse \"\"Le ho scritte io, e loro mi hanno aiutato. Ovviamente i Jonas Brothers conoscono la situazione, e, quando una sera abbiamo iniziato, le canzoni iniziarono ad uscire\".\" Prima della partenza della band per il tour europeo, si recarono nello studio di registrazioni dove produssero i brani, insieme a John Fields. Parlando dell'esperienza della co-produzione, Nick Jonas disse: \"\"Avere la possibilit\u00e0 di co-produrre \u00e8 stata davvero forte e definitivamente \u00e8 qualcosa che accadr\u00e0 pi\u00f9 spesso\".\" Inoltre Nick si compliment\u00f2 del lavoro con Demi. L'album fu registrato in dieci giorni e mezzo.\nStile musicale e temi trattati.\nMusicalmente, \"Don't Forget\" \u00e8 stato inserito nei generi pop, power pop, bubblegum rock e pop punk. L'album comprende sei brani scritti in collaborazione con i Jonas Brothers, compreso il duetto, \"On the Line\". Il resto dell'album venne prodotto dalla Fields. Demi, per la realizzazione della traccia \"Party\" collabor\u00f3 con il frontman dei Rooney, Robert Coppola Schwartzman, affermando di aver profuso nella canzone \"sia il suo talento musicale che l'abilit\u00e0 di scrittrice\". Schwartzman aiut\u00f2 Demi, principalmente nella realizzazione dell'hook. La cantante scrisse in solitaria, la canzone, \"Trainwreck,\" ma insieme al gruppo, la maggior parte dei brani rimanenti, eccetto le tracce di, \"The Middle\" scritta da Fields, Kara DioGuardi e \"Jason Reeves,\" e \"Until You're Mine,\" scritta da Andy Dodd e Adam Watts.\nIl brano \"Get Back\", \u00e8 stato realizzato in collaborazione con i Jonas: Demi, da sempre, desiderava scrivere un testo sull'amore. L'amore di una ragazza, che, dopo aver rotto il fidanzamento si pente, cercando di ricomporre la relazione. Non voleva scrivere un testo basato esclusivamente su una rottura di un amore.. Il brano \"Era qualcosa di divertente, una canzone ottimista, qualcosa di simpatico, giusto da cantare alla persona per cui l'ho scritta\", lei disse sulla canzone.\nIl brano \"La La Land\" fu scritto da Demi Lovato in collaborazione con i Jonas Brothers. Trattava l'argomento delle cosiddette \"pressioni psicologiche nell'essere famosi\". Demi disse: \"Tu giungi a Hollywood e incontri tante persone che provano a cambiarti in ci\u00f2 che vogliono loro. La canzone si focalizza sul come conservare la propria realt\u00e0, tentando di restare s\u00e9 stessi.\". La canzone, omonima al titolo dell'album, anch'essa scritta in collaborazione con i Jonas, descrive l'esperienza di Demi, quando si \u00e8 presa di una cotta per un uomo che \"\u00e8 durato il tempo di un battito di ciglia\". \"Giungo da un'esperienza simile e ho voluto scriverne al riguardo. Ora l'ho superata, e ad un anno di distanza, non ho pi\u00f9 cotte per persone come quelle, mai pi\u00f9\". L'album ha subito influenze musicali di, Paramore, Kelly Clarkson, Christina Aguilera, Billy Gillman, Aretha Franklin e Gladys Knight.\nIl brano \"Don't Forget\" si fonda musicalmente su due generi: il pop rock e il power pop. Il critico e musicologo statunitense, Stephen Thomas Erlewine di AllMusic scrisse del brano: \"\"luminoso, zuccherino, power pop scattante, alimentato da grandi chitarre fuzzy, e da un grande e muscoloso hook\".\" Come la maggior parte dell'album, \"La La Land\", venne scritto e prodotto in collaborazione con i Jonas Brothers; infatti i critici notarono qualche somiglianza tra gli artisti. Erlewine not\u00f2 che, a differenza dell'album, \"A Little Bit Longer\" , prodotto nel 2008 dai Jonas, il nuovo album non tenta di attirare un pubblico pi\u00f9 ampio, oltre a quello giovanile, definendolo quale, \"pura e impertinente gomma da masticare\". Liricamente, le canzoni affrontano problemi giovanili, sia sul come diventare indipendenti che problemi di cuore. Nick Levine, di \"Digital Spy\", scrisse che i temi ricorrenti includono: \"\"essere veri con se stessi\", \"il trucco e le divisioni\", [e] \"desiderare qualcosa di irraggiungibile\"\". La traccia iniziale, \"La La Land\", riguarda l'esperienza di Demi: a Hollywood si \u00e8 sentita, \"\"fuori posto\", dimostrandolo nei versi, \"Who said I can't wear my Converse with my dress?\", e \"I'm not a supermodel, I still eat McDonald's\"\nLa traccia successiva, \"Get Back\", \u00e8 una canzone ottimista, un brano power pop, guidata da una chitarra del 1980. La canzone racconta di una ragazza che desidera riallacciare la relazione con il suo ex-fidanzato. \"On the Line\", un duetto con i Jonas Brothers, \u00e8 una canzone di rottura, descritta come una gomma da masticare. Il titolo della traccia mostra lo stile twee pop dell'album, pi\u00f9 maturo del glam rock. La canzone \u00e8 un midtime power ballad e comprende tracce vocali cantate da Demi in falsetto.. Secondo Joey Guerra dello \"Houston Chronicle\", \"Trainwreck\" e \"Gonna Get Caught\" includono melodie nello stile dei Beatles, Mentre \"Trainwreck\" contiene referenze al consumo di farmaci. Il brano \"Two Worlds Collide\" racconta di due amiche che, nell'affrontare i loro sogni, sono complementari, ma nonostante questo rimangono unite; il brano fu scritto da Demi per Selena Gomez.. La nona traccia, \"The Middle\", racconda di Demi, curiosa di sperimentare una veloce \"cotta\" per un ragazzo, soprattutto per le emozioni che avrebbe potuto suscitare. In \"Until You're Mine\", Demi \u00e8 disperata nel \"fare un emozionante viaggio con un ragazzo\". Michael Slezak del settimanale statunitense, \"Entertainment Weekly\", scrisse che la traccia di chiusura, \"Believe in Me\", include \"banalit\u00e0 che potrebbero essere scritte da Dora l'esploratrice\".\nPromozione.\nCome parte della promozione, Demi cant\u00f2 tracce dell'album nel corso di diverse apparizioni televisive, e, in molte occasioni, cant\u00f2 \"Get Back,\" per la prima volta, il 4 maggio 2008, alla cerimonia di apertura dei Disney Channel Games del 2008. Il 1\u00ba ottobre 2008, cant\u00f2 la stessa canzone all\"'The Ellen DeGeneres Show\". Successivamente, il 19 gennaio 2009, cant\u00f2 \"Get Back\" e \"La La Land\" all'Insediamento presidenziale di Barack Obama a Washington D.C. al Verizon Center. il 7 aprile 2009 cant\u00f2 \"La La Land\" a \"Dancing with the Stars\". Lo stesso mese cant\u00f2 \"Don't Forget\" al \"The Ellen DeGeneres Show\". Il 25 aprile 2009, apparve nell'ultimo episodio della competizione musicale \"My Camp Rock\", dove diede il premio al vincitore e cant\u00f2 \"La La Land\".\nA parte le performance dal vivo, Demi part\u00ec per il suo primo tour del Nord America, il Summer Tour 2009. Dopo giorni di voci su blog e fantasie, fu confermato al 15 aprile 2009, che David Archuleta avrebbe partecipato quale gruppo spalla. Demi lo annunci\u00f2 nel suo profilo di Myspace, dove inoltre scrisse: \"Sono davvero eccitata all'idea di fare il mio primo tour da leader. Mi piace la vita in movimento, ogni notte mi trovo in una citt\u00e0 diversa, e ci\u00f2 non cambier\u00e0 mai\". Altri artisti parteciparono quali gruppi spalla: Jordan Pruitt ed il gruppo femminile KSM. I biglietti per il tour furono venduti a partire dal 25 aprile 2009. Le speciali prevendite furono disponibili dall'official fan club di Demi Lovato a partire dal 15 aprile 2009. Demi disse: \"Ho sempre sognato di fare un tour come leader, \u00e8 cos\u00ec eccitante che questo sogno diventi realt\u00e0. Non vedo l'ora di incontrare tutti i miei incredibili fans, e suonare nuova musica per loro\". Il tour part\u00ec il 21 giugno 2009 dall' Hartford XL Center, Connecticut e originariamente doveva coprire 47 tappe fino alla fine dell'agosto 2009. Le ultime tre date furono spostate tra ottobre e novembre 2009. Altre date furono cancellate completamente. Il tour fu promosso dalla AEG Live e sponsorizzato dalla AT&amp;T e Choice Hotels.\nSingoli.\nIl singolo \"Get Back\", venne pubblicato il 12 agosto 2008 come brano principale dell'album, \"Don't Forget\", tramite distribuzione digitale. Ricevette recensioni positive, venendo comparato a brani di \"Tommy Tutone\" e \"Greg Kihn\". \"Get Back\" raggiunse la 44\u00aa posizione negli Stati Uniti e la 93\u00b0 in Canada. Il video musicale fu diretto da Philip Andelman e mostra Demi con la sua band cantare la canzone sulla cima di un palazzo abbandonato con il ponte di Manhattan in secondo piano. Negli Stati Uniti, il singolo ha venduto pi\u00f9 di 560 000 copie.. \"La La Land\" fu estratto come secondo singolo da \"Don't Forget\", inoltre, fu il primo ad essere distribuito a livello internazionale. La canzone ricevette critiche positive, una delle migliori tracce dell'album. La La Land raggiunse la 53\u00b0 negli Stati Uniti e il 40\u00ba posto in Irlanda e Regno Unito. Il video musicale fu diretto da Brendan Malloy e Tim Wheeler, e usato per la serie televisiva di Demi, \"Sonny tra le stelle\".\n\"Don't Forget\" raggiunse la 41\u00aa posizione della \"Billboard\" Hot 100 e la 76\u00b0 nella Billboard Canadian Hot 100. La canzone ha venduto pi\u00f9 di 970 000 copie negli Stati Uniti. Il video fu diretto da \"Robert Hales\" e fu pubblicato il 16 marzo 2009.\nAccoglienza.\nIl brano \"Don't Forget\" venne recensito abbastanza favorevolmente. Stephen Thomas Erlewine di Allmusic scrisse una recensione positiva dell'album, definendolo, \"puro pop per i tween\". Lui Il critico musicale, afferm\u00f2 che \"l\"a sfilata di un'urgente, insistente chitarra pop\" \u00e8 ci\u00f2 che rende l'album memorabile, confermando, \"il tipo di musica pop che la fa sembrare usa e getta\"\", ma della quale \u00e8 difficile liberarsene. Questo tipo di divertimento e di freschezza viene a mancare nel brano, \"A Little Bit Longer\", quindi \u00e8 bello scoprire questo in \"Don't Forget\".. Nick Levine di Digital Spy not\u00f2 che il sound dell'album \"assomigliava ad una parte femminile dei Jonas Brothers\". Levine fu positivo riguardo alla voce di Demi nell'album, dicendo che \"\"lei, rispetto ai Jonas, \u00e8 una cantante forte. Infatti, la sua voce corposa \u00e8 impressionante\".\". Levin not\u00f2 che l'album include \"\"momenti relativamente os\u00e9 [...]\".\" Levine recens\u00ec l'album con tre stelle su cinque e scrisse: \"nessuna di queste canzoni \u00e8 eccezionale, ma neanche una \u00e8 terribile. Demi ha fatto un'ottima prima impressione\".\nJoey Guerra dello Houston Chronicle inizi\u00f2 affermando che l'album, \"ricalca Demi come una donna che copia i Jonas Brothers\". Secondo Guerra la voce di Demi \u00e8 stata mixata, definendola \u201c\"a volte troppo seria\"\u201d. Not\u00f2 inoltre che \u201c\"il suo rock a volte tende a diventare privo di melodia\"\u201d. Concluse la sua critica scrivendo, \"Demi Lovato ha solo 16 anni. Ad una ragazza della sua et\u00e0 dovrebbe essere consentito qualche sogno ad occhi aperti. Don't Forget fa il suo lavoro e mostra una ragazza che lascia la sua camera per crescere\". Il critico musicale, Michael Slezak di \"Entertainment Weekly\" valut\u00f2 l'album con C, scrivendo: \u201c\"L'album di Demi Lovato, star di Camp Rock influenza le ragazze magre, ragazze che prendono quale modello, Ashlee Simpson piuttosto che Janis Joplin\".\"\nFormazione.\nFonte\nSuccesso commerciale.\nAlla fine della settimana dell'11 ottobre 2008, \"Don't Forget\" debutt\u00f2 piazzandosi alla 2\u00aa posizione di \"Billboard\" 200, vendendo nel corso della prima settimana 89 000 copie.. La settimana dopo, l'album scese in 16\u00aa posizione, rimanendo nella \"Billboard\" 200 per altre 45 settimane. L'album venne certificato d'oro dalla Recording Industry Association of America (RIAA), avendo superato le 500 000 copie. Nella stessa settimana\", Don't Forget\" entr\u00f2 in 9\u00aa posizione della Billboard Canadian Albums, restando due settimane in classifica. Nella settimana del 26 aprile 2009, \"Don't Forget\" entr\u00f2 alla 13\u00aa posizione nella Spanish Albums Chart. L'album rest\u00f2 per 23 settimane nella classifica, apparendo l'ultima volta il 27 settembre 2009. L'album debutt\u00f2 in 34\u00aa posizione della New Zealand Albums Chart nella settimana del 23 febbraio 2009, e, prima di uscire dalla classifica, rimase per un'altra settimana. Nella settimana del 2 maggio 2009, \"Don't Forget\" debutt\u00f2 nella 196\u00aa posizione nella classifica musicale della Official Albums Chart.. In Italia l'album debutt\u00f2 nella settimana del 17 agosto 2009 alla 99\u00aa posizione. La settimana dopo raggiunse la 77\u00aa posizione per poi uscire dalla classifica."}
{"id": "2545201", "revid": "287204", "url": "https://it.wikipedia.org/wiki?curid=2545201", "title": "Japan Open Tennis Championships 1996", "text": "Il Japan Open Tennis Championships 1996 \u00e8 stato un torneo di tennis giocato sul cemento. \u00c8 stata la 24\u00aa edizione del Japan Open Tennis Championships, che fa parte della categoria Championship Series nell'ambito dell'ATP Tour 1996 e della Tier III nell'ambito del WTA Tour 1996. Sia il torneo maschile che quello femminile si sono giocati all'Ariake Coliseum di Tokyo in Giappone, dal 15 al 22 aprile 1996.\nCampioni.\nSingolare maschile.\n Pete Sampras ha battuto in finale Richey Reneberg 6\u20134, 7\u20135\nSingolare femminile.\n Kimiko Date ha battuto in finale Amy Frazier 7\u20135, 6\u20134\nDoppio maschile.\n Todd Woodbridge / Mark Woodforde hanno battuto in finale Mark Knowles / Rick Leach 6\u20132, 6\u20133\nDoppio femminile.\n Kimiko Date / Ai Sugiyama hanno battuto in finale Amy Frazier / Kimberly Po 7\u20136, 6\u20137, 6\u20133"}
{"id": "2545204", "revid": "1745361", "url": "https://it.wikipedia.org/wiki?curid=2545204", "title": "Trilogia dello Sprawl", "text": "La trilogia dello Sprawl, conosciuta in Italia anche con la traduzione trilogia dell'Agglomerato e in inglese anche come trilogia di \"Neuromancer\", \"Cyberspace\" o \"Matrix\", \u00e8 stata creata da William Gibson, scrittore statunitense considerato il padre della fantascienza cyberpunk.\nCaratteristiche.\n\u00c8 composta da tre romanzi pubblicati dal 1984 al 1988, che riprendono l'ambientazione e parte dei personaggi apparsi in tre racconti usciti sulla rivista \"Omni\" fra il 1981 e il 1983 (poi raccolti nell'antologia \"La notte che bruciammo Chrome\").\nPur non presentando una trama unitaria, lo scrittore d\u00e0 corpo a diversi personaggi che sono in comune tra i vari episodi, mentre la trilogia \u00e8 ambientata tutta nel medesimo universo narrativo, un mondo futuribile situato intorno al 2035 nel quale la tecnocrazia ha preso il sopravvento e individui chiamati \"cowboy della tastiera\" trascorrono buona parte della propria esistenza immersi nella realt\u00e0 virtuale del cyberspazio, chiamato anche \"Matrice\". Il potere politico \u00e8 quasi scomparso, e a controllare la vita della gente sono rimaste soltanto potenti multinazionali tecnologiche e la mafia giapponese, la Yakuza. Lo \"Sprawl\" che d\u00e0 il nome alla trilogia \u00e8, nella finzione, un'enorme megalopoli che copre la costa orientale degli Stati Uniti, da Boston a Atlanta, e che serve da ambientazione alle opere."}
{"id": "2545208", "revid": "1305772", "url": "https://it.wikipedia.org/wiki?curid=2545208", "title": "Dizzy Up the Girl", "text": "Dizzy Up the Girl \u00e8 il sesto album in studio del gruppo rock statunitense Goo Goo Dolls, pubblicato il 22 settembre 1998 dalla Warner Bros. Records.\nIl disco \u00e8 ritenuto l'album di maggior successo della band soprattutto grazie alla canzone \"Iris\" contenuta nella colonna sonora del film \"City of Angels - La citt\u00e0 degli angeli\"."}
{"id": "2545209", "revid": "767487", "url": "https://it.wikipedia.org/wiki?curid=2545209", "title": "Giovanni Tolu", "text": "Biografia.\nGiovanni Tolu nacque a Florinas nel 1822. Il padre, Pietro Gavino, era un agricoltore laborioso e severo con i propri figli, che impart\u00ec loro un'educazione rigida. Il 17 aprile del 1850 Giovanni Tolu spos\u00f2 Maria Francesca Meloni Ru, serva del sacerdote \"Pittui\", nonostante la dura opposizione a queste nozze da parte del sacerdote stesso. Giovanni Tolu si diede alla macchia dopo aver vendicato l'intromissione del sacerdote Pittui nella sua vita familiare: lo percosse nella strada di Florinas fino a lasciarlo quasi in fin di vita, dopodich\u00e9 si dette alla latitanza che dur\u00f2 per circa 30 anni. Scampato a numerosi conflitti, aveva ucciso alcuni carabinieri, e per questa vita avventurosa divenne una leggenda. Dopo l'arresto, nel processo tenutosi nel tribunale di Frosinone era stato assolto \"per aver agito in stato di legittima difesa\". \nTornato in Sardegna si rec\u00f2 dallo scrittore Enrico Costa, chiedendogli di scrivere la sua biografia.\nIl libro fu pubblicato nel 1897, ma Giovanni Tolu non pot\u00e9 mai leggerlo, infatti l'anno precedente mor\u00ec improvvisamente di carbonchio."}
{"id": "2545213", "revid": "297031", "url": "https://it.wikipedia.org/wiki?curid=2545213", "title": "Episodi di Magica Dorem\u00ec", "text": "Lista degli episodi di \"Magica Dorem\u00ec\" (\"Ojamajo Doremi\"), anime di quattro stagioni trasmesso in Giappone su TV Asahi. La prima stagione, \"Magica Dorem\u00ec\" (\"Ojamajo Doremi\"), \u00e8 andata in onda dal 7 febbraio 1999 al 30 gennaio 2000; la seconda, \"Ma che magie Dorem\u00ec\" (\"Ojamajo Doremi # (Sharp)\"), dal 6 febbraio 2000 al 28 gennaio 2001; la terza, \"Dored\u00f2 Dorem\u00ec\" (\"Mo~tto! Ojamajo Doremi\"), dal 4 febbraio 2001 al 27 gennaio 2002; la quarta, \"Mille magie Dorem\u00ec\" (\"Ojamajo Doremi Dokka~n!\"), dal 3 febbraio 2002 al 26 gennaio 2003.\nIn Italia \u00e8 stato acquistato da Mediaset, che ha trasmesso su Italia 1 la prima stagione dal 4 marzo 2002, la seconda dal 9 settembre dello stesso anno, la terza dall'11 novembre 2003 all'11 maggio 2004 e la quarta dal 3 febbraio al 25 maggio 2005.\nL'OAV \"Magica magica Dorem\u00ec\" (\"Ojamajo Doremi Na-i-sho\"), trasmesso in Giappone tra il 26 giugno e l'11 dicembre 2004, \u00e8 arrivato in Italia su Boing il 9 marzo e finito il 6 aprile 2009. L'ONA in chiave comica \"Ojamajo Doremi: Owarai gekij\u014d\" \u00e8 stato pubblicato per il ventesimo anniversario della serie attraverso il canale ufficiale YouTube della Toei Animation dal 23 marzo 2019 al 22 marzo 2020, mentre i cinque corti di \"Ojamajo Doremi: Honobono gekij\u014d\" sono stati trasmessi dal 10 gennaio 2020. \nLe sigle originali di apertura, per la prima stagione, per la seconda, per la terza, per la quarta e per l'OAV, sono tutte interpretate dalle MAHO-d\u014d . Quelle di chiusura, per la prima stagione da Saeko Shuu, per la seconda dalle MAHO-d\u014d, per la terza e per l'ep. 12 dell'OAV da Yui Komuro, per gli ep. 1-13, 31-51 della quarta da Masami Nakatsukasa, per gli ep. 14-30 della quarta dalle MAHO-d\u014d e per gli ep. 1-11, 13 dell'OAV sempre dalle MAHO-d\u014d. Le sigle italiane, invece, sono tre, dove la prima viene utilizzata nella prima stagione e nell'OAV, la seconda per la seconda e quarta serie, mentre la terza per la terza e sono tutte cantate da Cristina D'Avena."}
{"id": "2545215", "revid": "729019", "url": "https://it.wikipedia.org/wiki?curid=2545215", "title": "Istituto scientifico Breda", "text": "L'istituto scientifico Breda nasce il 20 dicembre 1995 sotto forma di societ\u00e0 a responsabilit\u00e0 limitata, a seguito del rilevamento delle attivit\u00e0 e del personale dello storico Istituto ricerche Breda S.p.A. costruito per volont\u00e0 dell'ing. Ernesto Breda nel 1917 e messo in liquidazione in quanto facente parte del gruppo EFIM.\nIn data 7 febbraio 1996 l'Istituto \u00e8 stato poi trasformato in Societ\u00e0 per azioni.\nStoria.\nL'istituto scientifico Breda S.p.A. della cui compagine azionaria hanno fatto parte Fondazione CARIPLO, Ferrovie dello Stato, Termomeccanica e un gruppo di imprenditori privati, \u00e8 stata un'azienda di ricerca applicata e servizi tecnologici per l'industria.\nNato a Milano nel 1917 come laboratorio centrale della Breda, negli anni \u201860 amplia le sue attivit\u00e0 e nel 1965 apre i laboratori di Bari a supporto della industrializzazione del Mezzogiorno e dal 1996, con la privatizzazione, si dedica in modo indipendente alla ricerca, operando sui mercati italiani ed esteri per aziende industriali, enti pubblici italiani e comunitari, per l'esecuzione di ricerca applicata su contratto, prove di laboratorio, ispezioni, collaudi, consulenza, servizi tecnologici di supporto e formazione professionale.\nL'attivit\u00e0 veniva svolta principalmente nella sede di Milano, situata in viale Sarca, dove si trovavano la direzione e l'amministrazione, gli uffici e i laboratori di prova dei vari reparti. Nella filiale di Bari invece si seguivano i clienti dell'Italia meridionale con i laboratori l\u00ec presenti, volti essenzialmente al controllo qualit\u00e0, all'ambiente e all'analisi chimica, smistando alla sede di Milano le attivit\u00e0 di risulta. Dal 1998 l'Istituto Scientifico Breda acquisit\u00f2 (al 50%) il laboratorio RTM, un laboratorio di prove meccaniche e metallografiche e analisi chimiche situato a Breganze, in Veneto, avente le stesse finalit\u00e0 di presidio territoriale nell'area del Triveneto. A questa societ\u00e0 fu poi cambiato il nome in RTM Breda e, successivamente, spostata la sede nel comune di Carr\u00e8.\nL'istituto scientifico Breda partecip\u00f2 poi al 66% (la restante quota era del Politecnico di Milano) all'ITALCERT, ente di certificazione riconosciuto per l'applicazione del marchio CE per apparecchiature medicali, di protezione individuale, ecc.\nNel 2005 l'istituto scientifico Breda venne chiuso e tutte le competenze e le strumentazioni furono cedute al gruppo Forgital, che prosegu\u00ec l'attivit\u00e0 del laboratorio nella nuova sede di Cormano, sotto la nuova denominazione di RTM Breda S.r.l..\nL'edificio Liberty che ha ospitato la sede milanese dell'azienda giace attualmente inutilizzato e su parte del giardino \u00e8 stato edificato nel frattempo un albergo. Anche la statua di Ernesto Breda che troneggiava davanti alla struttura \u00e8 stata rimossa.\nBibliografia.\nRif. 1: \"La Societ\u00e0 italiana Ernesto Breda per costruzioni meccaniche. Dalle sue origini ad oggi. 1886-1936.\" Verona 1936, p. 102."}
{"id": "2545216", "revid": "121837", "url": "https://it.wikipedia.org/wiki?curid=2545216", "title": "VV Cephei B", "text": ""}
{"id": "2545217", "revid": "599013", "url": "https://it.wikipedia.org/wiki?curid=2545217", "title": "Jos\u00e9 Luis Artetxe", "text": "Carriera.\nClub.\nDopo aver cominciato nel settore giovanile del Getxo, pass\u00f2 all'Athletic Bilbao, debuttando in Primera Divisi\u00f3n spagnola nella stagione 1950-51, nella partita Athletic Bilbao-Atletico Madrid 4-0.\nTutta la sua carriera si svolse con i baschi, fino al ritiro avvenuto nel 1965, dopo aver trascorso 15 stagioni in cui gioc\u00f2 274 partite, vincendo un campionato e tre coppe del Re.\nArtetxe \u00e8 tuttora uno dei migliori attaccanti della storia dell'Athletic, avendo segnato 133 gol, 105 dei quali in campionato."}
{"id": "2545218", "revid": "2030349", "url": "https://it.wikipedia.org/wiki?curid=2545218", "title": "Penelope Milford", "text": "Diplomata alla New Trier High School a Winnetka (Illinois), da cui uscirono diversi noti attori come Charlton Heston, Rock Hudson, Virginia Madsen e Bruce Dern (con cui poi lavorer\u00e0 in \"Tornando a casa\"), si affaccia al mondo del cinema degli anni '70, interpretando pochissimi film, ma nel 1978 recita in \"Tornando a casa\", a fianco di Jane Fonda: il ruolo le fa ottenere una candidatura all'Oscar come miglior attrice non protagonista nel 1979. \nDopo questa improvvisa fama, tuttavia interpret\u00f2 solo un altro film di spessore, ovvero \"Amore senza fine\" di Franco Zeffirelli. \nPrese poi parte a produzioni televisive e teatrali. Il suo ultimo film risale 1997: \"Night of the Lawyers\"."}
{"id": "2545219", "revid": "287204", "url": "https://it.wikipedia.org/wiki?curid=2545219", "title": "Japan Open Tennis Championships 1996 - Singolare femminile", "text": "Il singolare del Japan Open Tennis Championships 1996 \u00e8 stato un torneo di tennis facente parte del WTA Tour 1996.\nAmy Frazier era la detentrice del titolo, ma ha perso in finale 7\u20135, 6\u20134 contro Kimiko Date."}
{"id": "2545223", "revid": "1305772", "url": "https://it.wikipedia.org/wiki?curid=2545223", "title": "A Coperchia \u00e8 caduta una stella", "text": "A Coperchia \u00e8 caduta una stella \u00e8 una commedia in due atti in genere di farsa di Peppino De Filippo del 1933.\n\u00c8 ambientata a Coperchia, la frazione pi\u00f9 popolosa del comune di Pellezzano, in provincia di Salerno.\nTrama.\nPasquale e Luigi - due fratelli prossimi al matrimonio - non perdono l'animo di farsi reciprocamente dei dispetti. Un giorno arriva inaspettatamente H\u00e9l\u00e8ne, una bella francese la cui auto si ferma proprio davanti a casa loro. I due fratelli s'invaghiscono entrambi di lei e la ospitano. \nNei giorni successivi, Pasquale confessa di voler sposare H\u00e9l\u00e8ne e, quando la di lui fidanzata lo viene a sapere, gli fa una scenata in pubblico che lo discredita completamente. Stessa sorte capita anche a Luigi, che dovr\u00e0 sopportare i piagnistei della fidanzata Rosina. \nTutto sembra andare per il verso giusto a Pasquale, ormai libero e devoto soltanto alla bella francese, ma a questo punto arrivano gli amici di H\u00e9l\u00e8ne, ai quali la francese aveva precedentemente telegrafato, ed essa riparte con loro. \nPasquale rimane solo, mentre Luigi con tutta probabilit\u00e0 far\u00e0 pace con la fidanzata che, nell'ultima scena, compare sulla porta e vede il giovane rimettersi in tasca il portafoglio che le aveva regalato. \nAdattamento cinematografico.\nDalla commedia \u00e8 tratto un film del 1939 diretto da Eduardo De Filippo, intitolato \"In campagna \u00e8 caduta una stella\"."}
{"id": "2545226", "revid": "173617", "url": "https://it.wikipedia.org/wiki?curid=2545226", "title": "Jeff Fenech", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nOttimo dilettante, rappresent\u00f2 l'Australia ai Giochi della XXIII Olimpiade di Los Angeles del 1984. Professionista dal 1984.\nLa carriera.\nCampione mondiale dei pesi supergallo dal 1985 al 1987 e dal 1987 al 1988, e dei pesi piuma dal 1988 al 1989."}
{"id": "2545232", "revid": "26297799", "url": "https://it.wikipedia.org/wiki?curid=2545232", "title": "Louvain-la-Neuve", "text": ""}
{"id": "2545234", "revid": "599013", "url": "https://it.wikipedia.org/wiki?curid=2545234", "title": "Marc-Kevin Goellner", "text": "Figlio di un diplomatico tedesco, Goellner ha vissuto a Rio de Janeiro, Tel Aviv e Sydney prima di tornare in Germania nel 1986. La sua migliore posizione nella classifica mondiale l'ha raggiunta nel 1994, piazzandosi al 26\u00ba posto."}
{"id": "2545235", "revid": "767487", "url": "https://it.wikipedia.org/wiki?curid=2545235", "title": "Josu Urrutia", "text": "Carriera.\nGiocatore.\nDopo essere cresciuto nella cantera dell'Athletic Bilbao, debutt\u00f2 in prima squadra con il Bilbao Athletic. Il suo esordio in Primera Divisi\u00f3n spagnola risale alla stagione 1987-1988, nella partita Athletic Bilbao-Sporting Gij\u00f3n (1-1).\nTutta la sua carriera si svolse con i baschi, fino al ritiro avvenuto nel 2003, dopo aver trascorso quindici stagioni in cui gioc\u00f2 401 partite ufficiali, di cui 348 nella Liga."}
{"id": "2545237", "revid": "1310927", "url": "https://it.wikipedia.org/wiki?curid=2545237", "title": "Oleksandr Ku\u010der", "text": "Carriera.\nClub.\n\u00c8 cresciuto nelle giovanili dell'Arsenal Charkiv, squadra in cui ha militato dal 2000 al 2002 collezionando 59 presenze e 5 gol. Nel 2002 passa al Metalurh Donetsk dove non gioca quasi mai, venendo mandato in prestito prima al Charkiv (nel 2002-2003 e nel 2004-2005) e poi al Banants Erevan (nel 2003-2004).\nNel 2005-2006 approda al Metalist per poi passare allo Shakhtar Donetsk che lo ha acquistato nell'estate del 2006. Con lo Shakhtar ha conquistato la Coppa UEFA 2008-2009.\nNazionale.\nViene convocato per gli Europei 2016 in Francia."}
{"id": "2545238", "revid": "26297914", "url": "https://it.wikipedia.org/wiki?curid=2545238", "title": "Lingua Aleut", "text": ""}
{"id": "2545240", "revid": "838137", "url": "https://it.wikipedia.org/wiki?curid=2545240", "title": "Japan Open Tennis Championships 1996 - Doppio femminile", "text": "Il doppio femminile del Japan Open Tennis Championships 1996 \u00e8 stato un torneo di tennis facente parte del WTA Tour 1996.\nMiho Saeki e Yuka Yoshida erano le detentrici del titolo, ma hanno perso nel 1\u00ba turno contro Sung-Hee Park e Shi-Ting Wang.\nKimiko Date e Ai Sugiyama hanno battuto in finale 7\u20136, 6\u20137, 6\u20133 Amy Frazier e Kimberly Po."}
{"id": "2545245", "revid": "1305772", "url": "https://it.wikipedia.org/wiki?curid=2545245", "title": "Trave (moto)", "text": "Trave, anche detto canna \u00e8 la parte superiore del telaio motociclistico, che solitamente collega l'avantreno con il forcellone posteriore, di solito viene accompagnato da una struttura inferiore chiamata culla, che serve a sostenere il propulsore\nNel gergo tecnico motociclistico il termine viene usato quale sostantivo maschile, ovvero \"il trave\"."}
{"id": "2545248", "revid": "173617", "url": "https://it.wikipedia.org/wiki?curid=2545248", "title": "Lew Jenkins", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1935.\nLa carriera.\nSi batt\u00e9 contro i migliori pugili della propria categoria, arrivando a sconfiggere Lou Ambers, di cui fu la bestia nera, nel 1940, in un incontro valido per il mondiale dei leggeri. Ambers fu sconfitto per KOT al 3\u00ba round al Madison Square Garden, dopo aver subito quattro atterramenti. Cinque mesi pi\u00f9 tardi Jenkins lo batt\u00e9 nuovamente, in un incontro non valido per il titolo, per KOT al 7\u00ba round, dopo averlo atterrato per due volte.\nIncontr\u00f2 in seguito Henry Armstrong, subendo due sconfitte prima del limite, Fritzie Zivic (un pari e una sconfitta), Marty Servo, da cui fu battuto, e Sammy Angott che, il 19 dicembre 1941, al Madison, gli tolse il titolo sconfiggendolo ai punti.\nJenkins interruppe la carriera dagli inizi del 1943 alle fine del 1945 perch\u00e9 arruolato nell'esercito degli Stati Uniti durante la Seconda guerra mondiale. Fu decorato con la Silver Star. Al rientro, non riusc\u00ec a riprendere l'attivit\u00e0 pugilistica agli stessi livelli. Perse i due ultimi incontri, nel 1950, contro Carmen Basilio e Beau Jack."}
{"id": "2545252", "revid": "1333353", "url": "https://it.wikipedia.org/wiki?curid=2545252", "title": "Ernesto Hoost", "text": "Soprannominato \"Mr. Perfect\", ha annunciato il ritiro il 2 dicembre 2006 dopo la finale K-1 del 2006: la sua carriera si \u00e8 conclusa dopo ben tredici anni passati sempre al vertice di questa disciplina. Il suo record finale prevede novantanove vittorie (di cui sessantadue per KO), ventuno sconfitte (di cui undici per KO) e un pareggio (contro Semmy Schilt).\nIl suo palmar\u00e8s include quattro titoli del mondo K-1 (1997, 1999, 2000 e 2002, record a pari merito con Schilt), un secondo posto al debutto nella competizione nel 1993 (sconfitta in finale con Branko Cikati\u0107) e svariati titoli internazionali di Savate, Kickboxing e Muay Thai, che ne determinano la considerazione come uno dei migliori di sempre.\nNel 2014 \u00e8 stato incluso con Helen Jurisic nella Sports Hall of Fame.\nTra i suoi allievi pi\u00f9 famosi si possono citare la leggenda delle arti marziali miste Fedor Emilianenko e la campionessa dei pesi paglia UFC Joanna J\u0119drzejczyk."}
{"id": "2545253", "revid": "407169", "url": "https://it.wikipedia.org/wiki?curid=2545253", "title": "Preah Khan di Kompong Svay", "text": ""}
{"id": "2545256", "revid": "110157", "url": "https://it.wikipedia.org/wiki?curid=2545256", "title": "Running Bear", "text": "Running Bear (lett. \"orso che corre\") \u00e8 un singolo di Johnny Preston che lo ha reso celebre negli anni 60. \nLa canzone.\nLa canzone parla di due indiani che si amano ma che non possono perch\u00e9 fanno parte di due trib\u00f9 rivali. La canzone non solo raggiunse nel 1960 le prime posizioni americane (Billboard Hot 100) per tre settimane ed inglesi (Official Singles Chart) per due settimane e la seconda in Norvegia ma fu premiata come miglior singolo del 1960 dal 23 al 30 gennaio da Cash Box.\nCollegamenti esterni.\nIl brano"}
{"id": "2545266", "revid": "407169", "url": "https://it.wikipedia.org/wiki?curid=2545266", "title": "Monti dell'Elefante", "text": ""}
{"id": "2545269", "revid": "1305772", "url": "https://it.wikipedia.org/wiki?curid=2545269", "title": "Edinburgh International Film Festival", "text": "L'Edinburgh International Film Festival (EIFF) \u00e8 una rassegna cinematografica che si tiene ogni anno nel mese di giugno ad Edimburgo, Scozia. Inaugurato nell'agosto del 1947, l'EIFF \u00e8 una delle pi\u00f9 antiche vetrine per pellicole sia del Regno Unito che internazionali.\nStoria.\nIl festival dura circa due settimane e la sua prima edizione, in cui vennero ospitati solamente documentari, fu presentata dall\"'Edinburgh Film Guild\" come parte integrante dell'Edinburgh International Festival (EIF). Quest'ultimo esiste ancora oggi ed ha luogo anch'esso ogni anno, ma nel mese di agosto. Negli anni successivi il programma della rassegna si \u00e8 arricchito includendo lungometraggi e film sperimentali. A partire dal 2008 l'EIFF \u00e8 diventato un festival indipendente, la cui organizzazione e amministrazione \u00e8 totalmente separata dall'Edinburgh International Festival. Ed \u00e8 sempre dal 2008 che non ha pi\u00f9 luogo ad agosto ma a giugno.\nAd oggi prendono parte dell'Edinburgh International Film Festival: lungometraggi, cortometraggi, documentari, film d'animazione e video musicali. La giuria assegna il \"Michael Powell Award for Best New British Feature Film\" e lo \"Skillset New Directors Award\", mentre il pubblico pu\u00f2 votare per lo \"Standard Life Audience Award\". Numerosi anche i premi assegnati ai cortometraggi. Durante i quindici giorni della rassegna sono tante le anteprime nazionali e internazionali.\nDa anni Ginnie Atkinson svolge il ruolo di direttore generale del festival, mentre dal settembre 2006 Hannah McGill (gi\u00e0 critico cinematografico per il quotidiano The Herald di Glasgow), si occupa della direzione artistica. Prima di lei Shane Danielsen, dal 2002 al 2006. Gli attori Sean Connery, Tilda Swinton e Robert Carlyle sono i padrini onorari del festival.\nSedi.\nLe principali sedi del festival sono il Filmhouse (gi\u00e0 partner ufficiale dell'organizzazione dell'EIFF), The Cameo, il Fountainpark Cineworld e The Dominion. Alcuni degli eventi delle ultime edizioni hanno avuto luogo presso lo Sheraton Hotel, il Traverse Theatre e il Caves. Anche la citt\u00e0 di Glasgow ha recentemente partecipato alla rassegna proiettando alcune pellicole al Glasgow Film Theatre e al Renfrew St Cineworld. Nelle intenzioni degli organizzatori c'\u00e8 anche quella di costruire un nuovo e pi\u00f9 grande Filmhouse e intitolarlo the Sean Connery Filmhouse. Il progetto sar\u00e0 quasi certamente assegnato all'architetto Richard Murphy e l'edificio sar\u00e0 costruito non troppo lontano al primo. L'obiettivo \u00e8 che diventi la futura sede unica del festival."}
{"id": "2545273", "revid": "1543377", "url": "https://it.wikipedia.org/wiki?curid=2545273", "title": "Monte Carlo Open 1996", "text": "Il Monte Carlo Masters 1996 \u00e8 stato un torneo di tennis giocato sulla terra rossa.\n\u00c8 stata la 90\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 1996.\nSi \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo,\ndal 22 al 29 aprile 1996.\nCampioni.\nSingolare.\n Thomas Muster ha battuto in finale Albert Costa, 6-3 5-7 4-6 6-3 6-2\nDoppio.\n Ellis Ferreira / Jan Siemerink hanno battuto in finale Jonas Bj\u00f6rkman / Nicklas Kulti, 6-2 6-7 6-2"}
{"id": "2545280", "revid": "767487", "url": "https://it.wikipedia.org/wiki?curid=2545280", "title": "Stefan Leko", "text": "Soprannominato \"Blitz\", \u00e8 stato 2 volte campione del \"K-1 World Grand Prix\"."}
{"id": "2545283", "revid": "599013", "url": "https://it.wikipedia.org/wiki?curid=2545283", "title": "Fighting Harada", "text": "Fu campione del mondo dei pesi mosca dal 1962 al 1963 e dei pesi gallo dal 1965 al 1968.\nLa carriera.\nProfessionista dal 1960, Harada divent\u00f2 campione del mondo dei pesi mosca a soli diciannove anni, il 10 ottobre 1962, battendo al Kuramae Kokugikan di Tokyo il thailandese Pone Kingpetch per KO all'undicesimo round. Nella rivincita, 12 gennaio 1963 a Bangkok, fu sconfitto da Kingpetch ai punti in quindici round. Il giudice giapponese si era espresso per il pari mentre l'arbitro e l'altro giudice Nat Fleischer avevano visto l'avversario in vantaggio per quattro-cinque punti. Era il primo combattimento di Harada fuori dal Giappone.\nPassato alla categoria superiore, il 18 maggio 1965, a Nagoya, inflisse la prima sconfitta al brasiliano \u00c9der Jofre e conquist\u00f2 il titolo mondiale dei pesi gallo, in virt\u00f9 di un controverso verdetto ai punti. L'incontro fu dichiarato Sorpresa dell'anno 1965 dalla rivista Ring Magazine. La rivincita si svolse il 31 maggio 1966 al Nippon Budokan di Tokyo e, stavolta, il verdetto in favore del giapponese fu unanime. Conserv\u00f2 questo titolo sino al 1968 battendo, tra gli altri, il gallese Alan Rudkin. Lo perse il 27 febbraio 1968, al Nippon Budokan di Tokyo, consegnandolo ai punti con verdetto unanime, anche se di stretta misura, all'australiano Lionel Rose.\nIl 28 luglio 1969 a Sydney, Harada tent\u00f2 la scalata del titolo mondiale dei pesi piuma detenuto dall'australiano Johnny Famechon. Famechon and\u00f2 tre volte al tappeto al 2\u00ba, all'11\u00ba e al 14\u00ba round ma atterr\u00f2 a sua volta lo sfidante alla quinta ripresa. Alla fine del match, l'arbitro e giudice unico Willie Pep annunci\u00f2 un verdetto di parit\u00e0 che, comunque, avrebbe consentito ugualmente all'australiano di mantenere la cintura mondiale. Poi, tra i fischi della folla di casa e la confusione, modific\u00f2 il suo cartellino e assegn\u00f2 la vittoria per un punto a Johnny Famechon.\nData l'incertezza del verdetto, l'australiano fu costretto a concedere la rivincita al giapponese che, stavolta, fu allestita proprio nella al Tokyo Metropolitan Gymnasium. Famechon conserv\u00f2 la cintura mondiale, mettendo fuori combattimento Harada a 1:09 del 14\u00ba round. Al momento del knock out, il campione del Mondo era in vantaggio sui cartellini di tutti e tre i giudici. Dopo questo incontro, Masahiko Harada si ritir\u00f2 dalla boxe.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1975 la rivista The Ring lo ha collocato al 9\u00ba posto in una propria classifica dei migliori pesi gallo della storia del pugilato e, nel 2002, al 32\u00ba posto in quella degli 80 migliori pugili degli ultimi 80 anni."}
{"id": "2545285", "revid": "59645", "url": "https://it.wikipedia.org/wiki?curid=2545285", "title": "Battaglia di Erzerum", "text": ""}
{"id": "2545288", "revid": "767487", "url": "https://it.wikipedia.org/wiki?curid=2545288", "title": "Die with Honor", "text": "Die with Honor \u00e8 il singolo di Hammer of the Gods della band heavy metal Manowar. Esso \u00e8 stato pubblicato nel 2008."}
{"id": "2545293", "revid": "1086846", "url": "https://it.wikipedia.org/wiki?curid=2545293", "title": "Cagliari Calcio 2009-2010", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2009-2010.\nStagione.\nRiconfermato Massimiliano Allegri sulla panchina, il Cagliari si rinforza mantenendo il portiere Federico Marchetti e acquistando il capocannoniere dell'appena concluso campionato portoghese Nen\u00e8 dal Nacional e il promettente centrocampista della Sampdoria Daniele Dessena.\nLa squadra \u00e8 chiamata a confermare la positiva stagione precedente, ma esordisce uscendo dalla Coppa Italia ad opera della .\nIl campionato comincia sulla falsariga del primo, con un solo punto nelle prime 5 giornate (pareggio per 0-0 sul Livorno in Toscana alla prima giornata), e infatti, alla 5\u00aa giornata arriva la prima vittoria, sul Bari, fuori casa, per 0-1, grazie alla rete del brasiliano Nen\u00e8, al primo centro in Italia. La prima vittoria interna arriva 3 giornate dopo, con il 3-2 sul Genoa. Il resto del girone d'andata e l'inizio del girone di ritorno sono ottimi per il Cagliari, che fa 28 punti in 16 gare e si ritrova addirittura in corsa per l'Europa League. Tuttavia, dopo la vittoria sul , i cagliaritani si ritrovano in una incredibili crisi, che li porta a perdere posizioni in classifica in virt\u00f9 di 2 punti in 9 giornate. Massimiliano Allegri viene esonerato e sostituito da Giorgio Melis, che debutta pareggiando 2-2 con il Palermo. Nelle 5 partite della sua gestione, il Cagliari di Melis ottiene 4 pareggi e una sconfitta.\nGli isolani chiudono il campionato al 14\u00ba posto con 44 punti. Capocannoniere stagionale \u00e8 Alessandro Matri, autore di 13 reti.\nMaglie e sponsor.\nLo sponsor tecnico per la stagione 2009-2010 \u00e8 Macron, mentre lo sponsor ufficiale \u00e8 dahlia TV.\nOrganigramma societario.\nArea direttiva\nArea organizzativa\nArea marketing\nArea tecnica\nArea sanitaria"}
{"id": "2545295", "revid": "599013", "url": "https://it.wikipedia.org/wiki?curid=2545295", "title": "Giovanni Sulcis", "text": "Carriera.\nCentrocampista di fascia (poi jolly difensivo). Dopo gli inizi nella sua citt\u00e0 al Calmedia di Bosa , completa il settore giovanile nel Cagliari. Nel 1996 passa in prestito alla Torres, giocando un'intera stagione da titolare nel ruolo di libero e poi nel mercato di riparazione della stagione successiva all'Atletico Catania, dove si conferma nel ruolo di difensore centrale ed \u00e8 protagonista nella stagione degli etnei, che passano dalla zona play-out del girone d'andata al quinto posto (e relativi play-off promozione) al termine della stagione.\nNel 1998 debutta in Serie B con la maglia del Chievo Verona. Nel 1999 fa ritorno al Cagliari dove gioca 10 incontri in Serie A (segnando anche una rete importante a Torino contro la Juventus, 1-1 il risultato finale dell'incontro ); rimane nel capoluogo sardo anche le due stagioni successive nella serie cadetta, giocando con maggiore continuit\u00e0 e siglando una doppietta nella partita contro la Sampdoria nel rocambolesco pareggio per 3-3 della stagione 2001/2002 .\nTerminata la stagione, nel 2002 viene ingaggiato dal con il quale disputa una gara in Serie A.\nAbbandonato il suo ruolo da giocatore, ha completato gli studi universitari, ottenendo nel 2007 la laurea in Medicina e Chirurgia con successiva specializzazione in Ortopedia e Traumatologia presso Universit\u00e0 degli Studi di Cagliari, con votazione di 110 e lode."}
{"id": "2545298", "revid": "767487", "url": "https://it.wikipedia.org/wiki?curid=2545298", "title": "Ray Sefo", "text": "Soprannominato \"Sugar\", \u00e8 stato 8 volte finalista del \"K-1 World Grand Prix\". Attualmente risiede a Las Vegas.\n\u00c8 il presidente dell'organizzazione statunitense di arti marziali miste World Series of Fighting."}
{"id": "2545299", "revid": "155634", "url": "https://it.wikipedia.org/wiki?curid=2545299", "title": "Monte Carlo Open 1996 - Singolare", "text": "Il singolare del Monte Carlo Open 1996 \u00e8 stato un torneo di tennis facente parte dell'ATP Tour.\nThomas Muster era il detentore del titolo e ha battuto in finale 6\u20133, 5\u20137, 4\u20136, 6\u20133, 6\u20132 Albert Costa.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2545303", "revid": "196390", "url": "https://it.wikipedia.org/wiki?curid=2545303", "title": "Problema dell'HIV in Africa", "text": ""}
{"id": "2545305", "revid": "196390", "url": "https://it.wikipedia.org/wiki?curid=2545305", "title": "Diffusione dell'AIDS in Africa", "text": ""}
{"id": "2545306", "revid": "287204", "url": "https://it.wikipedia.org/wiki?curid=2545306", "title": "Falcarius utahensis", "text": "Falcarius era un genere di dinosauri therizinosauri trovato nel settore centro-orientale dello Utah, negli Stati Uniti, nel 2005. \nIl suo nome deriva dalla parola falce (\"falcarius\" in latino \u00e8 un tagliatore con falce), che gli scienziati hanno usato per descrivere le sue ingombranti zampe artigliate. Questa scoperta, insieme alla recente scoperta del therizinosauro \"Beipiaosaurus\" dal Cretaceo inferiore della Cina, pu\u00f2 chiarire i rapporti del gruppo con la pi\u00f9 grande famiglia di dinosauri teropodi.\nIl luogo del ritrovamento, su due campi (8.000 mq), zona dello Utah Cedar Mountain Formation, comprende i resti di centinaia, forse migliaia, di esemplari della nuova specie. Solo un piccolo numero di fossili a disposizione sono stati ritrovati. Dall'esame delle ossa fossilizzate dei diversi animali, gli scienziati descrivono i dinosauri come delle creature dotate di artigli a forma di falce e di piume. \"Falcarius utahensis\" misurava circa 4\u20137\u00a0m (da 12 a 13 piedi) di lunghezza e poco pi\u00f9 di 1,2\u00a0m di altezza. Con il collo lungo, a quanto pare poteva raggiungere circa 1,5\u00a0m dal suolo e masticare foglie o frutta. La dentatura da 10 a 13\u00a0cm e gli artigli stanno a indicare che si nutriva di carne, molto probabilmente piccoli animali come lucertole, oltre che di vegetazione."}
{"id": "2545308", "revid": "1100311", "url": "https://it.wikipedia.org/wiki?curid=2545308", "title": "Abel Braga", "text": "Caratteristiche tecniche.\nCalciatore alto e robusto, giocava come difensore centrale.\nCarriera.\nClub.\nAbel Braga inizi\u00f2 a giocare nelle giovanili del Fluminense nel 1968, venendo incluso nella rosa della prima squadra nel 1971, anno in cui conquist\u00f2 il suo primo titolo, il Campionato Carioca, ripetendo l'impresa nel 1973, 1975 e 1976 sempre con il Fluminense.\nNel 1977 si trasfer\u00ec al Vasco da Gama, dove vinse nuovamente il titolo statale; fu nella squadra del S\u00e3o Janu\u00e1rio che \"Abel\u00e3o\" si conferm\u00f2 come titolare, visto che nel Fluminense era generalmente considerato una riserva. Approd\u00f2 dunque alla Nazionale di calcio brasiliana guidata all'epoca da Cl\u00e1udio Coutinho.\nTre anni dopo il suo arrivo al Vasco da Gama, si trasfer\u00ec all'estero, in Europa \u2014 pi\u00f9 precisamente in Francia \u2014 al Paris Saint Germain. Rimase nella capitale transalpina dal 1978 al 1980 prima di tornare in Brasile per giocare prima al Cruzeiro e poi con il Botafogo, dal 1983 al 1984.\nNel 1985 pass\u00f2 al Goytacaz, dove chiuse la carriera.\nNazionale.\nCon il ha giocato cinque partite (di cui solo una ufficiale) partecipando al Campionato mondiale di calcio 1978. Ha inoltre fatto parte della Nazionale olimpica ai Giochi Olimpici di Monaco 1972.\nAllenatore.\nLa sua carriera come tecnico inizi\u00f2 nello stesso club che lo aveva visto terminare la sua carriera da calciatore, il Goytacaz. L'anno seguente si trasfer\u00ec in Portogallo per allenare il Rio Ave, tornando in patria nel 1987 al Botafogo, squadra in cui aveva militato da giocatore. Il periodo alla guida del \"Fog\u00e3o\" fu breve, e dopo poco tempo si trasfer\u00ec nella citt\u00e0 di Recife alla corte del Santa Cruz.\nIn Portogallo.\nNel 1988 fu assunto dall'Internacional, ma lasci\u00f2 l'incarico l'anno seguente per tornare in Portogallo al Famalic\u00e3o, che si trovava nella seconda serie del campionato portoghese. Nel suo primo anno nella squadra, riusc\u00ec a portarlo in Primeira Liga. Nella stagione 1990-1991 i risultati non furono entusiasmanti, ma il club si salv\u00f2 comunque dalla retrocessione, chiudendo al quattordicesimo posto. Fino alla met\u00e0 della stagione 1991-1992 rimase alla guida del club di Vila Nova de Famalic\u00e3o, trasferendosi poi a Lisbona per portare il Belenenses in prima divisione, portando gli \"Az\u00fais do Restelo\" al settimo posto nella stagione seguente. Passato al Vit\u00f3ria de Set\u00fabal, chiuse il campionato all'ottavo posto.\nDi ritorno in Brasile.\nDopo cinque anni trascorsi in Portogallo, Abel Braga torn\u00f2 nella sua terra natale nel 1995 per guidare il Vasco da Gama, altra squadra di cui aveva vestito i colori durante la sua carriera agonistica. Dopo solo due mesi fu esonerato e guid\u00f2 l'Internacional fino al termine della stagione.\nNel 1997 fu l'Atl\u00e9tico Paranaense ad assumere il tecnico che per un anno allen\u00f2 il club prima di passare al Coritiba e nello stesso anno al Paran\u00e1 Clube, per un periodo breve ma sufficiente a ricoprire l'incarico di tecnico delle tre maggiori squadre dello Stato di Paran\u00e1 consecutivamente.\nAl poco tempo trascorso al Paran\u00e1 Clube segu\u00ec un ritorno al Vasco, che allen\u00f2 per alcuni mesi dopo la sconfitta nel Campionato mondiale per club FIFA 2000; chiamato in Francia, l'allenatore lasci\u00f2 il Vasco poco prima della finale del campionato Carioca, che si concluse nella vittoria per 5-1 sul Flamengo; nel luglio 2000 pass\u00f2 all'Olympique Marsiglia.\nTornato in Brasile nel 2001, guid\u00f2 Atl\u00e9tico Mineiro e Botafogo, non rimanendo molto tempo in quest'ultimo club, dimettendosi l'anno dopo a causa della debolezza della rosa. Nel 2002 allen\u00f2 nuovamente l'Atl\u00e9tico Paranaense.\nNel 2003 ricopr\u00ec l'incarico di allenatore del Ponte Preta con l'obiettivo di mantenerlo in S\u00e9rie A ma a causa del ventunesimo posto ottenuto Abel Braga lasci\u00f2 il club dopo il termine del campionato.\nGuid\u00f2 il Flamengo nel 2004, con Andrade come vice, cercando la qualificazione per la Coppa Libertadores 2005. Dopo la vittoria del Campionato Carioca, la squadra giunse in finale di Coppa del Brasile contro il Santo Andr\u00e9. Dopo il pareggio per 2-2 a Santo Andr\u00e9, fu sconfitto per 2-0 allo Stadio Maracan\u00e3, perdendo cos\u00ec la possibilit\u00e0 di vincere e la conseguente qualificazione alla Libertadores. Dopo il match Abel Braga dichiar\u00f2 che quella era stata la peggiore sconfitta della sua carriera.\nNel 2005, dopo sei mesi senza calcio, torn\u00f2 al club con cui aveva mosso i primi passi nel mondo del calcio, il Fluminense, completando cos\u00ec il ciclo che lo aveva visto alla guida dei quattro maggiori club di Rio. Con il \"tricolor carioca\" arriv\u00f2 un altro titolo statale ed un'altra finale il Coppa del Brasile, persa ancora contro un club di San Paolo, il Paulista.\nDiversamente da cosa successe al Flamengo, con la dirigenza che decise di esonerare l'allenatore dopo la sconfitta, il Fluminense lo conferm\u00f2 in vista del Campeonato Brasileiro S\u00e9rie A 2005, dove la squadra guidata da Braga termin\u00f2 al quinto posto, appena ad una posizione dalla zona Libertadores. Nella Copa Sudamericana 2005 il club arriv\u00f2 ai quarti di finale.\nLa vittoria mondiale.\nNel 2006 Abel Braga torn\u00f2 a Porto Alegre per assumere di nuovo la guida dell'Internacional. L'inizio non fu dei migliori e nei primi tre mesi, la squadra perse il Campionato Ga\u00facho dopo due pareggi con i rivali del Gr\u00eamio, ma la dirigenza decise di mantenerlo in panchina per l'incombente Coppa Libertadores 2006. La fiducia fu ripagata con la vittoria del titolo di campione d'America, il primo per il club, dopo una finale con i connazionali del San Paolo, vincitori della Coppa del Campionato del Mondo per club FIFA 2005. La vittoria garant\u00ec al club \"colorado\" un posto alla Coppa del mondo per club FIFA 2006, in programma nel dicembre di quell'anno. Arrivato in finale, l'Internacional sconfisse a sorpresa il Barcellona, ottenendo dunque il trofeo, e chiuse il campionato nazionale al secondo posto.\nGrazie all'annata densa di vittorie, Abel Braga mantenne il suo posto come allenatore dell'Internacional rinnovando il contratto per un anno. Nel campionato statale il club non super\u00f2 la prima fase e non pass\u00f2 agli ottavi in Copa Libertadores; in seguito a questi risultati negativi, Braga fu esonerato.\nUna volta lasciato il club, l'allenatore rifiut\u00f2 le proposte del Cruzeiro e dell'Atl\u00e9tico Mineiro, ed ammise di aver ricevuto proposte dalla Francia e dagli Emirati Arabi Uniti. Dopo solo quattro mesi dall'esonero torn\u00f2 poi alla guida dell'Internacional.\nDal 2008 al 2011 ha allenato l'Al-Jazira Club di Abu Dhabi prima di tornare al Fluminense dopo sei anni.\n2012-2015.\nDopo un periodo alla guida dell'Al Jazira, dove ha vinto il campionato durante il suo ultimo anno, \u00e8 tornato al Fluminense. Il club stava lottando dopo che Muricy Ramalho \u00e8 stato licenziato. Nonostante abbia avuto poco tempo per sistemare la squadra, che era nelle posizioni pi\u00f9 basse del Campeonato Brasileiro S\u00e9rie A quando \u00e8 subentrato, \u00e8 riuscito a finire l'anno al terzo posto e a qualificarsi per la Copa Libertadores. Nel 2012 ha guidato il Fluminense alla vittoria del Campeonato Brasileiro S\u00e9rie A ed \u00e8 stato premiato come miglior allenatore della lega.\nIl 30 maggio 2013, dopo l'eliminazione del Fluminense contro il Paraguayan Club Olimpia dalla Copa Libertadores 2013, competizione che l'influenza era una delle favorite, il Braga \u00e8 stato umiliato dai tifosi rivali nell'arrivo del club. Allo stesso tempo, i tifosi del Tricolore hanno scritto sui muri del Laranjeiras, quartier generale del club, \"Fora Abel\" (Abel out) e \"Time Sem Vergonha\" (Team senza vergogna).\nIl 29 luglio 2013, dopo cinque sconfitte consecutive nel campionato brasiliano 2013, che tengono il club in zona retrocessione, il Braga \u00e8 stato espulso dal Fluminense.\nNel gennaio 2014, Braga \u00e8 tornato all'Internacional come allenatore. Il 15 dicembre, ha annunciato che non avrebbe continuato come allenatore dell'Internacional.\nIl Braga \u00e8 tornato all'Al Jazira per un secondo periodo nell'estate del 2015, ma si \u00e8 separato dal club a dicembre dopo una serie di scarsi risultati.\n2017-2021.\nIl Fluminense ha ingaggiato il Braga il 1\u00ba dicembre 2016, come capo allenatore per la stagione 2017. Il Fluminense ha avuto una prestazione decente nel primo semestre del 2017, quando il Fluminense \u00e8 diventato campione della Primeira Liga, vicecampione del Campeonato Carioca 2017, ma non \u00e8 riuscito ad avanzare agli ottavi della Copa do Brasil 2017. C'era la speculazione del suo ritiro dopo che suo figlio Jo\u00e3o Pedro \u00e8 morto a met\u00e0 stagione. Il Fluminense ha concluso il Campeonato Brasileiro 2017 al 14\u00ba posto e ha raggiunto gli ottavi nella Copa Sudamericana 2017.\nAbel Braga ha continuato come capo allenatore del Fluminense per il 2018. Il Fluminense ha avuto uscite anticipate in ogni torneo giocato nel 2018. Prima della pausa di mezza stagione brasiliana per la Coppa del Mondo FIFA 2018, Abel si \u00e8 dimesso dopo un periodo di 18 mesi. Abel \u00e8 attualmente il detentore del record per il secondo numero di partite come capo allenatore del Fluminense.\nIl 2 gennaio 2019, il Flamengo ha assunto Abel Braga come capo allenatore. Hanno confermato il loro status di favoriti vincendo il Campeonato Carioca 2019. Si \u00e8 dimesso il 29 maggio dopo essere stato contestato dai tifosi.\nCruzeiro ha annunciato il Braga come capo allenatore il 27 settembre 2019, ma lo ha licenziato il 29 novembre dopo aver vinto tre partite su 14. \u00c8 stato annunciato come capo allenatore del Vasco da Gama per la stagione 2020 il 16 dicembre 2019, ma si \u00e8 dimesso il 16 marzo successivo.\nIl 10 novembre 2020, il Braga \u00e8 tornato all'Internacional per il settimo periodo da allenatore, sostituendo Eduardo Coudet. Ha fatto una grande campagna, chiudendo il campionato al secondo posto, al di sopra delle aspettative dei media sportivi. Lascia il club alla fine della stagione 2020.\nNuova avventura europea.\nIl 7 giugno 2021 viene annunciato come capo allenatore del club svizzero FC Lugano. Il 1 settembre 2021 viene esonerato.\nControversie.\nLungo tutto il corso della sua carriera, Abel Braga \u00e8 stato spesso considerato una persona dalla scarsa diplomazia a causa delle sue dichiarazioni, come quando la richiesta pubblica di rinforzi gli caus\u00f2 l'esonero al Botafogo. Nel 2006 sub\u00ec diverse squalifiche, come quella nel mese di ottobre a causa di insulti rivolti all'arbitro Wagner Tardelli, altre due per non aver rispettato la precedente squalifica ed un'altra della durata di novanta giorni. Sempre nel 2006 fu citato in giudizio dall'arbitro Luiz Carlos Silva per danni morali, riguardo ad un episodio risalente al 2001, durante il periodo in cui Braga guidava l'Atl\u00e9tico Mineiro.\nPalmar\u00e8s.\nAllenatore.\nCompetizioni nazionali.\nBrasileir\u00e3o - 2012 - Fluminense"}
{"id": "2545312", "revid": "1645873", "url": "https://it.wikipedia.org/wiki?curid=2545312", "title": "Mihai Ghimpu", "text": "Biografia.\nGhimpu nacque nell'allora RSS Moldava; studi\u00f2 legge all'Universit\u00e0 Statale della Moldavia e fu uno dei fondatori del Fronte Popolare della Moldavia.\nZio del sindaco di Chi\u0219in\u0103u, Dorin Chirtoac\u0103, \u00e8 il Presidente del Partito Liberale della Moldavia e Presidente del Consiglio comunale di Chi\u0219in\u0103u (dall'agosto 2007).\nL'Alleanza per l'Integrazione Europea.\nDopo le elezioni parlamentari del luglio 2009, insieme a Vlad Filat, Marian Lupu e Serafim Urechean, Mihai Ghimpu sigl\u00f2 l'Alleanza per l'Integrazione Europea durante una conferenza stampa, l'8 agosto 2009. La coalizione dei quattro partiti (Partito Liberale Democratico di Moldavia, Partito Liberale, Partito Democratico della Moldavia e il Partito Alleanza \"Moldavia Nostra\") costituisce la maggioranza in Parlamento.\nPresidente del Parlamento della Moldavia.\nMihai Ghimpu fu eletto Presidente del Parlamento della Moldavia il 28 agosto 2009.\nPresidente della Moldavia.\nL'11 settembre 2009 fu eletto Presidente della Moldavia ad interim.\nDa quella data, il Presidente del Parlamento della Moldavia ricopre anche la posizione di Capo di Stato. La carica provvisoria \u00e8 stata possibile in quanto il Presidente Vladimir Voronin ha annunciato la mattina dell'11 settembre la sua intenzione a lasciare la presidenza.\nLa lettera di dimissioni \u00e8 stata inviata al segretariato del Parlamento e con un voto di 52 deputati su 101 nella sessione plenaria, \u00e8 stata dichiarata vacante la carica di Presidente della Repubblica. Pertanto, secondo l'articolo 91 della Costituzione moldava, che afferma che \"la carica ad interim viene ricoperta dal Presidente del Parlamento\", Mihai Ghimpu \u00e8 divenuto Capo dello Stato fino alla nuova elezione presidenziale da parte del Parlamento.\nDato che neanche queste elezioni sono riuscite ad eleggere un nuovo Presidente, secondo quando previsto dalla Costituzione, Mihai Ghimpu ha sciolto il Parlamento il 28 settembre 2010, indicendo nuove elezioni parlamentari per il 28 novembre 2010. Dal 30 dicembre 2010 il nuovo Presidente della Moldavia, ad interim, \u00e8 Marian Lupu."}
{"id": "2545314", "revid": "114267457", "url": "https://it.wikipedia.org/wiki?curid=2545314", "title": "Provincia di Kampong Cham", "text": " \nLa provincia di Kampong Cham (in lingua khmer: \u1781\u17c1\u178f\u17d2\u178f\u1780\u17c6\u1796\u1784\u17cb\u1785\u17b6\u1798) \u00e8 una provincia centro-orientale della Cambogia. Il suo capoluogo \u00e8 la citt\u00e0 di Kampong Cham, sulle rive del fiume Mekong, che segna ad est il confine con la provincia di Tbong Khmum. Sono originari di questa provincia diversi personaggi politici cambogiani attuali, come il primo ministro Hun Sen. Nel periodo coloniale era assai fiorente la produzione della gomma.\nAmministrazione.\nLa provincia \u00e8 stata smembrata il 31 dicembre 2013, quando la parte orientale del suo territorio \u00e8 stata assegnata alla nuova provincia di Tbong Khmum. Dopo tale smembramento, la provincia di Kampong Cham \u00e8 suddivisa amministrativamente in 10 distretti (\"srok\").."}
{"id": "2545315", "revid": "179980", "url": "https://it.wikipedia.org/wiki?curid=2545315", "title": "Al Jazira Club", "text": ""}
{"id": "2545316", "revid": "599013", "url": "https://it.wikipedia.org/wiki?curid=2545316", "title": "Azumah Nelson", "text": "Gli inizi.\nDa dilettante \u00e8 stato campione mondiale militare, tra i pesi piuma, a Lagos nel 1978.\nLa carriera.\nProfessionista dal 1979, ebbe un avvio sensazionale con 13 vittorie consecutive, di cui 11 per KO. Ci\u00f2 lo port\u00f2 a conquistare i titoli di campione del Commonwealth e d'Africa dei pesi piuma. \nIl 21 luglio 1982 si batt\u00e9 quindi per il titolo mondiale WBC contro il quasi coetaneo ma ben pi\u00f9 esperto (45 incontri alle spalle) campione Salvador S\u00e1nchez che gli inflisse l'unica sconfitta prima del limite della carriera, con un KOT al 15\u00ba round. L'incontro fu disputato al Madison Square Garden ed \u00e8 stato inserito all'83\u00ba posto nella lista compilata da \"Ring Magazine\" dei 100 pi\u00f9 grandi combattimenti di tutti i tempi, con titolo in palio. Fu l'ultimo match combattuto da Sanchez, che mor\u00ec 22 giorni dopo, il 12 agosto 1982, in un incidente d'auto.\nNelson si rifece due anni pi\u00f9 tardi, battendo Wilfredo G\u00f3mez per KO all'11\u00ba round a San Juan di Porto Rico, l'8 dicembre del 1984 e togliendogli il mondiale WBC dei piuma, che detenne fino al 1988. Dal 1988 al 1994 e dal 1995 al 1997 fu anche campione mondiale WBC dei superpiuma. Il 19 maggio del 1990 tent\u00f2 anche il mondiale dei leggeri, ma fu sconfitto ai punti da Pernell Whitaker.\nNel 2008, dieci anni dopo essersi ritirato, ha disputato un ultimo match contro l'ex campione mondiale Jeff Fenech.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 la rivista The Ring lo ha collocato al 3\u00ba posto in una propria classifica dei migliori pesi superpiuma della storia del pugilato. Nel 2002 la medesima rivista lo ha collocato al 15\u00ba posto in quella dei migliori pesi piuma e al 65\u00ba posto in quella degli 80 migliori pugili degli ultimi 80 anni."}
{"id": "2545322", "revid": "729019", "url": "https://it.wikipedia.org/wiki?curid=2545322", "title": "Campionato europeo di hockey su ghiaccio 1932", "text": "Il 17\u00ba campionato europeo di hockey su ghiaccio, disputato a Berlino tra il 14 e il 20 marzo 1932, fu l'ultimo che assegn\u00f2 il titolo con un torneo autonomo.\nStando a quanto deciso quattro anni prima, il titolo si sarebbe dovuto assegnare nell'ambito dei giochi olimpici invernali di Lake Placid. La crisi economica mondiale, per\u00f2, mise in difficolt\u00e0 molti paesi europei nell'affrontare una trasferta oltreoceano, e solo quattro squadre (di cui due del Vecchio Continente, Germania e Polonia) presero parte al torneo olimpico.\nQuesto spinse la federazione ad organizzare un'edizione autonoma dell'europeo. Nove furono le squadre partecipanti: Germania, Svizzera, Austria, Cecoslovacchia, Francia, Svezia, Gran Bretagna, Romania e Lettonia.\nLa formula avrebbe dovuto ricalcare quella delle due edizioni precedenti (1926 e 1929): le squadre furono divise in tre gironi da tre squadre; le vincenti avrebbero avuto direttamente accesso al girone per le medaglie, mentre le tre seconde si sarebbero dovute giocare in un ulteriore girone da tre l'ultimo posto disponibile. Le tre squadre del girone A finirono tuttavia a pari punti (con tre pareggi), e si decise un cambiamento: al girone per le medaglie avrebbero avuto accesso le tre squadre del girone A e le altre due prime classificate; ai fini dell'assegnazione delle medaglie, gli scontri del girone A sarebbero valsi anche come scontri del girone finale.\nGironi preliminare.\nGirone A.\nClassifica finale\nGirone B.\nClassifica finale\nGirone C.\nClassifica finale\nGirone per i piazzamenti dal 6\u00ba al 9\u00ba.\nClassifica finale\nGirone finale.\nClassifica finale\nClassifica finale.\nCampione europeo di hockey su ghiaccio 1932\n Svezia"}
{"id": "2545329", "revid": "125844119", "url": "https://it.wikipedia.org/wiki?curid=2545329", "title": "Gianluca Crisafi", "text": "Biografia.\nA circa 10 anni comincia a studiare danza, recitazione e canto. Negli anni novanta scrive e conduce diversi programmi radiofonici e televisivi per emittenti locali e diventa giornalista pubblicista, pubblicando anche tre libri. Sempre negli anni novanta diventa il cantante solista dei gruppi \"69ers\", \"Altre cose band\" e \"G.A.B\".\nNel 2004 decide di dedicarsi al doppiaggio e tra i suoi primi ruoli importanti spiccano quelli nelle serie \"Queer as Folk\", \"Green Wing\" e \"State of Play\". Lavora nei film d'animazione \"Madagascar\", \"Bee Movie\", \"Shrek terzo\" e molti altri e nelle serie animate \"Ben 10\", \"Ed, Edd &amp; Eddy\" e \"Death Note\", solo per citarne alcune. Doppia Kellan Lutz nel film \"Che la fine abbia inizio\" e nel telefilm \"The Comeback\", Shawn Hatosy in \"The Cooler\", Jonah Hill in \"Non mi scaricare\", Josh Gad nella serie \"Genitori in diretta\" e Edward Furlong in \"Jimmy e Judy\". Era il doppiatore ufficiale di Ezekiel nel franchise canadese \"A tutto reality\" a partire dalla seconda stagione, in sostituzione di Corrado Conforti.\nDal 2008 doppia il personaggio di Eric Northman nella serie televisiva della HBO \"True Blood\", Jesse Tyler Ferguson, gi\u00e0 doppiato in \"The Class - Amici per sempre\", nella serie \"Modern Family\" e Gerardo Chendo nelle serie \"Flor - Speciale come te\" e \"Teen Angels\". Inoltre nel 2010 ha dato la voce a Steve Howey, nella serie \"Reba\".\nNel 2009 scrive la sua prima commedia teatrale, \"Fa come se fossi a casa mia\", di cui \u00e8 anche interprete, debuttando prima al Teatro dell'Orologio e pochi mesi dopo al Teatro de Servi di Roma. Da qui inizia il suo sodalizio con il teatro de Servi, perch\u00e9 nel 2010, sempre per la regia di Davide Lepore, scrive e recita nella sua seconda opera, \"Hai un minuto per me?\", e nel 2011 si ripete con \"I Colori dell'amore\". Nella stagione 2012/13, con una compagnia in parte nuova e per la regia di Gennaro Monti, \u00e8 di nuovo in scena, al Teatro de Servi, con la sua ultima opera inedita, \"Io so che tu sai che la famiglia non sa\".\nDal 2009 ha cominciato anche l'attivit\u00e0 di dialoghista, firmando le serie \"Winx Club 4\", \"I Lunnis\", \"Genitori in diretta\", \"One Tree Hill\", \"Skins\", \"Battle Spirits\", \"Ava, Riko, Teo\", \"Shin Chan\", \"PopPixie\", \"Sea Patrol\", \"Fish 'n Chips\" e \"Jewelpet.\"\nVita privata.\nNella primavera del 2010 ha sposato la doppiatrice Perla Liberatori dalla quale ha avuto un figlio, Vittorio."}
{"id": "2545331", "revid": "767487", "url": "https://it.wikipedia.org/wiki?curid=2545331", "title": "Jean-Baptiste Accolay", "text": "La sua composizione pi\u00f9 nota \u00e8 un concerto in la minore, in un solo movimento, per studenti. Quest'opera fu scritta nel 1868 per violino ed orchestra.\nTra le altre composizioni troviamo anche un brano per violino e trombone \"Guano\" del 1892."}
{"id": "2545332", "revid": "287204", "url": "https://it.wikipedia.org/wiki?curid=2545332", "title": "BMW Open 1996", "text": "Il BMW Open 1996 \u00e8 stato un torneo di tennis giocato sulla terra rossa.\n\u00c8 stata la 23\u00aa edizione del BMW Open,\nche fa parte della categoria ATP World Series nell'ambito dell'ATP Tour 1996.\nSi \u00e8 giocato a Monaco di Baviera in Germania, dal 29 aprile al 6 maggio 1996.\nCampioni.\nSingolare.\n Sl\u00e1va Dosed\u011bl ha battuto in finale Carlos Moy\u00e1 6-4, 4-6, 6-3\nDoppio.\n Lan Bale / Stephen Noteboom hanno battuto in finale Olivier Dela\u00eetre / Diego Nargiso 4-6, 7-6, 6-4"}
{"id": "2545335", "revid": "339392", "url": "https://it.wikipedia.org/wiki?curid=2545335", "title": "EGDS", "text": ""}
{"id": "2545336", "revid": "173617", "url": "https://it.wikipedia.org/wiki?curid=2545336", "title": "Ismael Laguna", "text": "La carriera.\nProfessionista dal 1960. Ha iniziato la sua carriera nei pesi piuma, dove raggiunse la posizione di sfidante n. 1 al titolo mondiale. Nel 1964 fu battuto ai punti dal futuro Campione del Mondo Vicente Sald\u00edvar, nella semifinale per il titolo . \nPassato alla categoria superiore dei pesi leggeri, conquist\u00f2 il titolo mondiale nel 1965 battendo Carlos Ortiz, da cui fu sconfitto sette mesi pi\u00f9 tardi nella rivincita. \nRiusc\u00ec a riconquistare la cintura mondiale il 3 marzo 1970, battendo lo statunitense Mando Ramos. Dopo averlo vittoriosamente difeso dall'assalto del giapponese Guts Ishimatsu, il titolo gli fu tolto, in questa seconda occasione, da Ken Buchanan, da cui fu sconfitto nuovamente ai punti anche il 13 settembre 1971 in un match riconosciuto valido per il titolo dalla sola WBA.\nLaguna non fu mai sconfitto per KO. Nel corso della carriera incontr\u00f2 anche Nicolino Locche, con cui pareggi\u00f2 nel 1965, e Flash Elorde, da cui fu battuto ai punti.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 2001 la rivista The Ring lo ha collocato al 18\u00ba posto in una propria classifica dei migliori pesi leggeri della storia del pugilato."}
{"id": "2545340", "revid": "767487", "url": "https://it.wikipedia.org/wiki?curid=2545340", "title": "Casta e pura", "text": "Casta e pura \u00e8 un film del 1981 diretto da Salvatore Samperi.\nPellicola erotica con protagonista Laura Antonelli.\nTrama.\nAntonio Di Maggio \u00e8 vedovo di una ricca ereditiera. Egli, poco prima della morte della moglie, comprendendo di rischiare di essere estromesso dal patrimonio, convince la moribonda a chiedere un voto di castit\u00e0 alla giovanissima figlia Rosa, in modo che questa non potesse sposarsi fino alla morte del padre.\nVent'anni dopo, Rosa \u00e8 ormai una bella donna, tutta casa e chiesa, che vive nel rispetto del giuramento fatto sul letto di morte della madre.\nPresto, per\u00f2, Rosa inizia prima ad avere degli strani sogni e poi ad avere delle ammiccanti visite notturne da parte del cugino Fernando.\nEstremamente turbata da questi avvenimenti, Rosa confida al suo parroco confessore di volersi fare suora e di dare in beneficenza tutti i suoi averi.\nNon appena il padre Antonio viene a conoscenza di questa idea, pur di non perdere il patrimonio di cui \u00e8 usufruttuario, organizza una iniziazione sessuale di gruppo nei confronti della figlia.\nQuesto evento, per\u00f2, apre gli occhi a Rosa che si rende finalmente autonoma.\nColonna sonora.\nLa colonna sonora \u00e8 composta da Alfonso Santisteban.\nLa sigla finale \"Rosa e l'amore\" \u00e8 cantata da Massimo Ranieri."}
{"id": "2545341", "revid": "416175", "url": "https://it.wikipedia.org/wiki?curid=2545341", "title": "Draguccio", "text": "Draguccio (in croato \"Dragu\u0107\") \u00e8 una localit\u00e0 di 67 abitanti del comune croato di Cerreto (\"Cerovlje\"), nella regione istriana, situata a 7,9\u00a0km a sud-est di Pinguente.\nOrigine del nome.\nIl toponimo deriva dalla presenza di un piccolo avvallamento (in croato \"Draga\"), lungo il quale scorre il torrente \"Dragu\u010d\" e dalla vetta (alta 504\u00a0m) che protegge il piccolo borgo dalle sferzate della bora. Denominato come \"Dravuie\", Draguccio viene menzionato per la prima volta nel 1102, nell'atto di donazione di Ulrico II di Weimar al patriarca d'Aquileia. Come attesta l'urbario di Pisino del 1498, sotto il dominio asburgico il borgo era noto come \"Dragutsch\" ma, nel 1523, quando venne annesso alla Serenissima, cambi\u00f2 nome in \"Draguchi\".\nFino al 1919, quando assunse l'attuale denominazione, l'abitato compariva nelle carte topografiche come \"Draguch\", sia sotto il dominio della Serenissima, sia sotto la giurisdizione asburgica.\nStoria.\nDraguccio \u00e8 di origine antichissima: fu abitato, in epoca preistorica, dagli Histri che, dopo la venuta dei Celti Subocrini nel V secolo a.C., furono spinti verso il mare. \nIn seguito divenne fortificazione romana a guardia dell'antica strada sul cui tracciato corre oggi quella attuale. Su questo tratto sono, infatti, stati ritrovati numerosi reperti di epoca romana come lapidi e frammenti di iscrizioni. Un'iscrizione sepolcrale ricorda una Cassia Seconda e un cippo funebre \u00e8 dedicato a Gracina Procula: entrambi i reperti finirono in collezioni viennesi che, nel 1920, furono restituite all'Italia e oggi probabilmente sono conservati a Pola.\nNel 1102 Ulrico II de Weimer la cedette ai patriarchi di Aquileia, che ne affidarono l'amministrazione a un conte, incaricato di riscuotere le tasse e di svolgere le funzioni di giudice nelle vertenze civili. Nel XIII secolo il castello di Draguccio pass\u00f2 ai vassalli goriziani ma, nonostante appartenesse da tempo ai conti Lurn della citt\u00e0, fu annesso alla Contea di Pisino intorno al 1350 e nel 1374 divenne, come tutta la Contea, propriet\u00e0 dei duchi d'Austria.\nNel 1294 il conte Alberto II di Gorizia invest\u00ec la nobile Maingulda, figlia di Guido da Montona, dei feudi di Valda, Caschierga e Padova in occasione delle nozze con Jakob Hebschozzel. Nel 1421, dopo il crollo del regime dei patriarchi d'Istria, i veneziani di Taddeo d'Este occuparono e saccheggiarono il paese, quindi firmarono il trattato di pace.\nTrovandosi ai confini tra la Repubblica di Venezia e la Contea di Pisino, il paese \u2014 come i vicini Sovignacco, Lindaro, Chersano e Gimino \u2014 tra il XV e il XVI secolo fu minacciato e attaccato di frequente: prima per mano dei Veneziani stessi, guidati da Taddeo d'Este, poi nel 1472, 1482 e nel 1511 con le invasioni turche, il borgo istriano fu ripetutamente saccheggiato e gli abitanti fatti prigionieri vennero deportati e venduti come schiavi. La devastazione delle campagne, dei casali e le razzie furono tali che, nel 1482, la chiesa del paese non riusc\u00ec a pagare le decime al vescovato di Trieste, da cui dipendeva ecclesiasticamente. Durante la guerra che i Veneziani combatterono contro Massimiliano d'Austria, nel 1508, i Veneti occuparono Draguccio e ne mantennero il possesso per un anno, ma nel 1511 il comandante veneto Damiano Tarsia riconquist\u00f2 la localit\u00e0: l'occupazione veneta divenne definitiva dopo la pace di Worms del 1523 e confermata dalla sentenza di Trento del 1535. L'accordo con l'impero d'Austria ne sanciva infatti la definitiva appartenenza alla Repubblica di Venezia e il borgo, ora compreso nel Capitanato di Raspo, fu parzialmente ricostruito e benefici\u00f2 di nuove fortificazioni da citt\u00e0-bastione di confine.\nNel gennaio del 1616 (come un secolo prima) dal Carso scese in Istria il Conte Frangipani (Frankopani) con un esercito di uscocchi e contadini e sbaragli\u00f2 tutti i villaggi di confine, compreso Draguccio. Secondo le antiche pergamene, intorno al 1620 il borgo, nel corso della guerra degli Uscocchi (1612-1618), attravers\u00f2 un periodo di carestie: gli abitanti, in seguito alle razzie, potevano nutrirsi soltanto di bietole ed erbe cotte. Nelle valli ai piedi del paese, accanto ai vigneti, i sopravvissuti alle tragedie iniziarono a coltivare patate e granturco soltanto a partire dal 1750, mentre in Friuli fruttavano gi\u00e0 50 anni. Nelle gualchiere ricostruite si batteva lana e canapa per ottenerne filati a 2 e 4 capi.\nNel 1928 il comune di Draguccio venne soppresso e aggregato a quello di Pisino.\nIl Borgo.\nIl piccolo borgo, situato a met\u00e0 strada tra i comuni di Pinguente e Pisino, \u00e8 abbarbicato su uno sperone roccioso a sviluppo longitudinale, che domina l'ampia vallata del Bottonega. Un viale lastricato, che lambisce un cimitero, conduce all'abitato, circondato da una distesa di campi e vigneti dal suggestivo effetto cromatico. Attraversato un sottopassaggio, che nel Medioevo era stallaggio e fondaco sotto il palazzotto comunale, si giunge alla Chiesa parrocchiale. Questa si affaccia su una piazzetta di pianta quadrangolare, ombreggiata da lodogni secolari, dove spicca una fontana risalente al periodo asburgico (fu costruita nel 1888), sul cui frontespizio campeggia il rilievo di un volto baffuto con gli occhi sbarrati mentre sulla canna in piombo \u00e8 ritratta la testa di un serpente.\nLuoghi d'interesse.\nLe tracce lasciate a Draguccio dai dominatori che si succedettero sono ancora oggi evidenti su chiese, fontane e bastioni: lapidi, iscrizioni, stemmi patrizi e leoni di San Marco si osservano un po' ovunque nell'abitato.\nSociet\u00e0.\nEvoluzione demografica.\nSecondo il censimento del 1880, il borgo contava 193 abitanti, di cui 3 con lingua d'uso slovena e 190 italiani. Dieci anni dopo la situazione si inverte: su 189 abitanti ben 172 dichiarano come propria lingua d'uso il serbo-croato, 3 lo sloveno e soltanto 14 l'italiano. Nel 1900 la popolazione di Draguccio raggiunge le 222 unit\u00e0 di cui 126 italofoni, 61 sloveni e 35 croati. Nel 1910 il numero di residenti cresce ancora fino a 249 unit\u00e0 e la popolazione di lingua croata risulta preponderante (201 unit\u00e0), e si contano 47 italiani e uno sloveno.\nNel 1945, in seguito al secondo conflitto mondiale, la popolazione scende a 190 abitanti, di cui 175 croati e appena 15 italiani. I cognomi pi\u00f9 comuni dei 43 nuclei familiari residenti nel 1945 erano: Bani\u0107, Besi\u0107, Blazevi\u0107 (\"Biassi\"), Gregorovi\u0107 (\"Gregori\"), Grozi\u0107 (\"Grossich\" - \"Grossi\"), Grzni\u0107 (\"Ghersin\"), Krivi\u010di\u0107 (\"Crivelli\"), Mili\u00f3 (\"Milli\"), Opasi\u0107 (\"Opassi\"), \u0160estan, Sterpin, Testen, Zanelli, Pacelat.\nDopo la cessione dell'Istria alla Jugoslavia e l'esodo di italiani che ne segu\u00ec, la minoranza neoromanza scompare e a Draguccio restano appena 79 residenti di lingua croata, un dato comunque superiore a quello del censimento del 1991 (70 abitanti)."}
{"id": "2545344", "revid": "767487", "url": "https://it.wikipedia.org/wiki?curid=2545344", "title": "Dave Van Ronk", "text": "Chitarrista, arrangiatore (suo il moderno arrangiamento del \"traditional\" \"The House of the Rising Sun\") ed intimo amico di Bob Dylan, \u00e8 stato una figura di rilievo nel panorama della musica folk, che negli anni Sessanta gravitava attorno al Greenwich Village di New York City. Era soprannominato \"il Sindaco di MacDougal Street\".\nNel suo repertorio figuravano anche brani strumentali di ragtime. \u00c8 stato artista di spicco del Newport Folk Festival e nel 1985 gli \u00e8 stato conferito il Premio Tenco alla carriera.\nBiografia.\nVan Ronk nacque a Brooklyn, borough di New York, il 30 giugno del 1936 da una famiglia di origini \u00abper lo pi\u00f9 irlandesi, malgrado il cognome olandese\u00bb.\nNel 1951, si trasferisce nel Queens per poter frequentare la \"Holy Child Catholic High School\".\nDal 1949 suona nel \"Barbershop Quartet\", un gruppo musicale composto da quattro musicisti che si esibisce nelle sale da barbiere.\nLascia la scuola prima di poter terminare gli studi e trascorre gli anni successivi vagabondando per Manhattan.\nAncora adolescente, si stabilisce nel Greenwich Village, a qualche miglio da casa.\nIn quel periodo si imbarca anche come marinaio su navi della marina mercantile.\nLe sue prime esperienze professionali nel campo della musica sono al seguito di tradizionali orchestrine jazz che si esibiscono nell'area di New York.\nSuccessivamente avrebbe detto riguardo a quel periodo e a proposito dei suoi compagni di viaggio: \u00abEravamo intenzionati a suonare il jazz tradizionale nel modo peggiore possibile... e lo facemmo!\u00bb.\nIl jazz revival tuttavia non prende campo e Van Ronk passa a dedicarsi al blues che aveva ascoltato anni prima da artisti come Furry Lewis e Mississippi John Hurt.\nVan Ronk non fu il primo musicista bianco a suonare blues afroamericano, ma divenne noto per il suo stile interpretativo inserito in un contesto originale.\nDal 1958 passa a suonare brani folk-blues accompagnandosi con la chitarra acustica.\nSpesso componeva le canzoni che cantava, molte volte invece arrangiava brani di artisti della prima era folk che venivano rivalutati in coincidenza con il \"revival\" di questo genere musicale.\nRegistra il primo album \"Sings Ballads, Blues &amp; a Spiritual\" nel 1959, per l'etichetta discografica Folkways Records di Moses Asch.\nDurante gli anni Sessanta support\u00f2 il \"movement\", il movimento della sinistra radicale che appoggiava le cause per i diritti civili.\nIn questo senso fu membro della Libertarian League e del Trotskyist American Committee per la Quarta Internazionale (ACFI, poi Workers League, ente predecessore del Socialist Equality Party).\nNel 1969 si trov\u00f2 coinvolto suo malgrado nei Moti di Stonewall, durante i quali fu arrestato e imprigionato per un breve periodo.\nNel 1974 partecip\u00f2, insieme a Pete Seeger, Arlo Guthrie e Bob Dylan, ad un concerto organizzato da Phil Ochs in favore dei rifugiati politici dal colpo di stato cileno di Augusto Pinochet e noto come An Evening with Salvador Allende.\nHa continuato a suonare per quarant'anni tenendo il suo ultimo concerto pochi mesi prima di morire.\n\u00c8 deceduto per insufficienza cardiopolmonare mentre era ricoverato per un cancro al colon in un ospedale di New York City, prima di poter completare il libro di memorie scritto a quattro mani con Elijah Wald, \"The Mayor Of MacDougal Street\", pubblicato postumo nel 2005.\nVita privata.\n\u00c8 stato sposato negli anni Sessanta con Terri Thal. Successivamente ha avuto una relazione con Joanne Grace, quindi si \u00e8 risposato con Andrea Vuocolo, cui \u00e8 stato legato per il resto della sua vita.\nVan Ronk si rifiut\u00f2 per molti anni di prendere l'aereo e non prese mai la patente (per spostarsi usava il treno o gli autobus oppure, se possibile, si faceva portare in auto dalla fidanzata o da giovani musicisti), preferendo inoltre non muoversi dal Greenwich Village per periodi di tempo troppo lunghi (anche se negli anni Sessanta si stabil\u00ec per breve tempo in California).\nInfluenza culturale.\nVan Ronk \u00e8 diventato un personaggio di rilievo per i suoi molteplici interessi. Di stazza vistosa, con personalit\u00e0 carismatica e aria da intellettuale, amava cucinare, si occupava di storia, politica e fantascienza, contribuendo a diverse \"fanzine\". Cosa rara per uno statunitense, non volle mai imparare a guidare un'auto, n\u00e9 quindi prendere la patente di guida.\nIn particolare, di rilievo \u00e8 stato l'apporto di Van Ronk al \"revival\" della musica folk acustica degli anni sessanta, anche se la sua formazione artistica traeva spunto da un vasto repertorio di motivi tradizionali che comprendeva tanto ballate della cultura popolare della Gran Bretagna, quanto canzoni di Bertolt Brecht, brani rock and roll, New Orleans jazz e canti di genere swing. Spesso \u00e8 stato associato al blues, ma egli usava puntualizzare nei suoi concerti che aveva in repertorio solo pochi brani di questo genere.\nVan Ronk, che \u00e8 stato amico, oltre che di Dylan, di numerosi altri cantanti folk fra cui Tom Paxton, Patrick Sky, Phil Ochs e Joni Mitchell, ha trovato sempre sorprendente il fatto di essere considerato una \"leggenda del suo tempo\".\nNel 2004 una parte di Sheridan Square, al Village, dove Barrow Street incrocia con Washington Place, \u00e8 stata rinominata in sua memoria Dave Van Ronk Street.\nCinema.\nNel 2013 i fratelli Coen hanno presentato al Festival di Cannes il film \"A proposito di Davis\" (\"Inside Llewyn Davis\"), ispirato alla vita e alla carriera di Van Ronk. Il titolo originale del film riprende il titolo dell'album \"Inside Dave Van Ronk\" del 1964."}
{"id": "2545345", "revid": "767487", "url": "https://it.wikipedia.org/wiki?curid=2545345", "title": "Ma guarda un po' 'sti americani!", "text": "Ma guarda un po' 'sti americani! (\"European Vacation\") \u00e8 un film statunitense del 1985 diretto da Amy Heckerling.\nTrama.\nLa famiglia Griswold, partecipando al bizzarro gioco a premi televisivo \"Grufolo e Gruzzolo\", vince (per pura fortuna) un meraviglioso viaggio in Europa, che li porter\u00e0 a Londra, Parigi e Roma."}
{"id": "2545346", "revid": "287204", "url": "https://it.wikipedia.org/wiki?curid=2545346", "title": "Ekaterini Thanou", "text": ""}
{"id": "2545349", "revid": "287204", "url": "https://it.wikipedia.org/wiki?curid=2545349", "title": "Boris \u0116mmanuilovi\u010d Chajkin", "text": "Biografia.\nEra nato a Minsk, quando era ancora parte della Russia (oggi \u00e8 capitale della Bielorussia).\nHa studiato presso il Conservatorio di Mosca sotto Nikolai Malko e Konstantin Saradzhev. \u00c8 stato Direttore Artistico del \"Piccolo Teatro di Leningrado\" nel 1936-1943, e Direttore principale del Teatro Kirov dal 1944 al 1953, dove ha diretto la \"prima\" del \"Fidanzamento in un monastero\" di Sergei Prokofiev, era il 13 novembre 1946.\nSi trasferisce al Teatro Bol'\u0161oj nel 1954.\n\u00c8 noto ed acclamato per due registrazioni della \"Khovanshchina\", edizione del 1946 con Mark Reizen, e una successiva versione nel 1972, con Irina Arkhipova.\nIl suo disco con la Prima Sinfonia di Rimsky-Korsakov, sinfonia poco conosciuta ha avuto un buon favore.\nHa inoltre registrato diverse opere liriche e balletti di Petr Il'ic Cajkovskij, in particolare \"Eugenio Onegin\" con Galina Vishnevskaya e Sergei Lemeshev.\nOnorificenze.\nNel 1972 \u00e8 stato nominato \"Artista del Popolo dell'URSS\"."}
{"id": "2545350", "revid": "415532", "url": "https://it.wikipedia.org/wiki?curid=2545350", "title": "Dmitriy Fofonov", "text": ""}
{"id": "2545351", "revid": "1543377", "url": "https://it.wikipedia.org/wiki?curid=2545351", "title": "La Padania", "text": "la Padania \u00e8 stato un quotidiano politico, organo ufficiale della Lega Nord, fondato nel 1997 e chiuso nel 2014.\nStoria.\nFondazione.\nFu il segretario federale della Lega Nord, Umberto Bossi, a voler fondare, nel 1996, un quotidiano politico per diffondere le idee del partito; fino ad allora l'unica pubblicazione ufficiale leghista era il periodico \"Lombardia Autonomista\", organo della Lega Lombarda nato nel 1990 a Varese.\nFondata in un periodo in cui il movimento leghista faceva la scelta secessionista, la testata prese il nome dal nuovo stato che il partito voleva fondare. I primi \"numeri zero\" del giornale uscirono durante le manifestazioni del settembre 1996. L'uscita effettiva e regolare nelle edicole si ebbe a partire dall'8 gennaio 1997 sotto la direzione di Gianluca Marchi.\nDopo la direzione di Gianluca Marchi (1997-1999) si sono succeduti alla guida del quotidiano personalit\u00e0 di varia estrazione, non sempre riconducibili al progetto politico e ideologico della Lega Nord. \"La Padania\" perdeva autorevolezza, venendo abbandonata anche da una cospicua parte dell'elettorato leghista.\nCrisi del 2010.\nPur venendo stampato ufficialmente in circa 60.000 copie, il quotidiano ebbe un calo di vendite e rimase in gran parte invenduto. Nonostante i 4 milioni di euro annui incassati come contributo pubblico previsto dalla legge sull'editoria per i quotidiani ufficiali dei partiti, si calcola che le perdite ammontassero a circa un milione di euro l'anno.\nChiusura del 2014.\nLa direzione di Aurora Lussana (iniziata nell'ottobre 2012) riportava il quotidiano in sintonia con gli elettori leghisti, ma ormai la gestione era diventata deficitaria. Il 2 dicembre 2013 il comitato di redazione proclamava una giornata di sciopero, il primo nella storia del quotidiano. I giornalisti decisero anche il ritiro delle firme per alcuni giorni.\nL'8 novembre 2014 il comitato di redazione del giornale annunciava l'avvio della cassa integrazione per tutti i dipendenti dell'Editoriale Nord e conseguentemente, a partire dal 1\u00ba dicembre successivo, la fine della distribuzione del quotidiano in edicola e la chiusura del relativo sito web.\nLa NuovaPadania.it.\nDal mese di Aprile 2020 \u00e8 rinata come testata online indipendente sotto la direzione di Stefania Piazzo, gi\u00e0 direttrice responsabile della Padania nel 2012, affiancata nella realizzazione del progetto da Riccardo Rocchesso, cofondatore, e dalle firme dell'ex Ministro Giancarlo Pagliarini, Antonino Arconte, Giuseppe Reguzzoni, Marcus Dardi, Roberto Gremmo e Gianluca Comerio.\nLa linea editoriale risulta chiaramente essere a difesa del Nord a sostegno dei numerosi movimenti autonomisti e indipendentisti ricostituiti nel Nord Italia, abbandonando di fatto ogni collegamento pratico ed ideologico con la ex Lega Nord e il nuovo corso nazionalista italiano da essa intrapreso.\nFinanziamenti pubblici.\n\"La Padania\" ha beneficiato della legge sulle sovvenzioni pubbliche all'editoria."}
{"id": "2545352", "revid": "173617", "url": "https://it.wikipedia.org/wiki?curid=2545352", "title": "Mike McCallum", "text": "Fu campione del mondo WBA dei pesi superwelter tra il 1984 e il 1987, rinunciando al titolo ancora imbattuto. Fu poi campione del mondo WBA dei pesi medi tra il 1989 e il 1992, e mondiale WBC dei pesi mediomassimi tra il 1994 e il 1995. Fu vittorioso avversario di Luigi Minchillo e di Sumbu Kalambay (una sconfitta e una vittoria)\nGli inizi.\nOttimo dilettante, nel 1976 ha partecipato alle Olimpiadi di Montreal, nella rappresentativa del suo paese, raggiungendo i quarti di finale e, nel 1978, vinse i Giochi del Commonwealth nella categoria dei pesi welter. Professionista dal 1981.\nLa carriera.\nOttenne il suo primo risultato importante il 13 novembre 1982 ad Atlantic City, sconfiggendo l'ex campione del mondo dei pesi superwelter Ayub Kalule, per abbandono alla settima ripresa, dopo aver atterrato l'avversario alla prima.\nDopo tale risultato giunse ancora imbattuto a combattere per il titolo mondiale della WBA lasciato vacante da Roberto Dur\u00e1n, il 19 ottobre 1984, al Madison Square Garden di New York, contro l'irlandese Sean Mannion. McCallum vinse con verdetto unanime ai punti, diventando il primo giamaicano ad indossare la cintura mondiale di pugilato.\nDifese il titolo contro l'italiano Luigi Minchillo, il 1\u00ba dicembre 1984, a Milano, sconfiggendolo per ko tecnico alla tredicesima ripresa. Sostenne vittoriosamente altre cinque difese (contro David Braxton, Julian Jackson, Said Skouma, Milton McCrory e Donald Curry), prima di rinunciare al titolo, ancora imbattuto, per combattere nella categoria superiore.\nIl 5 marzo 1988, a Pesaro, si fece sfuggire la chance mondiale nei pesi medi, subendo la prima sconfitta della sua carriera contro l'italo-congolese Sumbu Kalambay, per verdetto ai punti. Riusc\u00ec alcuni mesi dopo a conquistare il titolo dei medi della WBA, lasciato vacante da Kalambay, battendo l'inglese Herol Graham, il 10 maggio 1989, a Londra, con verdetto ai punti in 12 riprese. Dopo averlo vittoriosamente difeso contro Steve Collins e Michael Watson, si prese la rivincita contro Sumbu Kalambay, il 1\u00ba aprile 1991, a Monte Carlo, sconfiggendolo di strettissima misura, ai punti in 12 riprese.\nSuccessivamente accett\u00f2 di combattere per l'unificazione del titolo contro il campione IBF dei pesi medi, James Toney ma la WBA lo priv\u00f2 del suo titolo e, \nil 13 dicembre 1991, non riusc\u00ec ad andare oltre un risultato di pari, che permise al suo avversario di mantenere il titolo IBF. Fu poi sconfitto ai punti nella rivincita, allestita a Reno, il 29 agosto 1992.\nIl 30 marzo 1994, a trentasette anni, Mike McCallum conquist\u00f2 il suo terzo titolo mondiale, quello vacante dei mediomassimi della WBC, battendo per ko tecnico alla quinta ripresa Randall Yonker. Sostenne altre due sfide vittoriose, contro Jeff Harding e Carl Jones, prima di cedere ai punti al francese Fabrice Tiozzo, il 16 giugno 1995, a Lione.\nChiuse la carriera a oltre 40 anni, nel febbraio 1997, dopo un'altra sconfitta contro James Toney, in una vana scalata del titolo mondiale dei Pesi massimi leggeri della WBU.\nMcCallum non fu mai sconfitto per KO. La rivista Ring Magazine lo ha classificato all'87\u00ba posto in un elenco dei primi 100 picchiatori di ogni epoca e, nel 2002, al 79\u00ba posto in una propria classifica degli 80 migliori pugili degli ultimi 80 anni. La International Boxing Hall of Fame lo ha ammesso fra i pi\u00f9 grandi pugili di ogni tempo."}
{"id": "2545354", "revid": "647919", "url": "https://it.wikipedia.org/wiki?curid=2545354", "title": "Distribuzione unicam", "text": ""}
{"id": "2545355", "revid": "415532", "url": "https://it.wikipedia.org/wiki?curid=2545355", "title": "Dmitri Fofonov", "text": ""}
{"id": "2545357", "revid": "1442080", "url": "https://it.wikipedia.org/wiki?curid=2545357", "title": "BMW Open 1996 - Singolare", "text": "Il singolare del BMW Open 1996 \u00e8 stato un torneo di tennis facente parte dell'ATP Tour.\nSl\u00e1va Dosed\u011bl ha battuto in finale Carlos Moy\u00e1 6-4, 4-6, 6-3."}
{"id": "2545358", "revid": "647919", "url": "https://it.wikipedia.org/wiki?curid=2545358", "title": "Distribuzione UNICAM", "text": ""}
{"id": "2545361", "revid": "712828", "url": "https://it.wikipedia.org/wiki?curid=2545361", "title": "Pierre Fabre", "text": "Biografia.\nDopo aver sviluppato a partire dal 1947 il principio attivo vasotonico ricavato dal pungitopo, pianta abbondante nella regione castrese, ha dato vita ad un grande gruppo farmaceutico, i \"Laboratoires Pierre Fabre\". Il suo primo laboratorio fu fondato nel 1961 ed ha avuto crescente successo in ambito industriale.\n\u00c8 stato la persona pi\u00f9 ricca della regione francese del Midi-Pirenei e ha dato lavoro a circa 9000 dipendenti. Assai legato alla tua terra di origine, la maggior parte dei suoi stabilimenti sono situati nella citt\u00e0 di Castres o nelle immediate vicinanze. Celibe era privo di discendenti diretti, \nHa costituito nel 1999 una fondazione per difendere i bambini del terzo mondo dai trafficanti di farmaci scadenti (la \"Fondation Pierre Fabre\"), riconosciuta di pubblica utilit\u00e0. Nel 2008 ha fatto dono di parte delle sue imprese a tale fondazione.\n\u00c8 stato proprietario del club di rugby di Castres Olympique e dell'ASPF (Associazione Sportiva Pierre Fabre) che comprende oltre 15 sezioni sportive.\nIl 20 luglio 2013 mor\u00ec , in sua memoria il 9 settembre 2017 lo Stadio Pierre-Antoine di Castres \u00e8 stato ribattezzato col suo nome, in occasione della partita di rugby tra e ."}
{"id": "2545362", "revid": "590", "url": "https://it.wikipedia.org/wiki?curid=2545362", "title": "Cuasso al Piano", "text": "Cuasso al Piano \u00e8, come palesato dal toponimo, la frazione di valle del comune varesotto di Cuasso al Monte. Costitu\u00ec un comune autonomo fino al 1757.\nStoria.\nCuasso al Piano fu un antico comune del Milanese registrato agli atti del 1751 come un villaggio con istituzioni proprie e una propria parrocchia con un patrono distinto da Cuasso al Monte, anche se da sempre il paesino intratteneva stretti rapporti con la vicina localit\u00e0, relazioni rese evidenti dalla simile denominazione. Furono questi legami a prevalere allorquando l'editto di riforma dell'amministrazione milanese emanato nel 1757 dall'imperatrice Maria Teresa cre\u00f2 un'unica amministrazione comunale fra due localit\u00e0 gi\u00e0 da tempo correlate."}
{"id": "2545363", "revid": "729019", "url": "https://it.wikipedia.org/wiki?curid=2545363", "title": "Ice Hockey Superleague", "text": "La Ice Hockey Superleague (nota anche come Sekonda Ice Hockey Superleague nel 1998\u201399 per motivi di sponsor) era la principale lega professionistica di hockey su ghiaccio britannica fra il 1996 ed il 2003. Fu smantellata dopo la stagione 2002-2003 e rimpiazzata dalla Elite Ice Hockey League. Non prevedeva promozioni n\u00e9 retrocessioni, ma comunque il lotto delle partecipanti non era fisso, con scambi con la meno quotata British National League.\nVincitori della lega.\n1996\u201397 Cardiff Devils&lt;br&gt;\n1997\u201398 Ayr Scottish Eagles&lt;br&gt;\n1998\u201399 Manchester Storm&lt;br&gt;\n1999\u201300 Bracknell Bees&lt;br&gt;\n2000\u201301 Sheffield Steelers&lt;br&gt;\n2001\u201302 Belfast Giants&lt;br&gt;\n2002\u201303 Sheffield Steelers"}
{"id": "2545369", "revid": "2134764", "url": "https://it.wikipedia.org/wiki?curid=2545369", "title": "Milko Bjelica", "text": ""}
{"id": "2545373", "revid": "287204", "url": "https://it.wikipedia.org/wiki?curid=2545373", "title": "ATP German Open 1996", "text": "Il German Open 1996 \u00e8 stato un torneo di tennis giocato sulla terra rossa. \u00c8 stata l'89\u00aa edizione del \"Torneo di Amburgo\", che fa parte della categoria ATP Super 9 nell'ambito dell'ATP Tour 1996. Si \u00e8 giocato al Rothenbaum Tennis Center di Amburgo in Germania, dal 6 al 13 maggio 1996.\nCampioni.\nSingolare.\n Roberto Carretero ha battuto in finale \u00c0lex Corretja 6\u20130, 6\u20134, 6\u20132\nDoppio.\n Mark Knowles/ Daniel Nestor hanno battuto in finale Guy Forget / Jakob Hlasek 6\u20134, 7\u20136"}
{"id": "2545376", "revid": "343572", "url": "https://it.wikipedia.org/wiki?curid=2545376", "title": "Terme Achilleane", "text": ""}
{"id": "2545377", "revid": "1356", "url": "https://it.wikipedia.org/wiki?curid=2545377", "title": "Rapolla", "text": "Rapolla (\"Rap\u00f2dd\u0259\" in dialetto lucano) \u00e8 un comune italiano di abitanti della provincia di Potenza, in Basilicata. Noto per la produzione vinicola (Malvasia, Aglianico e Moscato conservato nelle cavit\u00e0 di tufo vulcanico del Parco Urbano delle cantine), olivicola (l'olio extravergine di oliva) e turismo termale, collegato alla presenza di fonti di acque acidulo-ferruginose che sgorgano dalle tre sorgenti in contrada \"Orto del Lago\".\nGeografia fisica.\nTerritorio.\n\u00c8 sito sul versante nord-orientale del massiccio del monte Vulture. Sorge su un crinale digradante ad est, delimitato a nord dal fiume Melfia (area fonti termali) e a sud dal fiume Ontrolmo (parco cantine) (entrambi tributari di destra del fiume Ofanto). Il resto del territorio si sviluppa a valle verso est lungo la S.S. n. 93 - via Barletta tra i due altipiani delle localit\u00e0 Piano di Chiesa - Gelos\u00eca - Cerro (sulla costa sud) e Braide - Piano di Ruca - Albero in Piano (sulla costa nord); all'estrema valle comprende le acque della diga del Rendina.\nClima.\nNon essendo bagnata dal mare e data la sua altitudine, Rapolla ha un clima temperato freddo, con piogge irregolari e presenti perlopi\u00f9 nelle stagioni autunnali ed invernali, ed inverni rigidi con frequenti nevicate. Le estati sono piuttosto calde con un clima secco. La direzione prevalente dei venti \u00e8 da ovest. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +5,6\u00a0\u00b0C, mentre quella del mese pi\u00f9 caldo, agosto, \u00e8 di +23,6\u00a0\u00b0C.\nStoria.\nResti di una mastodontica necropoli trovati in localit\u00e0 Toppo d'Avuzzo testimoniano che il territorio di Rapolla fu abitato gi\u00e0 nel neolitico.\nStoria greca e romana.\nLa leggenda vuole che la sua nascita sia da collocarsi nell'XI secolo a.C. ad opera dei discendenti del mitico eroe Diomede che costruirono nella zona tra il Vulture e l'Ofanto alcuni templi tra cui quello di Venere a Rocchetta e quello di Apollo a Rapolla,\nLa storia ufficiale di Rapolla risale al V secolo a.C. ad opera dei coloni greci che fondarono, in Italia meridionale ed insulare, la Magna Grecia. Assieme ai maggiori centri dell'epoca: Metaponto, Heraclea, Taranto, Siponto, Bari, Lucera e Troia, Rapolla si configura come una delle sentinelle greche pi\u00f9 estreme nell'entroterra.\nNotizie pi\u00f9 precise sono legate alla battaglia di Heraclea nel III secolo a.C., sulle coste ioniche, quando le truppe del generale romano Luscino ritiratosi nell'entroterra lucano dopo la sconfitta con i greci di Pirro e i loro Trenta Elefanti, si accamparono sulle Terrazze del Cerro site a oriente del territorio rapollese; di l\u00ec i romani intravidero una fortificazione ai piedi del Monte Vulture: era l'allora \"Strapellum\", un fortilizio militare con un tempio greco al centro dominato da una torre; quando i soldati romani oltrepassato il vallone dell'Ontrolmo entrarono a \"Strapellum\", ansiosi di incontrare la Cavalleria Lucana, videro gente riversa a terra e resti di battaglia; allora, convinti di non aggiungere \"sangue al sangue\" i soldati romani posero sulla porta del paese (presumibilmente l'Arco dell'Annunziata) una mattonella di terracotta rossa con un'iscrizione recante due serpenti attorcigliati che nel linguaggio militare romano di allora voleva dire, \"Attenzione: \u00e8 luogo sacro, non si passa, non si fa rumore\". Tale significato attribuito ai due serpenti rimane dubbio in quanto oggi sullo stemma comunale i due serpenti attorcigliati stanno a raffigurare le due fiumare Melfia e Ontrolmo che delimitano, sui versanti nord e sud, il vecchio centro abitato.\nIn epoca romana si hanno notizie legate alla battaglia contro Annibale in contrada \"Querce d'Annibale\" dove il condottiero africano si sarebbe accampato prima della battaglia contro il console Marco Claudio Marcello della vicina Venusia, nel 210 a.C.\nIn epoca romana \"Strapellum\" faceva parte dell'Apulia e fu nominata da Plinio (circa 70 d.C.), nell'elenco delle citt\u00e0 Daune, ed aveva un'importante funzione di crocevia per i traffici lungo la via Appia, assieme alla vicina Venusia, come testimonia il ponte ancora ben conservato in localit\u00e0 Toppo d'Avuzzo.\nAltra testimonianza d'epoca romana \u00e8 il Sarcofago di Rapolla rinvenuto nel 1856 in localit\u00e0 Albero in Piano, lungo il tracciato della via Appia antica. Il monumento in marmo \u00e8 tra i migliori esempi di arte funeraria dei maestri dell'Asia Minore, esso raffigura nella parte inferiore una serie di divinit\u00e0 e sul coperchio una donna dormiente. Conservato oggi nella torre dell'orologio del castello di Melfi, la sua datazione \u00e8 da riferirsi intorno alla seconda met\u00e0 del II secolo d.C.\nUn'argomentata ipotesi \u00e8 che il monumento possa essere appartenuto a un'esponente della \"gens Brutia\". Gruppo familiare di origini lucane, asceso a grande potenza in et\u00e0 imperiale e molto legato alla dinastia degli Antonini, al punto che Bruzia Crispina sposer\u00e0 l'imperatore Commodo.\nStoria medievale.\nRoccaforte longobarda della \"Contea di Conza\" costruita sulle rovine dell'antica \"Strapellum\", accolse alla fine del secolo X una fiorente comunit\u00e0 basiliana. All'inizio del secolo XI, fu conquistata dai Normanni subito dopo Melfi.\nFu Sede Vescovile per quasi 1000 anni (dal 603 al 1528, anche se le datazioni ufficiali riportano l'anno 603, e, con un grosso vuoto storiografico si passa dal 1026 al 1528) per mano di Papa Gregorio I che nell'anno 603, a premura di Teodolinda regina dei Longobardi e del Re Agilulfo, per assecondare il desiderio dei Principi di Rapolla, fonda la Diocesi con Agnus I, primo Vescovo di Rapolla\nNel 1127 fu assalita e saccheggiata da Lotario II. \nSchieratasi in favore di Roberto di Loritello, fu assalita e distrutta dai Normanni nel 1163. Ricostruita e fortificata da Guglielmo il Buono, fu terra demaniale sotto gli Svevi. \nRibelle a Manfredi dopo la morte di Corrado, fu riconquistata da Galvano Lancia che la tenne sino al 1266. Assegnata da Carlo I d'Angi\u00f2 a Giovanni Galard, ad Herveo de Chevreuse e poi ad Anselino de Toucy, alla fine del secolo XIII era feudo di Ugone de Sully.\nRoberto d'Angi\u00f2 l'assegn\u00f2 alla regina Sancha d'Aragona che la vendette nel 1344 al Conte di Mirabella. Incamerata dalla Corona, nel 1416 fu incorporata nello feudo di Melfi ed assegnata a Giovanni Caracciolo. Nel 1532 Carlo V la concesse a Diego Orlando de Mendoza. \nFeudo di Ruiz Gomez de Silva nel 1554, fu assegnata nel 1567 a Nicola Grimaldi con il titolo di conte. Passata ai Gesualdo, nel 1603 fu acquistata da Ettore de Brayma. Da questi pass\u00f2 nel 1621 ai Carafa, nel 1632 a Lelio Penchi ed ai Caracciolo.\nMonumenti e luoghi d'interesse.\nRapolla in quanto storica sede vescovile vanta un alto numero di costruzioni sacre anche rurali. Si contano tre conventi, due monasteri, tre croci, dieci laure, cinque eremi, sette chiese, e, se si considera il passato come curia vescovile, perfino la badia di Santa Maria di Pierno e la badia di Monticchio.\nChiesa di Santa Lucia.\nDi origine normanna e ispirata a modelli bizantini, fu la prima cattedrale di Rapolla. Ha una forma planimetrica di epoca romanica derivante dalla fusione della pianta a croce greca con la basilicale latina a tre navate. Si ottiene cos\u00ec un organismo basilicale costituito da un doppio schema di chiesa a croce greca posto l'uno di seguito all'altro, con la saldatura nell'asse trasversale mediano. Le navate sono coperte da volte a botte quella principale e da volta a crociera le navate laterali. I due vani di incrocio sono coperti da una cupola ellittica. In ogni cupola il raccordo tra la calotta e le pareti verticali di sostegno \u00e8 risolto con pennacchi sferici. La luce penetra da due finestrelle situate all'altezza del raccordo e disposte secondo l'asse longitudinale dell'edificio. L'assetto esterno risulta molto variato e improntato alla caratteristica volumetria bizantina. La facciata principale, orientata ad ovest, segue il profilo dell'ordinamento interno delle navate, con la nuda parete a intonaco, appena ravvivata dal chiaroscuro del portale e della finestra soprastante. Il portale, improntato su modelli pugliesi, ha gli stipiti coi capitelli a foglie d'acanto spinoso e l'architrave, ornato da girali di tralci, con doppio arco di scarico. La soprastante finestra, che illumina la navata centrale, ripete lo schema architravato con archivolto, del portale. L'abside a pianta semi circolare, sporge sulla facciata est e si eleva col ripido tetto conico sino al culmine delle falde di copertura della navata centrale. La nuda parete curva \u00e8 interrotta dalla finestrella assiale per il mistico raggio di sole sull'altare. Lateralmente si apre la finestrella per la luce alle rispettive navate. Le rettilinee facciate laterali, orientate a nord e a sud, denotano la varia volumetria delle coperture con predominio dei due tiburi, ognuno composto da un basso parallelepipedo quadrangolare con sovrastante tetto piramidale, di chiara derivazione pugliese. In queste facciate si aprono finestre assai limitate, specie di feritoie con strombatura interna, la cui luce non raggiunge 20\u00a0cm. di larghezza e un metro di altezza. Il campanile, che si eleva sul fianco sud della chiesa, conserva l'antica fisionomia sino al livello della cella campanaria. Esisteva su questo lato il palazzo vescovile. La erezione della nuova e pi\u00f9 vasta cattedrale, iniziata nel 1209 dal vescovo Riccardo e consacrata nel 1253 da Giovanni II d'Anglona, segn\u00f2 il declino dell'antica chiesa di S. Lucia che, spogliata delle pregevoli opere d'arte, fu chiusa al culto. Non esistono notizie sullo stato di conservazione dello edificio nei secoli seguenti \u00e8 certo per\u00f2 che esso doveva trovarsi in tristi condizioni quando fu visitato dal vescovo Alessandro Rufino (A.D. 1568) che, preoccupato dall'imminente crollo, decise di ripararla a proprie spese e restituirla al culto. Dopo i lavori fu ufficiata dalla congrega di San Michele, la quale vi fece eseguire la sostituzione dell'antico altare e la creazione di un vano sotterraneo per la tumulazione dei defunti. Nel secolo seguente l'interno del tempio fu ulteriormente svilito con trite decorazioni barocche e l'apertura di due finestre nella facciata principale. Dopo i vari restauri la chiesa di Santa Lucia \u00e8 stata riportata allo stato originale. L'anno di costruzione della chiesa si deve assegnare a qualche decennio dopo la met\u00e0 dell'XI secolo.\nConcattedrale di San Michele Arcangelo.\nLa cattedrale fu costruita su un'antica chiesa paleocristiana distrutta dai melfitani nel 1183 (chiesa paleocristiana che a sua volta fu costruita su un tempio greco). I lavori iniziarono nel 1209 con la costruzione del campanile ad opera di Mastro Sarolo da Muro Lucano, al quale si deve la paternit\u00e0 dei bassorilievi raffiguranti l\"Annunciazione\" e il \"Peccato originale\"; l'opera fu commissionata dal vescovo Riccardo. La cattedrale fu ultimata nel 1253 da Melchiorre di Montalbano, autore del portale tardo-romanico, sotto il vescovo Giovanni II. All'interno dell'ex cattedrale sono custoditi: un crocifisso ligneo policromo del XIII secolo (croce ad albero del tipo gotico-renano), tra i pi\u00f9 belli dell'arte meridionale; statua lignea del XII secolo (Santa Maria in Elice); un dipinto su tavola con colori a tempra raffigurante la Madonna nera con Bambino in braccio di arte bizantina del 1278; i due dipinti di Giovan Battista Vela del 1777 (\"San Giuseppe con bambino\" e la \"Madonna con Bambino e Santi\". La chiesa all'interno si presenta con un impianto a tre navate a croce latina, divise da pilastri, i cui primi quattro hanno forma ottagonale. I primi due sono attualmente inglobati nella facciata, che un tempo doveva essere pi\u00f9 avanzata. All'attivit\u00e0 del Melchiorre sono attribuiti oltre al portale della chiesa, i due imponenti pilastri cruciformi con otto colonnine incastrate e i semi-pilastri corrispondenti nelle navate laterali. Le campate successive sono frutto di un intervento trecentesco, ad opera del vescovo Pietro Scarrier, confessore della regina Sancia d'Aragona e precettore di San Ludovico d'Angi\u00f2, fratello di Roberto d'Angi\u00f2). Sui pilatri della navata centrale e laterale compaiono i consueti ornamenti vegetali a \u201ccrochets\u201d, sugli altri lati spuntano teste di felini, scimmie, eccetera; tutti simboli allusivi al male, opera di Melchiorre da Montalbano. La cattedrale fu ricostruita pi\u00f9 volte a causa dei vari terremoti (1694, del 1930 quando la cattedrale fu completamente distrutta e riaperta al culto il 15 agosto 1959; nel 1980 sub\u00ec gravi danni parte della cattedrale e il campanile che con la riapertura al culto nel 2000 fu ulteriormente ribassato).\nChiesa del Crocifisso.\nLa parte posteriore della chiesa del Crocifisso (eretta su una laura basiliana e restaurata negli anni cinquanta del secolo scorso) accoglie alcune nicchie scavate nella roccia con resti di affreschi deperiti del secolo XIII.\nChiesa di San Biagio.\nNon si hanno notizie certe circa la sua fondazione, nemmeno in bolle pontificie. L'unica notizia che segnala la sua presenza \u00e8 quella di G. Fortunato che nel 1276 la include nell'elenco delle sei parrocchie di Rapolla. Presumibilmente, il primo nucleo della Chiesa di San Biagio viene costruita tra il XII e il XIII secolo su una laura o eremo. La chiesa ha un'architettura modesta, un modello quasi unico nel suo genere, caratterizzato dalla commistione di stile latino e bizantino, con una torretta che si innalza sul tetto. La facciata della chiesa coincide con la parte laterale sinistra, nella quale si aprono la porta d'ingresso rettangolare, sormontata da un'apertura ovale orizzontale, e due monofore ad arco. Il campanile che si eleva a destra della facciata presenta una monofora ad arco e, pi\u00f9 in alto, all'altezza della cella campanaria, una bifora a sesto acuto. Secondo alcuni studiosi la torre campanaria ha le caratteristiche di una torre di difesa medievale. All'interno si conservano resti di una cripta rupestre, ridotta ad una nicchia, inglobata nell'edificio in muratura, ove il perimetro laterale destro, addossato alla parete rocciosa occultava una piccola abside interamente affrescata. Il vano conserva un affresco rappresentante la scena della Crocifissione con la Madonna, Maria Maddalena e San Giovanni e un medaglione con Agnello mistico in alto. Nelle pareti laterali altre due immagini raffigurano \"San Biagio\" e \"San Nicola\". Dopo alcuni lavori di ristrutturazione, \u00e8 apparsa una splendida immagine medievale di Santa Caterina di Alessandria, perfettamente riconoscibile, perch\u00e9 rappresentata con la ruota sacrificale. Tutti gli affreschi sono databili tra il XIII e il XIV secolo. Oltre agli affreschi, viene conservata la statua lignea di San Biagio, capolavoro di arte locale del XII secolo (tronco di sorbo), oltre ad essere custodite le sacre reliquie, che il 24 febbraio 2010 furono incastonate nella statua. Essa fu ricostruita nel XVIII secolo secondo uno stile baroccheggiante, inglobando la torre campanaria.\nCroce di San Biagio.\nLa croce di San Biagio anticamente era in legno, ma i monaci nel 1321 la realizzarono in pietra vulcanica grigia. Nel capitello sono raffigurate quattro figure: San Benedetto, capo del monachesimo occidentale; San Basilio, capo dei monaci basiliani; San Vitale, con mantello tra le mani in procinto di partire; San Guglielmo da Vercelli che si sistema il saio. Nella zona basamentale, sui quattro lati, sono scolpiti i simboli delle quattro confraternite allora esistenti a Rapolla: la figura del Calvario per la confraternita del crocifisso; la figura della morte per l'Annunziata; il cuore per il Sacro Cuore della Cattedrale; la Margherita per Santa Lucia.\nChiesa dell'Annunziata.\nVenne costruita nel 1059 da Roberto il Guiscardo; durante i lavori le maestranze ricevettero l'ordine di demolire l'antica chiesetta di Santa Caterina d'Alessandria, la chiesa fu ultimata nel 1071. Sull'antica chiesa venne costruita la chiesa del XVIII secolo di stile barocco. La chiesa presenta una facciata a capanna in muratura. Il portale \u00e8 in legno; sul portale c'\u00e8 una lunetta con dentro una targa con la scritta in latino: ANGELUS DOMINI NUNCIAVIT MARIAE-A.D.1770 (L'Arcangelo Gabriele annuncia la lieta novella a Maria), mentre il 1770 \u00e8 l'anno di fondazione della chiesa. L'organo che in essa si trovava venne donato dalla regina Sancia, moglie di Roberto d'Angi\u00f2. Dei quadri presenti nella chiesa \u00e8 rimasto solo il dipinto di olio su tela dell\"Annunciazione\" del 1700 di scuola napoletana; sulle pareti laterali vi sono le statue lignee di San Pasquale Baylon e di San Vincenzo Ferrer. La porta con piccolo atrio e le colonne costituivano parte integrante dell'antico monastero di Santa Caterina D'Alessandria.\nPorta medievale dell'Annunziata.\nInsieme alla porta medievale a sesto acuto detta dell'Annunziata, che era la porta d'ingresso principale del paese, si pu\u00f2 ammirare una porzione superstite dell'antica cinta muraria di Rapolla. Prima dell'inizio della rampa si pu\u00f2 vedere un tiglio secolare.\nChiesa della Madonna della Stella.\nIn origine era un eremo che un monaco basiliano ricav\u00f2 dalle rovine di una cantina danneggiata dal terremoto; poi divenne laura e infine chiesa regolarmente iscritta nei Registri di Camera della Santa Sede, nonostante le ridottissime dimensioni. Con ogni probabilit\u00e0 \u00e8 l'eremo pi\u00f9 antico del paese, essendo l'unico citato sia dalla storiografia bizantina sia dalle opere pi\u00f9 famose dei critici d'arte. Sulla parete di fondo una pittura bizantina dell'XI secolo rappresenta la Madonna della Stella con in braccio il Bambino Ges\u00f9. Si nota che, diversamente da come generalmente \u00e8 rappresentato nella storia dell'arte bizantina, il Bambino non ha il braccio alzato in segno di benedizione, ma d\u00e0 l'impressione di reggere in mano la fulgida stella che vistosa brilla sul petto della Madonna. La rappresentazione ritrae al centro la Madonna; San Biagio a destra e San Michele a sinistra, che con un piede scaccia il demonio.\nCroce sotto il tiglio.\nLa croce in pietra traforata \u00e8 posizionata su una colonna di pietra grigia. Essa fu innalzata nel 1315, in ricordo della visita del re Roberto d'Angi\u00f2 che, di ritorno da un viaggio in Puglia, si ferm\u00f2 a Rapolla. Era posta nella piazza sulla quale si aprivano la cantina, il \"Trappeto regio\", la taverna, il dazio e la stadera, in un punto dove confluivano i \"tre tratturi\". In tempi pi\u00f9 recenti la croce \u00e8 stata smontata e abbandonata, nell'attesa che venissero ultimati dei lavori di sistemazione del Vallone e solo nel 1983 fu nuovamente rimontata.\nParco urbano delle cantine.\nCaratteristica peculiare del territorio di Rapolla sono le cavit\u00e0 ipogee presenti su ogni versante di un crinale tufaceo. Gli stessi fabbricati del centro storico, esposto a sud-est, sono stati edificati a chiusura e in ampliamento di cavit\u00e0 ipogee preesistenti.\nParticolare \u00e8 il sito del Parco urbano delle cantine, istituito con la Legge Regionale 5 febbraio 2010, n. 12 unitamente ai comuni di Barile, Roccanova, Pietragalla, Sant'Angelo Le Fratte e Tolve, ed ubicato esattamente di fronte al centro storico. Il sito, costituito da cavit\u00e0 ipogee con una sola parete di chiusura esterna e, spesso con un cortile antistante, si sviluppa lungo il versante N-O di un crinale digradante con lieve ed omogenea pendenza verso N-E, sovrastante il vallone dell'Ontrolmo, oggi via Fosso Tiglio. La rete viaria \u00e8 costituita da un'arteria principale, via Monastero, che si collega con via Fosso Tiglio, e da numerose vie secondarie che da essa si diramano.\nTali cavit\u00e0 sono destinate da tempi remoti alla conservazione dei vini prodotti sulle vicine colline soleggiate, e la scelta di ubicarle proprio a nord-ovest scaturisce dal fatto che non essendo un'esposizione soleggiata, (\"a mang\u00f3s\" secondo il dialetto locale), consente di contenere le escursioni termiche che possono alterare le temperature interne richieste per la conservazione dei vini.\nL'area \u00e8 stata, circa un decennio prima dell'emanazione della Legge Regionale 12/2010 interessata da un intervento di riqualificazione e recupero architettonico, e ospita da diversi anni la sagra della castagna e dei prodotti tipici, una manifestazione enogastronomica a sfondo culturale e rievocativo, meta di visitatori provenienti anche dalle regioni limitrofe.\nCultura.\nMusica.\n\u00c8 il 1886 l'anno della prima formazione orchestrale col maestro Caruso. Dopo Caruso la banda musicale pass\u00f2 nelle mani del maestro Pasquale Cerone. Negli anni si sono costituiti pi\u00f9 gruppi bandistici, attualmente sono:\nEconomia.\nSi coltivano cereali, castagne, fichi, olive, uva e peperoncini piccanti.\nAssai attiva \u00e8 l'industria vinicola (\"aglianico\", \"malvasia\" e \"moscato\" del Vulture) e olivicola (olio extravergine da uliveti di qualit\u00e0 \"Coratina\" o dell'ormai autoctona \"Ogliarola\", importata dagli antichi greci, oggi diffusa e infatti denominata \"Rapollese\").\nAbbastanza sviluppato \u00e8 il turismo legato alle cure termali che sfruttano le propriet\u00e0 terapeutiche delle acque minerali.\nL'economia territoriale, dopo anni di ristagno economico (dal dopoguerra ad inizio anni ottanta), che ha causato consistenti flussi migratori, ha subito prima, negli anni ottanta, un notevole impulso dovuto agli ingenti finanziamenti per la ricostruzione successiva al sisma del 23 novembre 1980 e, negli anni novanta, un nuovo modello economico dovuto all'insediamento del complesso industriale di San Nicola di Melfi che vede impiegata buona parte della manodopera locale.\nSport.\nCalcio.\nLa principale squadra di calcio della citt\u00e0 \u00e8 l' \"A.S.D. Rapolla Calcio\" che milita nel girone A lucano di 1\u00aa Categoria. \u00c8 nata nel 2007. I colori sociali sono: il bianco ed il giallo. Nella stagione 2014/2015 ha militato in Promozione. La squadra gioca le sue partite casalinghe allo Stadio Comunale, che ha una capienza di 800 spettatori."}
{"id": "2545380", "revid": "1318658", "url": "https://it.wikipedia.org/wiki?curid=2545380", "title": "Houston Rockets 1980-1981", "text": "La stagione 1980-81 degli Houston Rockets fu la 14\u00aa nella lega per la franchigia.\nGli Houston Rockets arrivarono secondi nella \"Midwest Division\" della \"Western Conference\" con un record di 40-42. Nei play-off vinsero il primo turno con i Los Angeles Lakers (2-1), la semifinale di conference con i San Antonio Spurs (4-3), la finale di conference con i Kansas City Kings (4-1), perdendo poi la finale NBA con i Boston Celtics (4-2)."}
{"id": "2545383", "revid": "1320031", "url": "https://it.wikipedia.org/wiki?curid=2545383", "title": "ATP Challenger Series 1978", "text": "L'ATP Challenger Series del 1978 \u00e8 stata la prima edizione del secondo livello di tornei per professionisti organizzata dall'ATP. Il circuito prevede tornei con un montepremi che da 25.000 dollari.\nCalendario.\nFebbraio.\n\"Nessun evento\"\nMarzo.\n\"Nessun evento\"\nAprile.\n\"Nessun evento\"\nMaggio.\n\"Nessun evento\"\nDicembre.\n\"Nessun evento\""}
{"id": "2545385", "revid": "173617", "url": "https://it.wikipedia.org/wiki?curid=2545385", "title": "Miguel Lora", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1979.\nLa carriera.\nCampione del mondo dei pesi piuma dal 1985, battendo Daniel Zaragoza, al 1988."}
{"id": "2545388", "revid": "26299525", "url": "https://it.wikipedia.org/wiki?curid=2545388", "title": "Colonia francese", "text": ""}
{"id": "2545391", "revid": "712828", "url": "https://it.wikipedia.org/wiki?curid=2545391", "title": "Naruto", "text": " \u00e8 un manga scritto e disegnato da Masashi Kishimoto e pubblicato dall'ottobre 1999 al novembre 2014 sulla rivista \"Weekly Sh\u014dnen Jump\" di Sh\u016beisha, per un totale di 15 anni di serializzazione. I 700 capitoli realizzati sono stati raccolti in 72 volumi \"tank\u014dbon\" sotto l'etichetta Jump Comics; il manga \u00e8 stato tradotto e pubblicato in diverse lingue, tra cui in inglese da Viz Media, in italiano da Planet Manga, in francese da Kana, in tedesco da Banzai! e in spagnolo da Gl\u00e9nat.\nLa trama segue le avventure e le vicissitudini del giovane Naruto Uzumaki, il quale, partendo da ninja inetto e diventando via via pi\u00f9 forte, cerca di cambiare il suo mondo, inseguendo il sogno di diventare hokage.\nDal manga sono state tratte due serie televisive anime entrambe prodotte dalla Pierrot e andate in onda su TV Tokyo: la prima, , composta da 220 episodi e adattante i primi 27 volumi del fumetto, \u00e8 stata trasmessa in Giappone dal 3 ottobre 2002 all'8 febbraio 2007; la seconda, , andata in onda dal 15 febbraio 2007 al 23 marzo 2017, \u00e8 l'adattamento animato dei volumi dal 28 in poi. Inoltre, la serie \u00e8 stata trasposta in altri media come romanzi, videogiochi, film e OAV.\n\"Naruto\" \u00e8 una delle serie manga e anime pi\u00f9 famose e di successo al mondo. Con oltre 250 milioni di copie \u00e8 il quarto manga pi\u00f9 venduto al mondo, dietro \"One Piece, Golgo 13\" e \"Dragon Ball\".\nTrama.\nNaruto Uzumaki \u00e8 un ninja dodicenne del Villaggio della Foglia con il sogno di diventare hokage, il ninja pi\u00f9 importante del villaggio. Naruto ha passato l'infanzia nell'emarginazione e, durante uno scontro con Mizuki, un ninja traditore, viene a scoprirne il motivo: dentro di lui \u00e8 sigillata la Volpe a Nove Code, uno dei nove cercoteri, giganteschi demoni sovrannaturali. Dopo avere sconfitto Mizuki, Naruto viene promosso all'accademia ninja e viene integrato nel gruppo sette composto, oltre a lui, da Sasuke Uchiha, Sakura Haruno e il maestro Kakashi Hatake. Dopo varie avventure, Sasuke decide di abbandonare il villaggio per allenarsi con Orochimaru e ottenere il potere necessario per uccidere suo fratello Itachi con lo scopo di vendicare il suo clan, da lui apparentemente sterminato senza un chiaro movente. Con il tentativo fallito di redimere Sasuke e la sua conseguente fuga dal paese, Naruto decide di abbandonare il Villaggio della Foglia e intraprendere con il maestro Jiraiya un lungo allenamento.\nDopo circa due anni e mezzo, Naruto fa ritorno al Villaggio della Foglia e riprende il suo ruolo come membro del team 7. L'Organizzazione Alba, dedita alla cattura e all'imprigionamento di tutti i nove cercoteri insiti in altrettante forze portanti per portare a termine un enigmatico scopo, \u00e8 alla ricerca di Naruto, il quale dovr\u00e0 scontrarsi con alcuni suoi membri. Con la morte del fratello Itachi, Sasuke scopre la verit\u00e0 dietro allo sterminio del clan Uchiha; consumato nuovamente dall'odio e dalla vendetta, il giovane ninja traditore si unisce ad Alba per ottenere da questa la forza per distruggere il villaggio natio. Le avventure di Naruto procedono quindi nel tentativo di difendere s\u00e9 stesso e il suo villaggio dall'Organizzazione Alba mentre cerca di riportare sulla retta via l'amico Sasuke.\nPersonaggi.\nGli avvenimenti principali della storia ruotano attorno a tre personaggi principali: Naruto Uzumaki, Sasuke Uchiha e Sakura Haruno, i quali, dopo essersi diplomati all'accademia ninja, vengono inseriti in una squadra di quattro elementi denominata gruppo 7 o gruppo Kakashi, dal nome del quarto membro e maestro Kakashi Hatake.\nNaruto, protagonista della storia, \u00e8 un ragazzo piuttosto irruente e impulsivo. Viene evitato e disprezzato dalla maggior parte degli abitanti di Konoha poich\u00e9 nel suo corpo \u00e8 sigillata la Volpe a Nove Code, il demone che ha distrutto il villaggio. Al fine di ottenere il rispetto e la fiducia dei suoi compaesani, cresce in lui il sogno di diventare hokage, il ninja pi\u00f9 forte del paese. Nel corso della storia imparer\u00e0 nuove tecniche e abilit\u00e0, diventando pi\u00f9 forte, ma soprattutto pi\u00f9 maturo e determinato. Sasuke \u00e8 designato per essere il rivale di Naruto, rispetto al quale \u00e8 caratterialmente l'opposto: calmo, freddo, risoluto e pacato. Egli \u00e8 l'unico membro sopravvissuto del clan Uchiha, sterminato dal fratello Itachi, evento che cambier\u00e0 radicalmente la sua vita e che lo porter\u00e0 a ricercare ossessivamente il potere necessario a vendicarsi di Itachi, fino ad affidarsi agli insegnamenti di Orochimaru, principale antagonista della prima parte del manga. Sakura \u00e8 un'intelligente ragazza \"kunoichi\" debole in battaglia ma che eccelle nell'aspetto teorico delle arti ninja. Kakashi \u00e8 il maestro jonin dei giovani ninja e il leader del gruppo 7; \u00e8 uno \"shinobi\" calmo, composto e apatico.\nDurante il suo percorso di crescita, Naruto incontrer\u00e0 ninja avversari come Zabuza e Haku o altri con cui far\u00e0 amicizia come Shikamaru Nara, Hinata Hyuga e Rock Lee e i tre ninja leggendari Jiraiya, Tsunade e Orochimaru che diventeranno i mentori dei tre protagonisti nell'intervallo di tempo tra le due parti del manga. Col proseguimento della trama, Naruto conoscer\u00e0 anche ninja appartenenti ad altri villaggi come Gaara, Killer Bee e ninja traditori come i membri dell'Organizzazione Alba comandati da Nagato cos\u00ec come i ninja risorti da Kabuto Yakushi durante la grande guerra ninja, tra cui Hashirama Senju e Madara Uchiha, fondatori del Villaggio della Foglia.\nAmbientazione.\nIl mondo dei ninja \u00e8 diviso in paesi governati dai , signori feudali, e alcuni paesi hanno un villaggio ninja in cui \u00e8 concentrata la propria forza militare. Tra questi numerosi paesi, cinque vengono riconosciuti come principali a causa della loro elevata potenza militare: il Paese del Fuoco, il Paese del Vento, il Paese del Fulmine, il Paese della Terra e il Paese dell'Acqua, ognuno rappresentato da una delle cinque alterazioni del chakra.\nIl capo delle forze militari di un villaggio ninja \u00e8 il , solitamente il ninja pi\u00f9 potente del villaggio, ed \u00e8 colui che impartisce gli ordini e assegna le missioni ai vari ninja i quali, a seconda delle loro conoscenze e delle loro abilit\u00e0, vengono divisi in tre gradi: , e .\nCi\u00f2 che differenzia un essere umano comune da un ninja \u00e8 l'utilizzo da parte di questi ultimi del chakra: l'unione tra l'energia fisica e mentale che viene incanalata attraverso un particolare presente in ogni individuo, simile a quello sanguigno, tramite il quale pu\u00f2 raggiungere tutte le cellule del corpo. Il chakra pu\u00f2 essere alterato in cinque tipi di chakra elementali a seconda della natura della persona: fuoco, vento, fulmine, terra e acqua. Utilizzando e impastando correttamente il chakra, si pu\u00f2 ricorrere alle tecniche ninja, le quali si suddividono in tre categorie principali: \nOltre a questi tre tipi principali, esiste una categoria speciale chiamata , la quale \u00e8 impossibile da apprendere con l'allenamento poich\u00e9 viene trasmessa solo geneticamente.\nTra gli utilizzatori di chakra vi sono inoltre nove , creature giganti dall'aspetto animale dotate di un'enorme quantit\u00e0 di chakra e di un numero di code che varia da 1 a 9. A causa della loro forza e della distruzione che sono in grado di causare, gli uomini hanno sempre cercato di controllarle rinchiudendole in individui che potessero sfruttare la loro forza, chiamati .\nProduzione.\nDopo aver vinto il premio Hot Step con il \"one shot\" \"Karakuri\", Masashi Kishimoto ebbe dei dubbi se continuare o meno a sviluppare la storia a causa del gran numero di combattimenti presenti e cambi\u00f2 cos\u00ec intreccio, sviluppandone uno in cui potesse approfondire il tema della fiducia nelle persone: nacque cos\u00ec il capitolo autoconclusivo \"Naruto\", un manga incentrato sulla magia e con protagonista il personaggio omonimo, una piccola volpe a nove code capace di assumere le sembianze di un giovane ragazzo biondo, che venne pubblicato su \"Akamaru Jump\" nell'estate del 1997. Kishimoto cre\u00f2 il personaggio di Naruto in modo che lo rispecchiasse \u2014 dall'avere un sogno ritenuto irrealizzabile da chi lo circonda all'amore per il \"ramen\" \u2014 donandogli per\u00f2 la capacit\u00e0 di non arrendersi di fronte alle difficolt\u00e0 che si frappongono tra s\u00e9 stesso e i suoi obiettivi. La storia ottenne un successo tale da consentire a Kishimoto di trasporla da capitolo autoconclusivo a serie regolare, ma l'autore cambi\u00f2 la maggior parte degli elementi presenti nella prima versione lasciando inalterati solo il titolo del manga e il carattere di Naruto. Poich\u00e9 per il lettore sarebbe stato difficile immedesimarsi in un animale, Kishimoto decise di invertire le figure della volpe e della sua trasformazione rendendo cos\u00ec la forma umana il vero personaggio; dopodich\u00e9 si concentr\u00f2 sulla creazione della volpe, realizzando un bozzetto da cui ebbe origine l'aspetto definitivo dell'animale e da cui inizi\u00f2 lo sviluppo del mondo di \"Naruto\". La geografia fittizia del manga fu basata sulle impressioni e sugli stereotipi che, a detta di Kishimoto, gli occidentali hanno nei confronti del Giappone; cre\u00f2 cos\u00ec un mondo fantasy giapponese ambientato in un'epoca imprecisata, partendo dal design del Villaggio della Foglia che prese isprazione dal suo paese natale nella prefettura di Okayama. Il personaggio di Naruto presente nella serie regolare rimase molto simile a quello disegnato nel \"one shot\" con differenze minime come le scarpe e il volto leggermente diversi, mentre Kishimoto rimosse dal suo aspetto definitivo gli occhiali sostituendoli con un coprifronte ninja a causa dell'elevato tempo richiesto per disegnarli.\nTra le tematiche trattate nel manga, sono presenti il passaggio di responsabilit\u00e0 e insegnamenti tra le varie generazioni e l'accettazione del prossimo, oltre l'importanza del confronto e del dialogo: a differenza degli \"sh\u014dnen\" di combattimento moderni dove lo scontro fisico e la componente violenta predominano, Kishimoto volle intraprendere una nuova strada con \"Naruto\", facendo in modo che il protagonista si misuri con l'avversario non solo tramite il combattimento ma anche attraverso la discussione, in modo tale che possano essere comprese appieno le motivazioni dei suoi nemici e che le cause scatenanti dei conflitti non si ripetano pi\u00f9 in futuro. Infatti gli antagonisti del mondo di \"Naruto\" sono stati sviluppati partendo prima dalla morale del personaggio e solo in seguito caratterizzati sotto il punto di vista fisico e di capacit\u00e0 in combattimento. In \"Naruto\" \u00e8 scarsa la presenza di elementi romantici poich\u00e9 Kishimoto ha trovato difficile inserirli nella storia, nonostante abbia poi asserito che durante il proseguimento del manga il romanticismo sarebbe stato pi\u00f9 presente.\nKishimoto ha prediletto un disegno pulito e dei personaggi tratteggiati in maniera realistica per rendere pi\u00f9 verosimili gli scontri fisici, riprendendo inoltre scene provenienti da altre serie manga o da film e lasciandosi influenzare dallo stile di disegno e scenografico di altri \"mangaka\" e \"character designer\", come Tetsuya Nishio, responsabile del design dei personaggi dell'anime \"Ninku\", di cui Kishimoto era fan, ma specialmente da Katsuhiro \u014ctomo, creatore di \"Akira\" e da Hiroaki Samura, autore de \"L'immortale\", di cui ha studiato la suddivisione delle tavole e il ritmo da dare al manga. Nel disegnare i vari personaggi, Kishimoto ha seguito principalmente un percorso fatto di cinque punti: concepimento, creazione di una bozza, inchiostrazione, inserimento delle ombreggiature e colorazione.\nRiferimenti culturali.\nI riferimenti nel manga al mondo dei ninja sono numerosi: le armi utilizzate nella serie sono ispirate a quelle realmente utilizzate dai ninja, dagli \"shuriken\" alle \"katane\", mentre gli equipaggiamenti utilizzati dai \"jonin\" e dagli ANBU prendono spunto dai giubbotti mimetici americani PASGT Flak Vest con l'aggiunta di tasche e dai giubbotti anti-proiettile senza spalline.\nMolti elementi del mondo di \"Naruto\" traggono ispirazione da religioni e da filosofie orientali oltre che dal folclore nipponico; ne sono esempio i vari cercoteri come la Volpe a Nove Code, basata sulla figura della \"kitsune\" che, nell'arcipelago nipponico, viene considerata una creatura sovrannaturale e a cui vengono attribuiti vari poteri che incrementano col passare degli anni e con l'aumentare delle code (fino a un totale di nove); stesso discorso per Shukaku, Matatabi e Gy\u016bki, per cui Kishimoto si ispir\u00f2 rispettivamente agli \"y\u014dkai\", \"tanuki\", \"nekomata\" e \"ushi-oni\", mentre il Gorilla a Quattro Code deriva dal personaggio di Sun Wukong del romanzo classico cinese \"Il viaggio in Occidente\" e dalla trasformazione in gorilla di Son Goku di \"Dragon Ball\". \"Il viaggio in Occidente\" \u00e8 servito anche da ispirazione per i personaggi di Kinkaku e Ginkaku e per i cinque tesori dell'Eremita delle Sei Vie che hanno lo stesso nome della controparte presente nel romanzo. Le maschere ANBU si rifanno ai \"tengu\", creature mitologiche dall'aspetto umano ma dotate di ali sulla schiena e con una maschera diversa a seconda della loro specie. I tre ninja leggendari sono ispirati al racconto \"Jiraiya goketsu monogatari\" cos\u00ec come le creature da loro evocate, che inoltre compongono un gioco simile alla morra cinese. Deriva invece dall'Hanafuda, un gioco d'azzardo con le carte, il nome del trio Ino-Shika-Cho che rappresenta una delle combinazioni di carte che danno punti al giocatore. Alcune delle tecniche utilizzate da Maito Gai riprendono il feng shui e i suoi animali guardiani dei punti cardinali: la tigre, la fenice, il drago e la tartaruga.\nL'autore ha preso inoltre spunto da edifici realmente esistenti, come il Castello di Iga-Ueno, ospitante uno dei musei ninja pi\u00f9 importanti del paese, e lo \"shachihoko\" posto sulla sua cima. Anche alcuni luoghi occidentali sono stati presi come ispirazione, ad esempio il monte degli hokage presente nel Villaggio della Foglia trae spunto dal Monte Rushmore.\nMedia.\nManga.\n\"Naruto\" \u00e8 stato serializzato in Giappone sulla rivista di Sh\u016beisha \"Weekly Sh\u014dnen Jump\" a partire dal numero 43 del 1999, uscito il 4 ottobre 1999, fino al numero 50 del 2014, pubblicato il 10 novembre 2014, uscita nella quale ha presentato un doppio capitolo, di cui uno interamente a colori, per un totale di 700 episodi. I capitoli sono stati raccolti in 72 volumi \"tank\u014dbon\" pubblicati da marzo 2000 a febbraio 2015 con cadenza irregolare sotto l'etichetta Jump Comics. A partire dal 22 settembre 2014 i capitoli della serie sono stati resi disponibili anche sulla rivista online \"Jump+\" tramite un'app per iOS e Android con uscite contemporanee a quelle della rivista cartacea.\nFuori dal territorio nipponico, il manga \u00e8 stato tradotto in pi\u00f9 di 23 paesi tra cui in Francia da Kana, in Spagna da Gl\u00e9nat, in Germania da Carlsen Verlag sulla rivista \"Banzai!\" e a Taiwan da Tong Li Publishing. Per il Nord America e per i paesi anglofoni, Viz Media ha pubblicato i capitoli della serie tradotti in inglese sulla rivista statunitense \"Shonen Jump\" a partire dal 7 gennaio 2003 mentre i volumi sono stati messi in commercio dal luglio 2003. In seguito alla chiusura della rivista, la serie \u00e8 stata serializzata sulla rivista digitale \"Shonen Jump Alpha\" insieme ad altri manga provenienti da \"Shonen Jump\" e pubblicata anche in formato e-book dal 6 febbraio 2012. Il 5 marzo 2011 \u00e8 iniziata la pubblicazione di una nuova edizione intitolata \"Naruto (3-in-1 Edition)\", in cui ogni albo raccoglie tre volumi \"tank\u014dbon\".\nIn Italia, il manga \u00e8 pubblicato da Planet Manga, divisione della Panini Comics, a partire dal 3 aprile 2003 con cadenza mensile fino al numero 22 e con cadenza variabile dal 23 in poi. La serie ha avuto anche diverse riedizioni: \"Naruto il mito\", una riedizione con traduzione riveduta, pubblicata dal 19 ottobre 2006; \"Naruto Gold\", una riedizione del manga dalle dimensioni pi\u00f9 grandi venduta dal 28 febbraio 2008 e in vendita anche nelle librerie; \"Naruto Gold Deluxe\", identica all'edizione \"Naruto Gold\" ma con la presenza della sovraccoperta, anch'essa in vendita dal 28 febbraio 2008; una nuova edizione da edicola in formato gold in uscita settimanalmente con \"La Gazzetta dello Sport\" e il \"Corriere della Sera\" con diversi contenuti extra a partire dal 29 aprile. Con l'inizio del 2021 \"La Gazzetta dello Sport\" rende disponibile una versione completamente a colori, denominata \"Naruto Color\".\nSerie televisive anime.\nUna prima serie televisiva anime tratta dai primi 27 volumi del manga e intitolata \u00e8 andata in onda dal 3 ottobre 2002 all'8 febbraio 2007 su TV Tokyo per un totale di 220 episodi, con la produzione affidata alla Pierrot e la regia generale a Hayato Date, mentre i personaggi di Naruto, Sasuke, Sakura e Kakashi sono stati doppiati rispettivamente da Junko Takeuchi, Noriaki Sugiyama, Chie Nakamura e Kazuhiko Inoue. Per la serie sono state registrate 9 sigle di apertura e 15 di chiusura, interpretate da artisti quali Hound Dog, Flow e Asian Kung-Fu Generation, con il compositore Toshio Masuda che si \u00e8 occupato della colonna sonora. A partire dal 1\u00ba gennaio 2003 la serie \u00e8 stata anche raccolta in 52 DVD, in seguito raccolti in box da 6 DVD ciascuno, di cui gli ultimi due sono stati pubblicati il 4 luglio 2007. Inoltre, per celebrare la fine della prima serie, TV Tokyo ha messo in vendita l'8 febbraio 2007 un DVD speciale contenente l'ultimo episodio, retroscena sulla produzione, interviste agli animatori e doppiatori e alcuni trailer della nuova serie. In seguito la serie \u00e8 stata rimasterizzata in HD e ritrasmessa dal 29 aprile 2009 al 6 luglio 2011 col titolo , con nuove sigle d'apertura e chiusura e il taglio di scene non esistenti nel manga.\n \u00e8 la seconda serie animata basata sul manga ed \u00e8 una trasposizione dei volumi dal 28 in poi; essa ha visto la partecipazione dello stesso staff della prima serie, eccetto la presenza di Yasuharu Takanashi che ha sostituito Toshio Masuda nella composizione della colonna sonora. La serie ha debuttato il 15 febbraio 2007, con un episodio speciale della durata di un'ora trasmesso su TV Tokyo, e si \u00e8 conclusa il 23 marzo 2017. Anche questa serie \u00e8 stata raccolta in DVD, il cui primo disco \u00e8 stato messo in vendita il 1\u00ba agosto 2007.\nL'anime \u00e8 stato trasmesso in pi\u00f9 di 60 paesi. In Germania, Spagna, Portogallo, Austria e Svizzera i diritti dell'anime di \"Naruto\" per il mercato televisivo e per l'home video sono stati acquistati da Panini. La prima serie \u00e8 andata in onda su Game One in Francia, Jetix nel Regno Unito, Jetix Espa\u0148a in Spagna e TV-Channel in Germania mentre la seconda nuovamente su Game One in Francia, Animax e FDF in Spagna e RTL II in Germania. Negli Stati Uniti, i primi 209 episodi della prima serie sono stati trasmessi dal 10 settembre 2005 al 31 gennaio 2009 su Cartoon Network con una replica in versione integrale andata in onda sul canale Adult Swim dal 1\u00ba dicembre 2012, mentre la seconda serie \u00e8 andata in onda prima sul canale Disney XD dal 28 ottobre 2009 per essere poi interrotta e riproposta dal primo episodio sul canale Adult Swim in versione integrale dal 5 gennaio 2014. Oltre che in TV, gli episodi di \"Naruto: Shippuden\" sono stati trasmessi in streaming, con doppiaggio originale e sottotitoli inglesi, sul sito Crunchyroll, resi disponibili un'ora dopo la trasmissione in Giappone dall'8 gennaio 2009 e da Viz Media sul sito Naruto.com il gioved\u00ec seguente l'uscita dell'episodio in Giappone dal 15 gennaio 2009 tramite i servizi video Hulu e Joost. In Nord America sono stati venduti anche i DVD di entrambe le serie: per la prima sono stati pubblicati box di tre DVD l'uno con episodi in versione integrale dal 4 luglio 2006 al 22 settembre 2009 congiuntamente a un'edizione limitata contenente diversi bonus, come lo storyboard e la bandana recante il simbolo della foglia; per la seconda sono stati pubblicati DVD di 4-5 episodi l'uno venduti a partire dal 29 settembre 2009.\nIn Italia la prima serie fu trasmessa dal 5 settembre 2006 al 7 luglio 2008 nel day-time su Italia 1. L'edizione italiana \u00e8 stata curata dalla Logos e il doppiaggio fu diretto da Pino Pirovano e Gabriele Calindri su dialoghi di Anna Grisoni, Francesca Bielli, Gabriella Fantini e Dominique Evoli; questi ultimi presentano numerose edulcorazioni per poter rendere l'opera pi\u00f9 adatta a un pubblico infantile, ad esempio sostituendo verbi come \"morire\" e \"uccidere\" e aggettivi come \"stupido\" o \"bastardo\" con dei sinonimi meno diretti. L'edizione trasmessa su Italia 1 fu inoltre censurata nel video tagliando o ricolorando le scene pi\u00f9 violente o sensuali, mentre in DVD e nelle repliche su Hiro e Italia 2 la serie \u00e8 stata proposta integralmente. Le sigle originali furono sostituite dal brano \"Io credo in me\", scritto e composto da Beppe Dati e Cristiano Macr\u00ec e cantato da Giorgio Vanni, unito a un montaggio di scene della serie. La seconda serie ha debuttato su Italia 1 l'11 novembre 2008 mentre le repliche sono andate in onda su Hiro dal settembre 2009 e su Italia 2 dal 7 aprile 2014; dal 16 dicembre 2014 su Italia 2 sono state trasmesse tutte le puntate senza censura. Dall'8 marzo 2017 la trasmissione dell'anime \u00e8 proseguita solo sul canale Italia 2 con la messa in onda delle nuove puntate inedite fino al 24 aprile 2017. Dopo un anno di pausa la serie \u00e8 stata poi ripresa con la trasmissione del restante pacchetto di episodi inediti dal 17 settembre al 17 dicembre 2018. La trasmissione dell'anime \u00e8 poi ripresa dopo due anni di pausa il 26 maggio 2021 con la messa in onda dei nuovi episodi inediti doppiati per poi terminare il 21 luglio e andare in pausa. Per la nuova serie \u00e8 stata preparata una nuova versione della sigla \"Io credo in me\" scritta da Beppe Dati, composta da Cristiano Macr\u00ec e cantata da Giorgio Vanni. Il doppiaggio \u00e8 stato nuovamente diretto da Pino Pirovano e affidato sempre allo studio milanese Logos, che ne ha nuovamente curato l'edizione italiana fino all'episodio 286. Successivamente, dopo tre anni di pausa dalla trasmissione delle ultime puntate inedite, il doppiaggio \u00e8 passato temporaneamente allo studio Kea Sound di Roma e la direzione a Perla Liberatori e Alessio Pelicella, il che ha portato a cambiamenti in parte del cast e nei dialoghi. Con la ripresa della trasmissione nel 2021 il doppiaggio \u00e8 ritornato allo studio Logos, che nel frattempo ha cambiato nome in LogoSound, e la direzione riaffidata a Pino Pirovano. Per il mercato home video i diritti di \"Naruto\" sono stati acquistati da Panini Video, che ha messo in vendita i primi 104 episodi in 24 DVD. I DVD presentano sia il doppiaggio effettuato da Mediaset sia l'audio in lingua originale con sottotitoli in italiano, senza censure e con la sigla cantata da Giorgio Vanni per la versione televisiva mentre le sigle originali sono state comunque inserite nella sezione Extra.\nOAV.\nSono stati distribuiti sei OAV tratti dal manga, tutti prodotti da Pierrot e diretti da Hayato Date con l'eccezione del quinto, diretto da Yuzo Sato. , il primo video della durata di 17 minuti, \u00e8 stato proiettato durante il Jump Festa 2003, mentre il secondo, , della durata di 40 minuti, \u00e8 stato trasmesso durante lo stesso evento nel 2004 ed entrambi furono raccolti nel DVD \"Naruto Jump Festa Collection\". \u00e8 stato allegato come extra nell'edizione giapponese del gioco \"\" uscito nel 2005. Un ulteriore OAV, il primo a presentare i personaggi come appaiono nella seconda serie animata, , \u00e8 stato distribuito nel 2008 all'interno del settimo DVD della serie. \"Naruto: The Cross Roads\" \u00e8 stato invece proiettato durante il Jump Festa 2009. Un sesto OAV, intitolato \"Naruto X UT\", \u00e8 stato distribuito nel 2011 in omaggio insieme ad alcune magliette dell'azienda giapponese d'abbigliamento UNIQLO, che ha realizzato anche l'episodio.\nFilm.\nDalla serie sono stati tratti 11 film animati prodotti da Studio Pierrot, di cui i primi tre basati sulla prima serie televisiva \"Naruto\" e i restanti otto ispirati alla seconda \"Naruto Shippuden\" (sebbene gli ultimi tre non contengano \"Shippuden\" nel titolo). I primi nove film sono storie autoconclusive fine a s\u00e9 stesse collocate parallelamente alle varie saghe delle due serie TV, mentre il decimo e l'undicesimo rientrano nella \"continuity\" della storia mandandola avanti, e sono ambientati, rispettivamente, tra i capitoli 699 e 700 e dopo lo spin-off \"Naruto Gaiden\" e alla fine della serie animata mostrando, il primo, la nascita della relazione tra Naruto e Hinata, e il secondo le vicende di Boruto, il figlio dei due; inoltre Masashi Kishimoto ha partecipato attivamente alla creazione e allo sviluppo del nono, del decimo e dell'undicesimo film.\nColonna sonora.\nLa colonna sonora della serie televisiva anime \"Naruto\" \u00e8 stata composta da Toshio Masuda e poi raccolta in tre CD disponibili rispettivamente dal 3 aprile 2003, 18 marzo 2004 e 27 aprile 2005. Con l'uscita dei tre film animati tratti dalla serie, sono stati pubblicati anche degli album contenenti la colonna sonora del rispettivo film. Per \"Naruto: Shippuden\", nonostante la presenza in alcuni episodi di musiche appartenenti alla prima serie, sono state composte musiche completamente nuove da Yasuharu Takanashi, raccolte in 2 CD venduti il 9 dicembre 2007 e il 16 dicembre 2009.\nOltre ai CD che raccolgono le musiche di sottofondo della serie, sono state commercializzate diverse raccolte delle sigle di apertura e chiusura delle due serie animate, dei film e degli OAV. Sono stati pubblicati anche due album che raccolgono le opening ed ending della prima serie, \"Naruto: Best Hit Collection\" e \"Naruto: Best Hit Collection II\", il 17 novembre 2004 e il 2 agosto 2006 e otto di queste canzoni sono state raccolte in un disco intitolato \"Naruto in Rock -The Very Best Hit Collection Instrumental Version-\" venduto dal 19 dicembre 2007. Un ulteriore CD intitolato \"Naruto All Stars\" \u00e8 stato pubblicato il 23 luglio 2008 e contiene dieci canzoni appartenenti alla serie \"Naruto\" remixate e cantate dai personaggi della serie, mentre 12 delle canzoni di apertura e chiusura di entrambe le serie e di alcuni film sono state raccolte nel Box DVD \"Naruto Super Hits 2006-2008\" pubblicato il 14 luglio 2010. Il 12 ottobre 2011 \u00e8 stato pubblicato un disco che racchiude le sigle di \"Naruto sh\u014dnen hen\". Successivamente, nei mesi di luglio e agosto 2012, sono state messe in commercio altre due raccolte: \"Naruto Greatest Hits!!!!!\" contenente alcune sigle dell'anime \"Naruto: Shippuden\" oltre che alcune sigle di film e OAV e \"Best Hit Naruto\" contenente altre sigle appartenenti alla seconda serie e ai film corrispondenti.\nRomanzi.\nDal manga sono stati tratti due romanzi entrambi contenenti illustrazioni realizzate da Masashi Kishimoto: il primo, scritto da Masatoshi Kusakabe (traduzione di Emanuele Granatello), si intitola che traspone fedelmente le vicende della prima missione di livello C compiuta dal Team 7 ed \u00e8 stato pubblicato il 16 dicembre 2002; , scritto da Akira Higashiyama e pubblicato il 4 agosto 2010, \u00e8 il secondo romanzo di \"Naruto\" ed \u00e8 uno pseudobiblion basato sul romanzo scritto da Jiraiya nella serie. Il 2 novembre 2012 \u00e8 uscito , scritto da Akira Higashiyama.\nDa febbraio fino a luglio 2015 \u00e8 stata pubblicata la serie , che racconta la vita di alcuni personaggi dopo la fine della serie. La serie \u00e8 composta da sei romanzi: , scritto da Akira Higashiyama e pubblicato in Giappone il 4 febbraio 2015 e in Italia il 7 luglio 2016; , scritto da Takashi Yano e pubblicato in Giappone il 4 marzo e in Italia il 22 dicembre 2016; , scritto da Tomohito \u014csaki e pubblicato in Giappone il 3 aprile e in Italia il 23 febbraio 2017; , uscito il 1\u00ba maggio e scritto da Sh\u014d Hinata; , uscito il 4 giugno e scritto da Sh\u014d Hinata; uscito il 3 luglio e scritto da Shin Towada. Il 4 agosto 2015 \u00e8 stato pubblicato il romanzo , scritto da Akira Higashiyama, che racconta le origini della serie di Jiraiya.\nDa settembre fino a novembre 2015 \u00e8 stata pubblicata la serie basata sulla storia dei fratelli Uchiha, . La serie \u00e8 composta da tre romanzi: , pubblicato il 4 settembre 2015 in Giappone e il 22 febbraio 2018 in Italia e scritto da Takashi Yano; , pubblicato il 2 ottobre e scritto da Takashi Yano; , scritto da Shin Towada e pubblicato il 4 novembre. Ad agosto 2016 \u00e8 cominciata una nuova serie, (dove \"Shinden\" significa \"nuova storia\", invece che \"vera storia\", come era nella serie precedente), composta da quattro romanzi: , pubblicato il 4 agosto 2016 e scritto da Sh\u014d Hinata; , pubblicato il 2 maggio 2018 e scritto da Mirei Miyamoto; , pubblicato il 4 giugno 2018 e scritto da Jun Esaka; , pubblicato il 4 luglio 2018 e scritto da Takashi Yano.\nA giugno 2019 \u00e8 cominciata un'ulteriore serie, chiamata , composta da tre romanzi: , pubblicato il 4 giugno 2019 e scritto da Jun Esaka; , pubblicato il 2 agosto 2019 e scritto da Jun Esaka; , pubblicato il 4 ottobre 2019 e scritto da Jun Esaka.\nOltre ai due adattamenti tratti dalla serie, \u00e8 stato composto un romanzo da Masatoshi Kusakabe, , uscito nel dicembre 2003 e basato su un OAV uscito nello stesso anno. Inoltre ognuno degli undici film \u00e8 stato trasposto in un romanzo di cui i primi sette sono stati scritti da Masatoshi Kusakabe: \u00e8 uscito il 23 agosto 2004, anch'esso tradotto da Emanuele Granatello, \u00e8 basato sul primo lungometraggio cinematografico; \u00e8 stato pubblicato il 22 agosto 2005 ed \u00e8 tratto dal secondo film; \u00e8 basato sul terzo film della serie ed \u00e8 stato pubblicato il 7 agosto 2006; dal quarto film \u00e8 stato tratto il romanzo , pubblicato il 6 agosto 2007; \u00e8 stato pubblicato il 4 agosto 2008 ed \u00e8 basato sul quinto film; dal sesto film \u00e8 tratto ed \u00e8 uscito il 3 agosto 2009; mentre basato sul settimo film, \u00e8 stato pubblicato il 2 agosto 2010. Dall'ottavo film \u00e8 stato tratto scritto da Akira Higashiyama e pubblicato il 4 luglio 2011; dal nono film \u00e8 stato tratto il romanzo scritto da Yuka Miyata , pubblicato il 27 luglio 2012; Maruo Kyozuka ha scritto il romanzo tratto dal decimo, , pubblicato l'8 dicembre 2014; Ukyo Kodachi ne ha invece scritto uno basato sull'undicesimo film, , uscito il 10 agosto 2015.\nGiochi e videogiochi.\n \u00e8 un gioco di carte collezionabili prodotto da Bandai e commercializzato a partire da dicembre 2002 fino al 1\u00ba maggio 2013. Il gioco \u00e8 stato licenziato da Panini Comics in Italia e da Bandai America negli Stati Uniti, dove ha raggiunto una popolarit\u00e0 tale da stimolare la creazione di tornei appositi. Dall'estate 2014 \u00e8 stato messo in commercio il nuovo gioco di carte \"Naruto Shippuden Deck-building Game\", frutto di una collaborazione tra Cryptozoic Entertainment e Viz Media e basato su una modalit\u00e0 di gioco gi\u00e0 presente in altri giochi di carte di Cryptozoic.\nDalla serie sono stati tratti anche numerosi videogiochi, prodotti per la maggior parte da Bandai, per varie piattaforme sia casalinghe sia portatili principalmente di Microsoft, Sony e Nintendo. Il primo videogioco pubblicato \u00e8 stato \"Naruto: Konoha Ninp\u014dch\u014d\", commercializzato nel solo Giappone nel 2003 per WonderSwan Color, mentre il primo gioco ad arrivare anche nei mercati occidentali \u00e8 stato \"\", pubblicato in Giappone nel 2003 mentre arriv\u00f2 negli Stati Uniti nel 2006. Al 2012 la Bandai ha venduto oltre 10 milioni di copie dei giochi di \"Naruto\" in tutto il mondo. Inoltre alcuni personaggi della serie sono stati inseriti anche in altri videogiochi, come in \"Battle Stadium D.O.N\", in \"Jump Super Stars\", in \"Jump Ultimate Stars\", in \"J-Stars Victory Vs\" e in \"Jump Force\".\nSpin-off.\nSulla rivista di Sh\u016beisha \"Saiky\u014d Jump\" \u00e8 stato pubblicato il manga spin-off , scritto e disegnato da Kenji Taira da dicembre 2010 a luglio 2014, con 39 capitoli raccolti in sette volumi. La serie ha avuto anche un adattamento animato di 51 episodi diretto da Masahiko Murata e prodotto dalla Pierrot col titolo .\nUno spin-off dello stesso Kenji Taira, intitolato , \u00e8 stato serializzato su \"Saiky\u014d Jump\" a partire da ottobre 2014. L'opera \u00e8 in stile super deformed e si incentra sul Team Taka composto da Sasuke Uchiha, Suigetsu Hozuki, Karin e J\u016bgo, rivelandone i retroscena comici.\nDopo la fine della serie principale, \u00e8 stata annunciata una miniserie spin-off intitolata serializzata dal 27 aprile al 6 luglio 2015 sulla rivista \"Weekly Sh\u014dnen Jump\", scritta e disegnata dallo stesso Kishimoto e che ha trattato le vicende di Sarada Uchiha, figlia di Sasuke, e della nuova generazione dei ninja di Konoha. La miniserie si compone di dieci capitoli raccolti in un unico \"tank\u014dbon\" pubblicato in Giappone il 4 agosto 2015 e in Italia il 3 novembre 2016.\nUn'ulteriore serie spin-off, intitolata , \u00e8 serializzata dal 9 maggio 2016 a cadenza mensile sulla rivista \"Weekly Sh\u014dnen Jump\", scritta da Uky\u014d Kodachi e disegnata da Mikio Ikemoto, entrambi collaboratori di Makashi Kishimoto. Il manga tratta le vicende della nuova generazione dei ninja di Konoha. Un adattamento anime, prodotto da Pierrot, va in onda in Giappone su TV Tokyo dal 5 aprile 2017.\n\"Databook\" e \"artbook\".\nDal mondo di Naruto sono stati tratti sei \"databook\" contenenti informazioni sui personaggi, sulle tecniche utilizzate e miscellanea: il primo di questi, , \u00e8 stato pubblicato il 4 aprile 2002; il secondo \u00e8 , messo in vendita il 4 ottobre 2010; il terzo, intitolato , \u00e8 stato pubblicato il 4 aprile 2005 e, insieme ai primi due, fornisce informazioni sui personaggi e sulle tecniche utilizzate fino al volume 27 del manga; il quarto, , \u00e8 stato pubblicato il 4 settembre 2009; il quinto, , \u00e8 stato pubblicato il 4 dicembre 2009 per festeggiare il decimo anniversario della serie e contiene illustrazioni di \"Naruto\" realizzate da altri autori, il one-shot di \"Karakuri\" e un'intervista con Masashi Kishimoto e Yoshihiro Togashi; il sesto \"databook\" intitolato \u00e8 stato pubblicato il 4 novembre 2014 insieme al volume 71 del manga e contiene tutte le informazioni sui personaggi e sulle tecniche apparse tra il volume 44 e il penultimo albo della serie.\nDalla serie sono stati tratti anche quattro \"artbook\": \u00e8 stato pubblicato il 2 luglio 2004, \u00e8 stato pubblicato il 4 aprile 2008, il terzo \u00e8 stato pubblicato il 3 luglio 2009 ed \u00e8 intitolato mentre l'ultimo \"artbook\", , \u00e8 stato pubblicato il 4 febbraio 2015.\nTeatro.\nCome annunciato sul numero 46 di \"Weekly Sh\u014dnen Jump\", il 21 marzo 2015 nell'Aiia Theater Tokyo \u00e8 andata in scena una rappresentazione teatrale del manga. Lo spettacolo si poi \u00e8 spostato in diverse citt\u00e0 del Giappone come Fukuoka, Osaka e Miyagi e all'estero a Macao, in Malaysia e a Singapore. L'adattamento \u00e8 stato diretto da Akiko Kodama, Toshio Masuda si \u00e8 occupato delle musiche e K\u014ddai Matsuoka ha interpretato Naruto Uzumaki.\nAccoglienza.\nIl manga ha goduto di un grande successo in Giappone. Al volume 51 la serie ha raggiunto i 100 milioni di copie stampate diventando il quinto manga di \"Weekly Sh\u014dnen Jump\" a raggiungere questa cifra, mentre a febbraio 2012 \"Naruto\" supera i 126 milioni di esemplari venduti, scavalcando \"Slam Dunk\" e diventando la quarta serie per volume di vendite nella storia della rivista, raggiungendo a febbraio 2014 i 131,5 milioni di copie stampate. Dal 2007 in poi i volumi del manga risultano sempre tra i \"tank\u014dbon\" pi\u00f9 venduti dell'anno e la serie ha occupato stabilmente la top ten dei manga pi\u00f9 venduti durante l'anno. La rivista \"Da Vinci\" ha stilato una classifica dei 20 migliori manga ad apparire sulle pagine di \"Weekly Sh\u014dnen Jump\", con \"Naruto\" che figura al 9\u00ba posto. Tramite un sondaggio online, TV Asahi ha pubblicato la classifica dei 100 anime preferiti dai giapponesi, in cui \"Naruto\" occupa la 17\u00aa posizione sia nel 2005 sia nel 2006, mentre, nello stesso sondaggio nel 2006 figura al 34\u00ba posto tra gli anime preferiti dalle celebrit\u00e0 giapponesi. \"Naruto: Shippuden\" si colloca tra le serie pi\u00f9 viste in Giappone, con i DVD della serie che risultano tra i pi\u00f9 venduti in territorio nipponico. Inoltre la serie viene vista da pi\u00f9 di 160.000 utenti in streaming una settimana dopo la messa in onda in televisione.\n\"Naruto\" ha venduto pi\u00f9 di 95 milioni di copie in 35 paesi nel mondo. Negli Stati Uniti, in Francia, Germania e Spagna detiene inoltre il titolo di manga col maggior numero di vendite (al 2014). La serie \u00e8 una delle pi\u00f9 vendute tra quelle licenziate da Viz Media: nel 2006 gli albi di \"Naruto\" hanno coperto quasi il 10% del volume totale di vendita dei manga di quell'anno, continuando a vendere in maniera eccezionale nonostante i numerosi volumi da cui \u00e8 composta la serie e risultando pi\u00f9 di una volta il manga pi\u00f9 redditizio pubblicato negli Stati Uniti secondo il sito ICv2. Sempre nel 2006 il settimo volume ha vinto il Quill Award per il miglior fumetto, diventando il primo manga a conquistare questo premio, mentre nel 2012 e nel 2013 il manga ha vinto il premio per il miglior franchise ai Neo Awards. Il volume 11 \u00e8 inoltre diventato il \"tank\u014dbon\" a raggiungere la posizione pi\u00f9 alta nella classifica \"Booklist\" di \"USA Today\" alla posizione n\u00ba 21, venendo poi superato dal volume 16 di \"Fruits Basket\" e dal n\u00ba 28 di \"Naruto\". Nel 2008, poi, la serie \u00e8 stata una delle pi\u00f9 vendute dell'anno, col volume 28 al secondo posto dietro \"Watchmen\". Per quanto riguarda l'anime, la serie ha ricevuto, nel 2007, diverse nomination all'American Anime Award in varie categorie, tra cui miglior cast, miglior serie di lunga durata e miglior design del box DVD. La prima serie animata viene considerata una delle licenze di anime di propriet\u00e0 di Viz Media pi\u00f9 vendute. Nel Regno Unito, la serie ha venduto pi\u00f9 di 378.000 copie di DVD e oltre 600.000 copie del manga confermandosi come uno dei migliori franchise oltremanica.\nIl manga ha avuto un grande seguito anche in Italia, dove, sia con la prima edizione sia con le varie ristampe, \u00e8 sempre uno dei 10 titoli pi\u00f9 venduti ogni mese di Planet Manga. Sul sito AnimeClick.it, in un sondaggio per gli utenti tra chi fosse ritenuto il migliore tra \"Naruto\", \"One Piece\" e \"Dragon Ball\", \"Naruto\" ha ottenuto 485 voti su 1401 piazzandosi al secondo posto, dopo \"One Piece\" e prima di \"Dragon Ball\". In Italia il doppiaggio della prima serie animata ha vinto, nel 2007, il premio conferito dal pubblico al miglior doppiaggio di un cartone giapponese al 6\u00ba Gran Gal\u00e0 del Doppiaggio.\n\"Naruto\" \u00e8 risultato il settimo termine pi\u00f9 ricercato nel web del 2007, figura inoltre al settimo posto anche tra le parole pi\u00f9 ricercate nel 2008 sul motore di ricerca Yahoo. Sul servizio streaming Hulu, la serie \"Naruto: Shippuden\" \u00e8 tra le serie televisive pi\u00f9 viste e popolari.\nIl sito web Goo Ranking ha intervistato lettori di \"Weekly Sh\u014dnen Jump\" tra il 19 giugno e il 3 luglio 2020 e questi hanno classificato la serie al sesto posto tra quelle pi\u00f9 commoventi pubblicate dalla rivista. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Naruto\" si \u00e8 classificata al 7\u00ba posto.\nCritica.\nSecondo l'autore Jason Thompson, oltre ai buoni disegni, la serie riesce a reinventare il mondo dei ninja miscelandolo con elementi mitologici giapponesi e creando un mondo crudele ma con antagonisti che hanno motivazioni reali per le loro azioni; a conclusione della sua analisi, Thompson lo definisce un buon manga e ne consiglia la lettura anche a chi si accosta per la prima volta al mondo dei fumetti giapponesi. Il recensore Carl Kimlinger ritiene che la formula del torneo presentata durante l'esame di selezione dei chunin, nonostante sia stata gi\u00e0 utilizzata moltissime volte nei manga \"sh\u014dnen\", abbia mostrato la capacit\u00e0 di Kishimoto di gestire bene i combattimenti e le loro scene, anche se con qualche spiegazione di troppo, e riuscendo a mostrare che anche il personaggio che all'apparenza sembra pi\u00f9 goffo pu\u00f2 diventare un avversario pericoloso, lamentandosi per\u00f2 della poca progressione della trama. Sempre riguardo al torneo, A. E. Sparrow \u00e8 rimasto positivamente impressionato dalla capacit\u00e0 dell'autore di unire scene d'azione e comiche, mantenendo allo stesso tempo dei disegni di qualit\u00e0. Stefano Radolovich, critico di Everyeye, trova nei personaggi e nelle loro interazioni il punto di forza del manga, che tocca in certi punti una profondit\u00e0 e una maturit\u00e0 rari per un manga \"sh\u014dnen\", mentre i punti negativi sono dati da alcuni disegni che non riescono a esprimere con nitidezza l'evolversi dello scontro e alcuni combattimenti che ricordano il classico scontro dove vince semplicemente il personaggio pi\u00f9 potente.\nMartin Theron ha criticato i lunghi combattimenti presenti nella serie, pur apprezzando il fatto che questi non seguano le canoniche regole degli \"sh\u014dnen\", e ha inoltre lodato le musiche dell'anime, che aumentano l'intensit\u00e0 della serie e il coinvolgimento dello spettatore. Christina Carpenther di T.H.E.M. Anime ha descritto \"Naruto\" come leggermente sopra la media, con personaggi stereotipati e uno stile grafico che non \u00e8 stato trasposto appieno dal manga. Per lo stesso sito, il recensore Derrick L. Tucker ha definito la qualit\u00e0 dell'animazione altalenante, con combattimenti tecnicamente buoni ma che rallentano lo svolgimento della trama principale. Per quanto riguarda \"Naruto: Shippuden\", Carl Kimlinger ha evidenziato la presenza di toni pi\u00f9 maturi mantenendo per\u00f2 lo stesso bilanciamento tra parte comica e parte seria, con i rapporti tra i personaggi che vengono approfonditi ma che rendono le prime puntate lente.\nImpatto culturale.\nCon la crescita della popolarit\u00e0 della serie, numerosi sono stati gli omaggi fatti dai fan in tutto il Giappone. Nella Prefettura di Okayama, zona di nascita dell'autore Masashi Kishimoto, gli abitanti del luogo hanno usato diversi modi per esprimere il loro apprezzamento, come la rappresentazione del personaggio nei campi agricoli tramite l'utilizzo di diverse variet\u00e0 di riso o il ridipingimento di un intero treno dedicato ai personaggi della serie. Nella citt\u00e0 di Naruto, invece, \u00e8 stata creata una riproduzione in scala del monte degli hokage e, durante il festival Awa Odori che si tiene nella stessa prefettura, sono state dedicate alla serie molte attrazioni, come mostre e negozi a tema. Inoltre, tramite un progetto speciale per il rimboschimento della prefettura di Yamanashi, la societ\u00e0 di PresentTree e Sh\u016beisha hanno piantato oltre 7.500 alberi chiamando l'area \"Foresta di Naruto\".\nNel 2009, per festeggiare i 10 anni di serializzazione del manga sulla rivista \"Weekly Sh\u014dnen Jump\", pi\u00f9 di 40 autori che hanno pubblicato sulle riviste di Sh\u016beisha hanno realizzato delle illustrazioni di \"Naruto\", tra cui i \"mangaka\" Akira Toriyama ed Eiichir\u014d Oda, mentre nel 2014 sul numero 50, che ha visto coincidere sia la fine del manga sia i festeggiamenti per i 15 anni della serie, i \"mangaka\" con una serie in corso su \"Sh\u014dnen Jump\" si sono congratulati con Kishimoto per il lavoro svolto su \"Naruto\" durante i 15 anni di serializzazione, con Eiichir\u014d Oda che ha inserito numerosi riferimenti al manga nella prima pagina del capitolo di \"One Piece\" uscito nello stesso numero. Per festeggiare i 10 anni di messa in onda della serie animata, \u00e8 stato ospitato un parco a tema a marzo 2012 nel complesso acquatico Laguna Gamagori Resort dedicato a \"Naruto\"; il complesso \u00e8 stato decorato con motivi e oggetti ispirati al mondo della serie oltre a una rappresentazione delle scene pi\u00f9 famose dell'anime. Con la collaborazione di \"Weekly Sh\u014dnen Jump\", Pierrot e Toei Animation, l'azienda Bandai Namco Holdings ha creato un parco a tema dedicato alle serie pi\u00f9 famose della suddetta rivista, tra cui \"Naruto\" a cui \u00e8 stata dedicata un'intera area.\nDalla serie sono stati tratti inoltre diversi \"d\u014djinshi\" e parodie; tra le pi\u00f9 famose: \"Naburo\", una serie indonesiana pubblicata dall'autore Iruka Ousama sulla rivista \"Solomon Grup\" e da cui \u00e8 stato tratto anche un film indie intitolato \"Naburo Bersyukur\", e \"Raruto\", una parodia dell'autore spagnolo Jesus Garcia Ferrer che ha poi creato anche il sequel \"Raruto Sisepuede\". L'ambientazione del manga ha inoltre ispirato diversi appassionati di tutto il mondo, i quali hanno creato, anche amatorialmente, diversi giochi di ruolo online.\nMerchandising.\nDal franchise sono tratti numerosi oggetti di merchandising quali portachiavi, oggetti di cancelleria, \"action figure\" e molti altri gadget, commercializzati sotto il marchio Namco Bandai. L'azienda ha stretto negli anni diverse partnership per la promozione della serie, tra cui quella con gli Yomiuri Giants per la promozione del film \"Naruto Shippuden: Blood Prison\", una collaborazione con Nike che ha creato un modello di scarpe limitato ispirate a \"Naruto\" e quella con la Croce Rossa per incentivare la donazione di sangue tra i giovani. Per festeggiare il 10\u00ba anniversario della serie animata, l'azienda Imperial Enterprise ha iniziato la vendita, a partire dal 19 gennaio 2012, di un'edizione limitata dell'orologio ufficiale della serie \"Naruto: Shippuden\". Per la promozione del film \"The Last - Naruto the Movie\" l'azienda Movic ha messo in vendita dall'11 dicembre un orologio raffigurante il personaggio di Hinata e con la riproduzione della voce della doppiatrice del personaggio. Dopo la messa in onda dell'anime, la serie \u00e8 diventata uno dei franchise di punta di TV Tokyo, contribuendo da sola al 10% del fatturato del 2013 dell'azienda.\nIn Nord America Viz Media \u00e8 la societ\u00e0 che detiene i diritti di sfruttamento del brand \"Naruto\". L'azienda ha stretto alcune partnership delegando Mattel, Diamond Comic Distributor e CafePress alla creazione, distribuzione e vendita di merchandise relativo al franchise: Basic Fun si occupa della creazione di oggetti ispirati alla serie per iPod, Great Eastern Entertainment produce invece altri gadget come portachiavi e riproduzioni dei coprifronte usati nel manga. McDonald's ha effettuato inoltre una campagna promozionale con la creazione di un Happy Meal basato sul manga e commercializzato in America Latina.\nIn Italia il gruppo Campari ha dedicato alla serie una linea di lattine a edizione limitata delle bevande Lemonsoda e Oransoda raffiguranti illustrazioni dei personaggi del manga. Insieme ai franchise di \"Dragon Ball\" e \"Spider-Man\" \u00e8 una delle serie pi\u00f9 vendute a livello di materiale per la scuola."}
{"id": "2545392", "revid": "136444", "url": "https://it.wikipedia.org/wiki?curid=2545392", "title": "Cashc\u00e0", "text": ""}
{"id": "2545393", "revid": "8660", "url": "https://it.wikipedia.org/wiki?curid=2545393", "title": "European Football League 2008", "text": "L'Eurobowl 2008 \u00e8 stata la XXII edizione del massimo torneo europeo per club di football americano."}
{"id": "2545395", "revid": "1318658", "url": "https://it.wikipedia.org/wiki?curid=2545395", "title": "Charlotte de Robespierre", "text": "Biografia.\nSeconda figlia di Fran\u00e7ois de Robespierre, un avvocato di successo d'Artois, e di Jacqueline-Marguerite Carrault, rimase orfana della madre nel 1764 e, dopo l'abbandono del padre nel 1766, fu allevata dalle zie paterne, Henriette ed Eulalie, insieme con la sorella minore Henriette, mentre i fratelli Maximilien e Augustin furono affidati ai nonni materni. Il 30 dicembre 1768, su raccomandazione del vescovo di Arras, Hilaire de Conzi\u00e9, molto legato alla sua famiglia, fu mandata dalle zie come borsista nel convento di Manarres, un'istituzione caritatevole a Tournai che istruiva le ragazze povere dai nove ai diciotto anni, raggiunta dalla sorella il 4 giugno 1773, e che lasci\u00f2 nel 1781, un anno dopo la morte prematura di Henriette. Visse insieme a Maximilien finch\u00e9, nel 1789, fu eletto deputato del Terzo Stato e si trasfer\u00ec a Versailles, mentre lei torn\u00f2 ad Arras per vivere con il fratello minore Augustin, che aveva appena terminato gli studi.\nProfessando sempre per il fratello maggiore la pi\u00f9 profonda ammirazione, acclam\u00f2 con entusiasmo la causa della rivoluzione e si associ\u00f2 attivamente al movimento di tutte le nuove idee radicali di libert\u00e0 e democrazia, ma allo stesso tempo si opponeva apparentemente per motivi morali alla diffusa violenza e allo spargimento di sangue di cui Maximilien era responsabile. Nel 1792, Maximilien li chiam\u00f2 presso di s\u00e9 a Parigi, nella casa di rue Saint-Honor\u00e9 dove abitava a pensione presso i coniugi Duplay. I rapporti tra Charlotte e la signora Duplay si guastarono rapidamente e Charlotte prefer\u00ec trasferirsi in un appartamento di rue Saint-Florentin. In quest'epoca fu chiesta in moglie da Joseph Fouch\u00e9, ma Charlotte respinse la richiesta a motivo del comportamento tenuto da Fouch\u00e9 durante la repressione della rivolta di Lione.\nDopo averlo accompagnato quando fu inviato come rappresentante dell'Assemblea nazionale a Tolone e Nizza, disapprovando le molte relazioni amorose, ruppe anche i rapporti con il fratello Augustin e, su richiesta di Maximilien, prefer\u00ec tornare ad Arras, ma si ristabil\u00ec poco dopo a Parigi in casa di un'amica. I loro rapporti si erano completamente deteriorati nella primavera del 1794, quando entrambi i fratelli iniziarono a sospettare che si opponesse alla rivoluzione e alla nuova repubblica che stavano guidando, sebbene non ci fossero prove. A maggio, Maximilien fece in modo che fosse rimandata ad Arras. Temendo per la sua sicurezza, fugg\u00ec dalla sua scorta e torn\u00f2 a Parigi, dove fece un tentativo infruttuoso di riconciliarsi con i suoi fratelli. Questa alienazione probabilmente contribu\u00ec a salvare la sua vita dopo il Colpo di stato del 9 termidoro.\nCon la morte dei fratelli, temendo per la propria vita, si nascose ma fu scoperta e arrestata il 30 luglio. I termidoriani, che avevano montato la teoria di una cospirazione robespierrista per giustificare il proprio complotto, presero atto della sua dichiarazione di aver ignorato \u00abl'infernale cospirazione\u00bb che altrimenti \u00abella avrebbe denunciato piuttosto che veder perdere il proprio Paese\u00bb. Come dimostrano le sue \"Memorie\", nelle quali difende le figure dei fratelli al contrario di quella dell'abate Proyart, si tratta di dichiarazioni non vere, rilasciate per salvare la propria vita. Liberata dopo due settimane di prigionia dal Comitato di sicurezza generale termidoriano, non si spos\u00f2 mai e and\u00f2 ad abitare presso degli amici, la famiglia Mathon, sotto il nome di famiglia della madre, Carrault. La figlia di Mathon l'amava come se fosse stata sua madre.\nDivenne inoltre intima amica di Giuseppina di Beauharnais, quando era solo la moglie del generale Beauharnais. Dal 1803 ottenne da Napoleone, che l'aveva conosciuta a Nizza insieme al fratello minore, un modesto sussidio annuale, addebitato ai conti speciali del ministero dell'interno diretto da Fouch\u00e9, che le fu ridotto sotto la Restaurazione per ordine di Luigi XVIII, soppressa il 1\u00ba gennaio 1823 ma ristabilita, sotto il regno di Carlo X, dal ministro Martignac. Nel 1818, degli ex robespierristi fecero delle accuse che la sua pensione dal re era una ricompensa per essersi segretamente opposta a Maximilien durante la rivoluzione, ma nel suo testamento afferm\u00f2 con fermezza la sua completa lealt\u00e0 ai suoi fratelli e all'ex repubblica.\nSopravvissuta quarant'anni ai due fratelli, mor\u00ec povera il 1\u00ba agosto 1834, all'et\u00e0 di 74 anni, tra la famiglia Mathon, alla cui figlia, con testamento olografo del 6 febbraio 1828, lasci\u00f2 in eredit\u00e0 alcuni modesti mobili ed effetti personali, e fu sepolta nel cimitero di Montparnasse due giorni dopo. La tomba non esiste pi\u00f9 dalla fine degli anni trenta.\nCultura postuma.\nLasci\u00f2 in eredit\u00e0 tutti i suoi scritti e documenti al giovane repubblicano Albert Laponneraye, conosciuto nel 1832, quando questi aveva pubblicato un primo volume dei discorsi di Robespierre. Laponneraye pubblic\u00f2 subito le memorie di Charlotte con alcune sue integrazioni. Pochi mesi dopo apparve una seconda edizione e una terza nel 1840, all'interno dei quattro volumi delle \"Opere\" di Robespierre curate da Laponneraye."}
{"id": "2545396", "revid": "122677745", "url": "https://it.wikipedia.org/wiki?curid=2545396", "title": "Edwin Rosario", "text": "Carriera.\nProfessionista dal 1979. Fu designato dalla WBC a contendere al messicano Jos\u00e9 Luis Ram\u00edrez il titolo di campione del mondo dei pesi leggeri lasciato vacante da Alexis Arg\u00fcello. Conquist\u00f2 la cintura il 1\u00ba maggio 1983 con verdetto unanime anche se con il risicato margine di soli due punti. Difese il titolo mettendo KO Roberto Elizondo al primo round e battendo ai punti il campione olimpico di Montreal 1976, Howard Davis jr.. Lo perse per knock-out tecnico al quarto round il 3 novembre 1984 nella rivincita con Ram\u00edrez, pur avendo atterrato l'avversario sia al primo che al secondo round. Fu la sua prima sconfitta.\nIl 3 giugno 1986 fu sconfitto ai punti di stretta misura da H\u00e9ctor Camacho in un nuovo tentativo di conquistare la cintura mondiale WBC dei leggeri al Madison Square Garden di New York. Riusc\u00ec invece nel tentativo di conquistare quella WBA della stessa categoria di peso, battendo Livingstone Bramble per KO al secondo round il 26 settembre dello stesso anno a Miami. Dopo una vittoriosa difesa contro il connazionale Juan Nazario (KOT all'8 round), fu costretto a consegnare il titolo nei guantoni del campione mondiale uscente dei pesi superpiuma Julio C\u00e9sar Ch\u00e1vez a Las Vegas il 21 novembre 1987.\nRosario attese il passaggio di Chavez alla categoria superiore e la conseguente rinuncia al titolo da parte di quest'ultimo per combattere nuovamente per il titolo mondiale WBA dei leggeri. Lo riconquist\u00f2 nel 1989 battendo Anthony Jones ed entrando nel ristretto club di pugili che hanno conquistato per la terza volta la cintura mondiale della stessa categoria. Perse il titolo l'anno dopo contro il suo antico avversario Juan Nazario al Madison di New York per ferita all'ottava ripresa.\nA questo punt\u00f2 pass\u00f2 alla categoria superiore dei pesi welter junior e divent\u00f2 campione del mondo per la quarta volta battendo Loreto Garza in tre round all'ARCO Arena di Sacramento. Alla sua prima difesa, il 10 aprile 1992 a Citt\u00e0 del Messico, perse il titolo contro il giapponese Akinobu Hiranaka, per KOT al 1\u00ba round, \nRosario mor\u00ec improvvisamente a causa di un aneurisma all'et\u00e0 di 34 anni.\nLa International Boxing Hall of Fame lo ha ammesso fra i pi\u00f9 grandi pugili di ogni tempo."}
{"id": "2545405", "revid": "767487", "url": "https://it.wikipedia.org/wiki?curid=2545405", "title": "Pisa Calcio 2007-2008", "text": "Questa pagina raccoglie i dati riguardanti il nelle competizioni ufficiali della stagione 2007-2008.\nStagione.\nLa stagione 2007-2008 \u00e8 la prima in Serie B per la formazione pisana dopo ben 13 anni di assenza.\nIl presidente Covarelli affida la panchina all'esperto tecnico Gian Piero Ventura.\nL'anno solare 2007 si chiude con il Pisa a 38 punti, secondo nella classifica di Serie B insieme al Lecce, alla spalle del Bologna capolista con 39 punti, e con l'ingresso in societ\u00e0 dell'imprenditore Andrea Bulgarella, che rilevava il 50,2% del pacchetto azionario del Pisa Calcio per ricederla pochi mesi dopo allo stesso Covarelli da cui l'aveva acquistata.\nDomenica 25 maggio 2008 (con una giornata d'anticipo) il Pisa raggiunge la certezza aritmetica di disputare i Play-off per la promozione in Serie A. I nerazzurri, piazzatisi al sesto posto, affrontano in semifinale il Lecce, terzo classificato. Nella gara di andata il Pisa, allo Stadio Anconetani, esce sconfitto per 1-0 perdendo anche nel ritorno (per 2-1). Il Pisa resta, dunque, in Serie B."}
{"id": "2545406", "revid": "287204", "url": "https://it.wikipedia.org/wiki?curid=2545406", "title": "ATP German Open 1996 - Singolare", "text": "Il singolare dell'ATP German Open 1996 \u00e8 stato un torneo di tennis facente parte dell'ATP Tour.\nRoberto Carretero ha battuto in finale \u00c0lex Corretja 2\u20136, 6\u20134, 6\u20134, 6\u20134.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2545407", "revid": "767487", "url": "https://it.wikipedia.org/wiki?curid=2545407", "title": "M6 (Mike + The Mechanics)", "text": "M6 \u00e8 un album della band britannica Mike + The Mechanics, pubblicato nel 1999.\nL'album, con il titolo derivante da una sigla, atta ad indicare che \u00e8 il sesto album della band, viene ricordato dai fans, in quanto \u00e8 stata l'ultima occasione per ascoltare la voce dell'artista Paul Young, scomparso nell'estate 2000 per attacco cardiaco.\nIl disco.\nViene da considerarlo il pi\u00f9 commerciale del gruppo con 13 brani melodici, di breve durata (4' e 47\" al massimo). I tre componenti (Mike Rutherford, Paul Carrack e Paul Young) suonano tutti gli strumenti (col solo aiuto di Gary Wallis alla batteria). Paul Carrack diventa leader cantando 8 canzoni su 13, scrivendone 6 in coppia con Mike Rutherford e 2 con Mike e Young. Il risultato \u00e8 un album di facile ascolto ma senza una vera canzone leader. Fa un timido esordio l'elettronica nel brano \"Now that you've gone\". Poco presenti anche gli assoli di chitarra (in \"What will you do\", \"If only\" e \"Always listen to your heart\") mentre in \"All the light I need\" l'assolo \u00e8 di tastiera ma \u00e8 molto elementare. Un brano da menzionare \u00e8 \"When I get over you\" l'unico scritto da Mike e Christopher Neil, veloce, con archi e strutturato diversamente (2 strofe, bridge, ritornello lento, bridge, ritornello lento ed infine strofa che sfuma)."}
{"id": "2545408", "revid": "547034", "url": "https://it.wikipedia.org/wiki?curid=2545408", "title": "Sugar Ramos", "text": "Carriera.\nProfessionista dal 1957, si trasfer\u00ec in Messico quando Fidel Castro band\u00ec il pugilato professionistico dall'isola di Cuba. \nConquist\u00f2 il titolo mondiale dei pesi piuma battendo Davey Moore il 21 marzo 1963 al Dodger Stadium di Los Angeles in un drammatico combattimento il cui esito \u00e8 rimasto nella storia del pugilato. Al decimo round Ramos scagli\u00f2 un potente gancio destro alla testa di Moore, mandandolo a cadere all'indietro sulla corda inferiore del ring che colp\u00ec con la nuca. Il match fu solo allora interrotto con l'attribuzione della vittoria allo sfidante per knock-out tecnico. Moore torn\u00f2 al suo camerino e concesse delle interviste alla stampa. Poi lament\u00f2 un forte mal di testa e perse i sensi. Fu ricoverato in stato di coma all'ospedale dove gli fu diagnosticato un danno cerebrale inoperabile. Non riacquis\u00ec conoscenza e mor\u00ec il 25 marzo 1963.\nRamos difese per la prima volta la cintura mondiale nel luglio 1963 battendo ai punti Rafiu King a Citt\u00e0 del Messico. Otto mesi dopo vol\u00f2 in Giappone per battere Mitsunori Seki, per knock-out tecnico, al Kokugikan di Tokyo.\nIl 9 maggio 1964 mise in palio il titolo mondiale contro il ghanese Floyd Robertson, allo Stadio di Accra, e prevalse ai punti anche se con decisione controversa. Quattro mesi pi\u00f9 tardi, a Citt\u00e0 del Messico, Ramos perse il titolo mondiale ad opera del fuoriclasse Vicente Sald\u00edvar per knock-out tecnico all'ultimo dei 15 round di una battaglia estremamente cruenta. \nCombatt\u00e9 anche due volte per il titolo mondiale dei pesi leggeri contro il portoricano Carlos Ortiz, gi\u00e0 avversario di Duilio Loi. Perse per knock-out tecnico sia a Citt\u00e0 del Messico, il 22 ottobre 1966 che a San Juan, il 1\u00ba luglio 1967.\nHa abbandonato la boxe agonistica nel 1972. \nLa International Boxing Hall of Fame lo ha riconosciuto fra i pi\u00f9 grandi pugili di ogni tempo."}
{"id": "2545414", "revid": "729019", "url": "https://it.wikipedia.org/wiki?curid=2545414", "title": "China Unicom", "text": "China Unicom (\u4e2d\u56fd\u8054\u5408\u7f51\u7edc\u901a\u4fe1\u6709\u9650\u516c\u53f8) \u00e8 un operatore di telefonia mobile in Cina, con pi\u00f9 di 170 milioni di utenti. L'operatore \u00e8 stato creato nel 1994 come societ\u00e0 controllata dallo Stato cinese. Da allora parte del capitale \u00e8 stata trasferita ai privati, e la societ\u00e0 \u00e8 quotata alla borsa di Hong Kong.\nChina Unicom gestisce una rete con tecnologia GSM ed una con tecnologia CDMA. La rete CDMA \u00e8 stata trasferita sotto il marchio commerciale China Telecom in seguito alla fusione con questo operatore.\nDal maggio 2009 China Unicom ha lanciato una rete 3G UMTS nelle maggiori citt\u00e0 della Cina."}
{"id": "2545415", "revid": "599013", "url": "https://it.wikipedia.org/wiki?curid=2545415", "title": "Eusebio Pedroza", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1973.\nLa carriera.\nCampione del mondo dei pesi piuma dal 1978 al 1985."}
{"id": "2545418", "revid": "122353905", "url": "https://it.wikipedia.org/wiki?curid=2545418", "title": "Suzuki RMZ", "text": "La RMZ \u00e8 una motocicletta da Motocross con motore a quattro tempi prodotta dalla casa giapponese Suzuki.\n\u00c8 disponibile nelle cilindrate (250 e 450 cm\u00b3). \nUno dei piloti del campionato mondiale di motocross che l'ha guidata \u00e8 stato Cl\u00e9ment Desalle nella cilindrata 450 cm\u00b3. \nCilindrate.\nFu la prima cilindrata disponibile di questa nuova serie di moto, gi\u00e0 dal 2004; con l'alimentazione a carburatore, nel 2007 fa il debutto il nuovo telaio in alluminio al posto del classico telaio in acciaio\nQuella da 450\u00a0cm\u00b3 \u00e8 stata la seconda cilindrata disponibile a partire dal 2005; nel 2008 ha fatto il debutto l'iniezione elettronica diretta, come nuovo impianto d'alimentazione, nel 2015 viene introdotto \"Suzuki Holeshot Assist Control (S-HAC)\" sistema che richiede all'ECU una fasatura d'accensione rivista per la partenza."}
{"id": "2545420", "revid": "188323", "url": "https://it.wikipedia.org/wiki?curid=2545420", "title": "Suzuki RMZ 250", "text": ""}
{"id": "2545421", "revid": "111319", "url": "https://it.wikipedia.org/wiki?curid=2545421", "title": "Gustav Erik Larsson", "text": ""}
{"id": "2545422", "revid": "188323", "url": "https://it.wikipedia.org/wiki?curid=2545422", "title": "Suzuki RMZ 450", "text": ""}
{"id": "2545424", "revid": "188323", "url": "https://it.wikipedia.org/wiki?curid=2545424", "title": "Suzuki RM-Z", "text": ""}
{"id": "2545428", "revid": "599013", "url": "https://it.wikipedia.org/wiki?curid=2545428", "title": "Brian Mitchell", "text": "Carriera.\nProfessionista dal 1981, fu campione del mondo dei pesi superpiuma dal 1986 al 1991."}
{"id": "2545434", "revid": "599013", "url": "https://it.wikipedia.org/wiki?curid=2545434", "title": "Barry McGuigan", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nProfessionista dal 1981.\nLa carriera.\nCampione del mondo dei pesi piuma dal 1985 al 1986."}
{"id": "2545438", "revid": "123750117", "url": "https://it.wikipedia.org/wiki?curid=2545438", "title": "Fran\u00e7ois de Sarre", "text": "Percorso.\nFran\u00e7ois de Sarre ha studiato zoologia, botanica e paleontologia all'Universit\u00e0 del Saarland a Saarbr\u00fccken dal 1964 al 1973. Dopo alcuni anni dedicati alla ricerca in Tunisia (1973-1976), diventa consulente ed autore di pubblicazioni scientifiche destinate al grande pubblico, principalmente in Francia ed in Germania. Legato di amicizia con Bernard Heuvelmans, si appassiona alla Teoria del bipedalismo iniziale di cui \u00e8 un ardente difensore. Nel 1988, fond\u00f2 a Nizza il CERBI (\"Centro di Studi e di Ricerche sul Bipedalismo Iniziale\"). \nDal 1989 a 1991 partecipa agli scavi del \"Laboratoire d'Anthropologie dal Lazaret\" a Nizza. Fran\u00e7ois de Sarre \u00e8 membro della \"Societas Europea Ichthyologorum\" (SEI, a Francoforte sul Meno, Germania).\nOpera.\nI punti forti dell'attivit\u00e0 scientifica di Fran\u00e7ois de Sarre sono l'ittiologia, le scienze dell'evoluzione, la teoria del bipedalismo iniziale e la criptozoologia in ricordo dello zoologo belga Bernard Heuvelmans (1916 \u20132001) precursore della teoria di un bipedalismo iniziale dei primi mammiferi.\nFran\u00e7ois de Sarre \u00e8 autore o coautore di un centinaio di pubblicazioni specialistiche (ittiologia) o in riviste di divulgazione scientifica."}
{"id": "2545439", "revid": "729019", "url": "https://it.wikipedia.org/wiki?curid=2545439", "title": "Torre Moline", "text": "Torre Moline (o Torre Molini, o Torre de' Molini) \u00e8 un'antica torre antisaracena, edificata dopo il 1473, anno di emanazione dei Capitoli della Bagliva, nell'allora feudo di Maruggio, nell'attuale centro abitato di Campomarino di Maruggio, sempre nel comune di Maruggio, nel Salento settentrionale.\nPosizione.\nLa torre \u00e8 situata a 7 m s.l.m. in pieno centro di Campomarino in piazzale Italia. Comunica ad ovest con Torre dell'Ovo (tra la Torre Ovo-Librari-Trullo di Mare e Campomarino), dalla quale dista 5 km, e a est con Torre Borraco (tra Campo de' Messapi e Campomarino) dalla quale dista 4 km.\nCaratteristiche.\n\u00c8 diversa dalle altre torri tipiche del regno perch\u00e9 sprovvista di caditoie e beccatelli, anche se non si sa con certezza la forma originaria di essa. Le sue dimensioni sono 10,30 x 10,85.\nStoria.\nIl suo nome si riconduce al fatto che in questo luogo si tagliavano, dagli scogli del mare, le pietre che poi sarebbero servite per i \u201cmolini\u201d.\nQuesta torre non compare nell'elenco del 1569 ma abbiamo notizia del torriero del 1583, Francesco de Carbuines.\nIl corpo di guardia posto sulla torre doveva segnalare qualsiasi avvistamento di nave sospetta e di dare immediata notizia al Commendatore dell'Ordine di Malta che risiedeva a Maruggio.\nLa torre \u00e8 stata utilizzata per alcuni anni fino al 1980 dalla Guardia di Finanza di Manduria. Oggi la torre appartiene al comune di Maruggio ed \u00e8 sede estiva del centro di informazione turistica del comune."}
{"id": "2545441", "revid": "287204", "url": "https://it.wikipedia.org/wiki?curid=2545441", "title": "U.S. Men's Clay Court Championships 1996", "text": "L'U.S. Men's Clay Court Championships 1996 \u00e8 stato un torneo di tennis giocato sulla terra rossa. \u00c8 stata la 28\u00aa edizione del U.S. Men's Clay Court Championships, che fa parte della categoria ATP World Series nell'ambito dell'ATP Tour 1997. Si \u00e8 giocato a Pinehurst (Carolina del Nord) negli Stati Uniti dal 6 aprile al 13 maggio 1996.\nCampioni.\nSingolare.\n Fernando Meligeni ha battuto in finale Mats Wilander 6-4, 6-2\nDoppio.\n Pat Cash / Patrick Rafter hanno battuto in finale Ken Flach / David Wheaton 6-2, 6-3"}
{"id": "2545443", "revid": "716642", "url": "https://it.wikipedia.org/wiki?curid=2545443", "title": "Dave Sexton", "text": "Carriera.\nGiocatore.\nFiglio del lottatore di boxe Archie Sexton, nel 1948 ha iniziato a farsi le ossa nelle giovanili del West Ham. In tutta la sua carriera ha giocato come attaccante oltre che per il West Ham anche per il Luton Town, il Leyton Orient, il Brighton and Hove Albion e il Crystal Palace. I suoi pi\u00f9 grandi successi furono la vittoria nel Campionato di Terza Divisione (Sud) con il Brighton nella stagione 1957-1958 e la conquista della Second Division nel 1955 col West Ham.\nAllenatore.\nSexton inizi\u00f2 la sua carriera da allenatore nel Leyton Orient (1965), e dopo pochi mesi si dimise. Due anni pi\u00f9 tardi si sedette sulla panchina del , dove rimase fino al 1974. Col club londinese vinse una FA Cup nel 1970 e una Coppa delle Coppe nel 1971. Raggiunse, inoltre, la finale di Carling Cup nel 1972, ma la perse contro lo Stoke City. \nvennero venduti importanti giocatori come Peter Osgood e Alan Hudson: senza di essi, Sexton non ottenne pi\u00f9 brillanti risultati, e venne esonerato nella stagione 1974-1975.\nDopo essere stato ingaggiato dal QPR, arriv\u00f2 molto vicino alla conquista del campionato 1975-1976, soffiatogli per appena un punto dal .\nLa stagione successiva firm\u00f2 un contratto col , ma i risultati non furono entusiasmanti.\nCon la nuova squadra vinse solo il Charity Shield del 1977, mentre perse una finale di FA Cup contro l' e un campionato battuto dal Liverpool. Nell'aprile 1981 fu costretto a dimettersi, abbracciando poi quella che sarebbe stata la sua ultima avventura sulla panchina di un club, ovvero col Coventry City.\nNel 1977, mentre iniziava la sua prima stagione col Manchester Utd., divenne anche l'allenatore della nazionale inglese under-21, con la quale vinse i campionati europei 1982 e 1984, unico allenatore Inglese a vincere 2 titoli in 3 anni con I'Inghilterra Under 21. Nell'Europeo '82 dopo aver sconfitto nei turni precedenti Polonia e Scozia, l'Inghilterra vinse in finale contro la Germania Ovest con uno score aggregato di 5-4. Nell'edizione successiva del 1984 l'Inghilterra di Sexton sconfisse nei quarti la Francia (infliggendole all'andata un pesante 6-1, ribadito da un 1-0 nel ritorno in Francia) quindi vinse in semifinale contro l'Italia 3-1 e 0-1. In finale la vittima fu la Spagna sconfitta con un complessivo 3-0.\nDopo il ritiro nel 1996, ha assunto vari incarichi nella Football Association."}
{"id": "2545449", "revid": "467420", "url": "https://it.wikipedia.org/wiki?curid=2545449", "title": "Botswana ai Giochi olimpici", "text": "Il Botswana ha partecipato ai Giochi olimpici estivi a partire da Mosca 1980 e ha conquistato la prima medaglia a Londra 2012, dove ha vinto la medaglia d'argento con Nigel Amos negli 800 metri.\nNessun atleta del Botswana ha mai preso parte ad un'edizione dei Giochi olimpici invernali.\nIl Comitato Olimpico Nazionale Botswano, creato nel 1978, venne riconosciuto dal CIO nel 1980."}
{"id": "2545453", "revid": "300067", "url": "https://it.wikipedia.org/wiki?curid=2545453", "title": "Martynas Gecevi\u010dius", "text": ""}
{"id": "2545454", "revid": "287204", "url": "https://it.wikipedia.org/wiki?curid=2545454", "title": "Martynas Gecevicius", "text": ""}
{"id": "2545456", "revid": "367445", "url": "https://it.wikipedia.org/wiki?curid=2545456", "title": "Filtro di Gabor", "text": "Il filtro di Gabor \u00e8 un filtro lineare la cui risposta all'impulso \u00e8 definita da una funzione armonica moltiplicata per una funzione Gaussiana. In forza del \"teorema di convoluzione\" la trasformata di Fourier della risposta all'impulso di un filtro di Gabor, detta anche funzione di trasferimento del sistema, risulta essere la convoluzione fra la trasformata di Fourier della funzione armonica e la trasformata di Fourier della funzione Gaussiana.\nDefinizione.\nIl filtro di Gabor \u00e8 descritto dall'equazione\ndove:\ne\nIn questa equazione:\nSpazio delle Wavelet.\nI filtri di Gabor sono strettamente legati alle funzioni wavelet di Gabor, e possono essere creati per infinite combinazioni di dilatazioni e rotazioni. L'elaborazione di un generico segnale avviene costruendo un banco di filtri di Gabor di differente scalatura e orientazione. La trasformazione avviene convoluendo il filtro con il segnale, ottenendo un risultato che appartiene al cosiddetto \"spazio di Gabor\". \nCampi di applicazione.\nLo \"spazio di Gabor\" \u00e8 molto utilizzato nei seguenti campi d applicazione:\nBiologia.\nIl processo di convoluzione fra filtri di Gabor e segnali ottici \u00e8 strettamente legato in ambito biologico ai processi che avvengono nella corteccia visiva.\nImplementazioni.\nLinguaggio MATLAB.\nfunction gb=gabor_fn(sigma,theta,lambda,psi,gamma)\nsigma_x = sigma;\nsigma_y = sigma/gamma;\n% Bounding box\nnstds = 3;\nxmax = max(abs(nstds*sigma_x*cos(theta)),abs(nstds*sigma_y*sin(theta)));\nxmax = ceil(max(1,xmax));\nymax = max(abs(nstds*sigma_x*sin(theta)),abs(nstds*sigma_y*cos(theta)));\nymax = ceil(max(1,ymax));\nxmin = -xmax; ymin = -ymax;\n[x,y] = meshgrid(xmin:xmax,ymin:ymax);\n% Rotation \nx_theta=x*cos(theta)+y*sin(theta);\ny_theta=-x*sin(theta)+y*cos(theta);\ngb=exp(-.5*(x_theta.^2/sigma_x^2+y_theta.^2/sigma_y^2)).*cos(2*pi/lambda*x_theta+psi);"}
{"id": "2545462", "revid": "101382706", "url": "https://it.wikipedia.org/wiki?curid=2545462", "title": "San Silvestro (Fermignano)", "text": "San Silvestro (nota, in ambito ecclesiastico, come \"San Silvestro in Iscleto\" per distinguerla da parrocchie omonime) \u00e8 una frazione del comune di Fermignano, della provincia di Pesaro e Urbino, nelle Marche. Ha 370 abitanti ed .\nIl toponimo Iscleto deriva da \"iscletum\" , \"querceto\", nel quale secondo la leggenda fu costruito il monastero che diede origine al paese.\nIl santo patrono \u00e8 san Silvestro, che si festeggia il 31 dicembre.\nLa frazione ospita la \"contrada di San Silvestro\u201d che partecipa ogni anno al Palio della Rana del comune di Fermignano.\nStoria.\nL'esistenza in questo luogo di un'abbazia benedettina dedicata a San Silvestro \u00e8 attestata alla met\u00e0 dell'XI secolo: nel 1040 vi soggiorn\u00f2 san Pier Damiani. Il monastero potrebbe essere stato istituito durante il pontificato di papa Silvestro II (999-1003), data la dedica al suo omonimo predecessore."}
{"id": "2545465", "revid": "287204", "url": "https://it.wikipedia.org/wiki?curid=2545465", "title": "Rollieres", "text": "Rollieres \u00e8 una frazione del comune di Sauze di Cesana (provincia di Torino).\nGeografia fisica.\nSituato a 1480 metri di altitudine lungo la valle del torrente Ripa, dista 3\u00a0km da Sauze di Cesana, 1\u00a0km da Bousson e 5\u00a0km da Cesana Torinese.\nStoria.\nFino al 1870 la borgata di Rollieres costituiva un comune autonomo. Successivamente venne divisa tra i comuni di Bousson e Cesana Torinese. Nel 1882 una parte del territorio venne ceduto al comune di Sauze di Cesana a suo volta assorbito, come Bousson, da Cesana Torinese nel 1928.\nNel 1934, pass\u00f2, insieme a Sauze sotto il territorio del nuovo comune di Sestriere per tornare nel 1947 a far parte del ricostituito comune di Sauze di Cesana."}
{"id": "2545466", "revid": "729019", "url": "https://it.wikipedia.org/wiki?curid=2545466", "title": "Proteinosi alveolare polmonare", "text": "La proteinosi alveolare polmonare \u00e8 una malattia rara a eziologia sconosciuta, anatomicamente caratterizzata dalla deposizione negli spazi alveolari di materiale granulare che, costituito in prevalenza da fosfolipidi e proteine, risulta positivo all'acido fosforico di Schiff.\nEpidemiologia.\nLa malattia colpisce indistintamente uomini e donne, principalmente in una et\u00e0 compresa tra i 20 e i 60 anni.\nIstologia.\nI danni e le alterazioni patologiche sono limitate al tessuto polmonare. Non sono coinvolti n\u00e9 la pleura n\u00e9 il mediastino. Il rivestimento dell'alveolo colpito presenta una struttura normale mentre gli alveoli sono stranamente ripieni di granuli amorfi che contengono varie proteine sieriche e non sieriche. Raramente si riscontra anche la presenza di fibrosi polmonare.\nDiagnosi.\nPer la diagnosi \u00e8 necessaria una biopsia specifica al polmone.\nPrognosi.\nIl decorso della malattia \u00e8 poco chiaro ed i sintomi variano enormemente da individuo ad individuo. Alcuni soggetti sono asintomatici mentre altri presentano una grave insufficienza respiratoria. Nella maggior parte dei casi si riscontra dispnea e tosse.\nRaramente sopraggiunge la morte del paziente, soprattutto in presenza di sintomi gravi che rendono la malattia facilmente identificabile.\nTerapia.\nLe terapie applicabili sono poche. Soprattutto il lavaggio broncopolmonare con soluzione fisiologica sembra essere il trattamento pi\u00f9 efficace. Sono utilizzati lo ioduro di potassio ed enzimi proteolitici, mentre i cortisonici sono inefficaci."}
{"id": "2545467", "revid": "729019", "url": "https://it.wikipedia.org/wiki?curid=2545467", "title": "Torre dell'Ovo", "text": "La Torre dell'Ovo, o semplicemente Torre Ovo, \u00e8 una torre edificata nel 1473, anno di emanazione dei Capitoli della Bagliva, nell'allora feudo di Maruggio, per difendere il paese dagli attacchi dei Saraceni. La torre attualmente \u00e8 situata nel comune di Maruggio, al confine con il comune di Torricella, e d\u00e0 il nome alla marina di quest'ultimo paese. \u00c8 situata su una scogliera a picco sul mare alta 15 metri, detta Monte dell'Ovo.\nStoria.\nLa torre Ovo fu costruita inizialmente dal ducato di Maruggio, per difendersi dai Saraceni.\nLa zona di torre Ovo fu invasa da molte popolazioni (normanni, germanici, spagnoli) per poi passare al regno delle Due Sicilie e infine al regno d'Italia. \nQuesta torre fu utilizzata nella seconda guerra mondiale come torre d'avvistamento, per questo nella spiaggia si possono notare piccole torrette utilizzate in questa guerra.\nNegli anni 60 si cerc\u00f2 di costruire un ristorante a fianco della torre, progetto mai completato. \nFino agli anni 2000 la torre era visitabile, attualmente no perch\u00e9 \u00e8 a richio crollo.\nDescrizione.\nLa torre \u00e8 una torre tipica del regno, di forma tronco-piramidale e a base quadrata. Le sue dimensioni sono 10,60\u00a0m x 10,80\u00a0m. Addossate alla sua struttura originaria, vi sono altre tre strutture costruite dopo.\nComunica ad ovest con Torre Canneto, in Marina di Lizzano e ad est con Torre Moline, in Campomarino di Maruggio.\nIl suo mare custodisce i resti di una delle pi\u00f9 antiche attivit\u00e0 pescherecce del Mediterraneo, ovvero la tonnara, la pesca di tonni. La pesca dei tonni non viene pi\u00f9 effettuata da circa 30 anni, tuttavia nei fondali di Torre Ovo possiamo rinvenire le antiche ancore che servivano da zavorra per le barche che gettavano le reti.\nNello specchio d'acqua sottostante la torre, quando il mare \u00e8 calmo e limpido, si possono notare antichi blocchi megalitici con incise scritte greche. Inoltre lo specchio d'acqua sottostante alla torre \u00e8 molto importante per via della \"Prateria Pietrificata\", la quale \u00e8 un insieme di monoliti, molti dei quali in posizione eretta. Si tratta del risultato di una diversa resistenza all'erosione di porzioni differenti della roccia sedimentaria. Quando qui vi era un fondale sabbioso, degli organismi hanno rimaneggiato e compattato il sedimento all'interno delle gallerie che scavavano. Sono proprio queste vie di scavo che hanno resistito all'azione erosiva e il risultato \u00e8 un \"prato\" di bastoncelli che richiamano alla mente una prateria.\nOggi la torre \u00e8 in pericolo di crollo a causa della noncuranza degli enti locali."}
{"id": "2545470", "revid": "36426", "url": "https://it.wikipedia.org/wiki?curid=2545470", "title": "Chiesa di San Placido", "text": "La chiesa di San Placido si trova a Catania, nell'omonima piazza nel quartiere Civita, e nelle immediate vicinanze di palazzo Biscari e della cattedrale di Sant'Agata.\nStoria.\nEpoca romano - bizantina.\nAl tempo dei romani il sito era occupato da un tempio pagano dedicato a Bacco.\nEpoca aragonese.\nLa prima fondazione risalirebbe, secondo il Ras\u00e0, al 1409, anno in cui la regina Bianca, figlia del re di Navarra, sposa di re Martino, alle sue seconde nozze, e vicaria del Regno di Sicilia, don\u00f2 preziosi arredi sacri al monastero delle monache benedettine, ancora da erigere, forse rimanendo a lungo ospite delle consorelle.\nInoltre, nel XV secolo anche Ximene e Paola di Lerida - \"coniugi di gran piet\u00e0 e di nobile e ricco casato catanese\" - contribuirono finanziariamente alla costruzione del monastero di San Placido, anche se l'atto di fondazione, datato 4 dicembre 1420, dimostra che fu donna Paola, ormai vedova, la sola ispiratrice della fondazione della casa religiosa.\nL'edificazione avvenne sulle rovine di un antico tempio pagano dedicato al dio Bacco, luogo di culto per la tradizione religiosa catanese, poich\u00e9 si diceva che un tempo vi sorgesse la casa natale di sant'Agata, patrona della citt\u00e0.\nEpoca spagnola.\nLa chiesa fu rasa al suolo dal catastrofico terremoto del Val di Noto del 1693, che distrusse la citt\u00e0 di Catania e la Sicilia sud - orientale.\nSu iniziativa delle uniche tre monache che scamparono alla morte dopo il sisma, fu avviata la ricostruzione, affidata all'architetto Stefano Ittar, e la nuova chiesa venne consacrata nel 1723.\nEpoca contemporanea.\nNel 1976 il tempio fu chiuso al culto in seguito al riscontro di seri problemi di stabilit\u00e0 della struttura e, dopo circa tre anni di lavori di consolidamento, fu riaperto al culto nel 1979.\nDescrizione.\nEsterno.\nIl prospetto della chiesa, in classico stile barocco siciliano, si erge in piazza San Placido ed \u00e8 realizzato in pietra bianca di Taormina. La facciata \u00e8 concava al centro e termina ai lati con due puntoni acuti. Ai lati dell'unica porta di accesso sono poste due statue di \"San Placido\" e \"San Benedetto\", ai lati, in dimensione pi\u00f9 piccola, quelle di \"Santa Scolastica\" e \"Santa Geltrude\", opera dello scultore Carmelo Distefano da Chiaramonte Gulfi (I met\u00e0 sec XIX). La facciata \u00e8 recintata da un'artistica inferriata in ferro battuto, di forma convessa, portante al centro lo stemma di san Benedetto.\nSulla sommit\u00e0 della facciata vi \u00e8 una torre campanaria dotata di tre campane.\nIl prospetto \u00e8 impreziosito da sculture, bassorilievi e finestre dotate di grate.\nNella controfacciata, sopra la porta d'ingresso, \u00e8 collocato l'organo dotato di cantoria nascosta da una grata dorata.\nInterno.\nLa chiesa \u00e8 ad unica navata e lungo le sue pareti laterali sono poste delle semi-colonne scanalate. Le pareti sono impreziosite da marmi e stucchi dorati. I quattro altari laterali sono mornati da bassorilievi marmorei e dotati di quattro grandi dipinti dei pittori Michele Rapisardi e Giuseppe Napoli.\nPresbiterio.\nL'altare maggiore \u00e8 un marmo policromo ed \u00e8 sostenuto da putti anch'essi in marmo. Sulle pareti laterali dell'abside sono posti due grandi dipinti di Michele Rapisardi e sullo sfondo dell'altare due dipinti del pittore Tullio Allegra.\nMonastero benedettino di San Placido.\nLe strutture del monastero si incuneano tra l'odierna via Vittorio Emanuele II e via Museo B\u00ecscari. Il grande chiostro, addossato alla parete destra del tempio, sviluppa la dimensione maggiore lungo l'asse E - W con porticati sorretti da pilastri (8 luci x 6). Inoltre, il grande ambiente con cortile pavimentato si presta a sede di manifestazioni culturali ed esposizioni, con il nome di \"Casa, o Palazzo, della Cultura\". \nVoci correlate.\nMonumenti e itinerari agatini:"}
{"id": "2545471", "revid": "767487", "url": "https://it.wikipedia.org/wiki?curid=2545471", "title": "L'idolo delle donne", "text": "L'idolo delle donne (\"The Ladies Man\") \u00e8 un film comico del 1961 diretto e interpretato da Jerry Lewis. Usc\u00ec nelle sale il 28 giugno 1961 distribuito dalla Paramount Pictures. Si tratta della seconda regia di Lewis dopo il successo di \"Ragazzo tuttofare\" dell'anno precedente.\nTrama.\nHerbert \u00e8 un giovane lasciato dalla propria ragazza il giorno della laurea, che decide di non innamorarsi mai pi\u00f9 e di tenersi alla larga dalle donne. In seguito, per ironia della sorte, trova lavoro come tuttofare proprio in un pensionato femminile. Nonostante la maggior parte delle ragazze lo tratti solo come un cameriere e cerchi di ingraziarsi Herbert solo per servirsi di lui, Fay, una delle ragazze, lo aiuter\u00e0 a superare la sua atavica paura delle donne.\nProduzione.\nIl celebre set costruito per il film \u00e8 una delle pi\u00f9 grandi scenografie mai costruite in interni negli studi Paramount. Il \"pensionato\" conta circa sessanta camere, e viene ripreso in \"spaccato\" come una casa delle bambole. Il set del film di Lewis successivamente ispirer\u00e0 il design delle scenografie per il film del 1972 \"Crepa padrone, tutto va bene\" di Jean-Luc Godard.\nCritica.\nIl film \u00e8 il pi\u00f9 interessante dal punto di vista registico tra quelli diretti da Lewis. Molteplici sono le soluzioni tecniche originali adottate per il film, tese a valorizzare la mastodontica scenografia costruita negli studi Paramount appositamente per le riprese. Non per nulla, negli extra dell'edizione in DVD, lo stesso Lewis racconta che, all'epoca delle riprese, spesso sul set era presente un giovane regista alle prime armi ancora sconosciuto, Francis Ford Coppola, ammirato dalla tecnica di regia utilizzata e dall'uso del famoso video assist inventato da Lewis.\nNel tratto surreale che contraddistingue le gag ideate per il film, come gi\u00e0 nel precedente \"The Bellboy\" (\"Ragazzo tuttofare\"), \u00e8 riscontrabile l'influenza del cinema di Jacques Tati. Per questo motivo e per le audaci soluzioni tecniche impiegate, il film fu molto amato dai critici e registi francesi della \"Nouvelle Vague\"."}
{"id": "2545472", "revid": "110157", "url": "https://it.wikipedia.org/wiki?curid=2545472", "title": "Texas State Historical Association", "text": "La Texas State Historical Association (in italiano \"Associazione storica dello Stato del Texas\"), abbreviata in TSHA, \u00e8 un'organizzazione educativa senza fini di lucro atta a diffondere la conoscenza della storia del Texas. Fu fondata il 2 marzo 1897 e l'attuale direttore esecutivo \u00e8 J. Kent Calder."}
{"id": "2545473", "revid": "1543377", "url": "https://it.wikipedia.org/wiki?curid=2545473", "title": "Johnny and Mary", "text": "Johnny and Mary \u00e8 un singolo del cantante britannico Robert Palmer, pubblicato nel 1980 ed estratto dall'album \"Clues\".\nDescrizione.\nLa canzone ha raggiunto la posizione numero 44 della classifica del Regno Unito e la 18 della classifica Billboard statunitense, ma a dispetto delle basse posizioni nelle classifiche anglosassoni .\nCover.\nLa canzone \u00e8 stata ripresa da numerosi artisti internazionali che proposero la loro versione del brano; tra questi: "}
{"id": "2545475", "revid": "73843", "url": "https://it.wikipedia.org/wiki?curid=2545475", "title": "Aristide Stefani", "text": "Biografia.\nFiglio di Ferdinando e Luigia Zanchi, comp\u00ec gli studi superiori a Vicenza e Mantova, per poi laurearsi in medicina all'Universit\u00e0 di Padova il 12 febbraio 1870. Nel 1872 divenne professore di fisiologia nell'Universit\u00e0 di Ferrara e, dal 1888 al 1921, fu professore della stessa materia nell'Universit\u00e0 di Padova succedendo a Filippo Lussana (dopo che era stato suo assistente fino al 1872). Dal 1889 era stato promosso a professore ordinario, e aveva tenuto anche gli insegnamenti di materia medica e farmacologia sperimentale (nel 1896-97) e di chimica fisiologica (1906-21). Fu anche preside della facolt\u00e0 di Medicina e chirurgia negli anni 1905-08.\nAttivit\u00e0 scientifica.\nCon i suoi studi la medicina ha avuto significativi progressi nella conoscenza del funzionamento dell'attivit\u00e0 cardiaca e cardiovascolare e della fisiologia cerebrale, indagate con un approccio quantitativo e meccanicistico. Nella scuola di medicina di S. Mattia di Padova, realizz\u00f2 un primo gabinetto scientifico, e si adoper\u00f2 per introdurre strumentazioni innovative come il chimografo. Nel 1910 studi\u00f2 la malattia della pellagra che agli inizi del secolo era diffusa nella popolazione rurale e attribu\u00ec la sua origine a carenze alimentari di vitamine. Le ricerche e gli approfondimenti successivi portarono alla scoperta nel 1912 di quelle sostanze che furono denominate \"vitamine\" da Kazimierz Funk.\nFu socio dell'Accademia dei Lincei dal 1903 e di numerose altre accademie (Accademia Patavina, Accademia Olimpica, etc) e societ\u00e0 scientifiche e, nel 1905, ottenne il \"Premio Reale\" per il maggior incremento dato agli studi della fisiologia.\nFu presidente dell'Istituto veneto di scienze, lettere ed arti dal 1913 al 1914.\nIntitolazioni.\nA lui \u00e8 dedicata la scuola elementare di San Giovanni Ilarione e il piazzale antistante l'Ospedale Borgo Trento a Verona."}
{"id": "2545483", "revid": "767487", "url": "https://it.wikipedia.org/wiki?curid=2545483", "title": "Franco Panizza (calciatore)", "text": "Caratteristiche tecniche.\nCentrocampista con licenza di offendere, con l'avanzare della carriera arretra progressivamente il suo raggio d'azione.\nCarriera.\nCresce nel e, con l'eccezione di due anni in prestito all'Anconitana e al , centrando con questi ultimi la promozione in Serie A nella stagione 1969-1970, disputa coi virgiliani la prima parte della sua carriera.\nProprio con il Mantova esordisce in Serie A nella stagione 1966-67, conquistando nell'annata 1970-71 la sua seconda promozione di fila in massima serie, e disputando poi il campionato di 1971-72 in cui va a segno in due occasioni, fra cui la spettacolare rete in \"zona Cesarini\" che permette ai biancorossi di sconfiggere il Milan a San Siro. Resta ai virgiliani anche nel 1972-73, dopo il ritorno fra i cadetti, in una stagione fallimentare per i lombardi che incappano nella seconda retrocessione consecutiva.\nPanizza resta comunque in Serie B passando alla , con cui centra immediatamente la sua terza promozione in A, e con cui disputa il successivo campionato 1974-75, anch'esso chiuso con un'immediata retrocessione. Passa quindi al Catania, fra i cadetti, dove milita per due annate, la seconda delle quali conclusa con la retrocessione in Serie C. Disputa le sue due ultime stagioni ad alto livello dal 1977 al 1979 col , sempre in cadetteria, per poi tornare a Mantova e qui concludere la carriera in Serie C1.\nIn carriera ha collezionato complessivamente 49 presenze e 4 reti in Serie A e 236 presenze e 16 reti in Serie B."}
{"id": "2545485", "revid": "838137", "url": "https://it.wikipedia.org/wiki?curid=2545485", "title": "WASP-18 b", "text": "WASP-18 b \u00e8 un pianeta extra-solare ed \u00e8 noto poich\u00e9 possiede un periodo di rivoluzione attorno alla sua stella molto breve, circa 24 ore. Ha una massa equivalente a 10 volte quella di Giove, appena sotto la linea di divisione tra pianeti e nane brune, circa 13 masse gioviane. Dovuto alla decelerazione delle maree, si pensa che il pianeta verr\u00e0 inghiottito dalla stella, WASP-18, in meno di un milione di anni. Il pianeta si trova a circa 1.9 milioni di miglia (circa 3057100\u00a0km) dalla stella, lontana circa 325 anni luce dalla Terra. La scoperta di questo pianeta si deve a Coel Hellier, professore di astrofisica alla Keele University in Inghilterra.\nScienziati della Keele e dell'Universit\u00e0 del Maryland stanno lavorando per comprendere se la scoperta di questo pianeta cos\u00ec vicino alla sua fine (con meno dello 0.1% di vita rimasta) sia stata fortuita, e se la dispersione della marea da WASP-18 sia molto meno efficiente di quanto gli astrofisici normalmente suppongono. Le osservazioni effettuate nella prossima decade dovrebbero rendere una misura del tasso con cui l'orbita di WASP-18 b sta decadendo.\nL'esempio pi\u00f9 vicino a questo evento \u00e8 nel nostro sistema solare, con la luna di Marte, Phobos. Phobos orbita a una distanza di sole 5600 miglia (circa 9000\u00a0km) da Marte, 40 volte pi\u00f9 vicino della Luna, ed \u00e8 previsto che sia distrutto in circa 11 milioni di anni.\nPossibile atmosfera planetaria.\nAnalisi effettuate con i dati delle osservazioni dei telescopi Hubble e Spitzer comproverebbero che il pianeta sia avvolto da una stratosfera soffocante costituita essenzialmente da monossido di carbonio e priva di acqua. Lo studio, basato sull'analisi delle impronte spettrali a seguito di cinque transiti del pianeta, ha evidenziato monossido di carbonio caldo nella stratosfera e pi\u00f9 fresco nello strato sottostante. Tali firme spettrali, ottenibili anche in presenza di anidride carbonica, hanno escluso la presenza di quest'ultima poich\u00e9 per la sua presenza dovrebbe essere presente anche ossigeno e quindi vapore acqueo, escluso dai rilevamenti."}
{"id": "2545491", "revid": "71433", "url": "https://it.wikipedia.org/wiki?curid=2545491", "title": "L'Idolo delle donne", "text": ""}
{"id": "2545499", "revid": "373458", "url": "https://it.wikipedia.org/wiki?curid=2545499", "title": "San Francisco de los Tejas", "text": ""}
{"id": "2545500", "revid": "4252", "url": "https://it.wikipedia.org/wiki?curid=2545500", "title": "Missione San Francisco de la Espada", "text": "La Missione San Francisco de la Espada (o semplicemente Missione Espada), nota anche come Missione di San Francisco de los Tejas, \u00e8 stata una missione cattolica situata presso San Antonio, nell'attuale Texas. Venne fondata dalla Spagna nel 1731 con l'obbiettivo di convertire le popolazioni locali al Cristianesimo. Oggi le rovine della struttura costituiscono una delle quattro missioni incluse nel San Antonio Missions National Historical Park."}
{"id": "2545503", "revid": "336009", "url": "https://it.wikipedia.org/wiki?curid=2545503", "title": "Maserati Quattroporte II", "text": ""}
{"id": "2545506", "revid": "1008732", "url": "https://it.wikipedia.org/wiki?curid=2545506", "title": "Campioni lunari", "text": "Sono generalmente chiamati campioni lunari le rocce, suoli e polveri lunari riportati sulla Terra dalle missioni spaziali statunitensi e sovietiche. Oltre a questi esistono anche rocce espulse naturalmente dalla superficie lunare a seguito di eventi d'impatto e successivamente ricadute sulla Terra sotto forma di meteoriti.\nRaccolta.\nLe sei missioni Apollo sbarcate sulla superficie lunare hanno riportato sulla Terra 2.415 campioni, dal peso complessivo di 382\u00a0kg. La maggioranza dei campioni sono stati raccolti dall'Apollo 17 (111\u00a0kg).\nLe tre missioni sovietiche Luna hanno riportato altri 326 grammi in totale.\nI meteoriti lunari scoperti sulla Terra sono oltre 120, appartenenti a 60 diversi eventi meteorici, e oltre 48\u00a0kg in totale. Circa un terzo di questi sono stati scoperti da ricercatori americani e giapponesi in Antartide (ad esempio il programma ANSMET).\nI campioni lunari delle missioni Apollo sono stati raccolti usando diversi strumenti, come martelli, rastrelli, pale, pinze e carotatrici. La maggior parte sono stati prima fotografati per registrare le condizioni in cui si trovavano. Sono stati posti all'interno di buste e poi dentro un contenitore speciale (\"Special Environmental Sample Container\") che li proteggeva dalle contaminazioni terrestri.\nValore.\nI campioni lunari raccolti durante l'esplorazione della Luna sono considerati di valore inestimabile. Nel 1993 tre piccoli frammenti delle dimensioni di un seme, raccolti dal Luna 16, sono stati venduti per 442.500 dollari. Nel 2002 piccole quantit\u00e0 di materiale proveniente dalla Luna e da Marte sono state rubate; durante il processo in tribunale che ne \u00e8 seguito, la NASA ha valutato quel materiale, dal peso complessivo di 285 grammi, in 1 milione di dollari.\nLe rocce provenienti dai meteoriti lunari, invece, vengono tranquillamente comprate e vendute tra collezionisti privati, seppur a prezzi molto alti.\nUbicazione dei campioni.\nIl deposito principale dei campioni lunari \u00e8 il \"Lunar Sample Building\" presso il Lyndon B. Johnson Space Center a Houston (Texas). Secondo la NASA quasi 295\u00a0kg dei 382 raccolti sono ancora nelle condizioni originarie al Johnson Space Center; per sicurezza esiste anche una collezione pi\u00f9 piccola conservata alla Brooks Air Force Base a San Antonio (Texas). La maggior parte delle rocce sono conservate sotto azoto puro, per evitare che l'atmosfera terrestre possa danneggiarle. I campioni vengono maneggiati esclusivamente attraverso speciali strumenti e mai direttamente. Circa il 10% delle rocce raccolte sulla Luna \u00e8 stato distribuito ad un centinaio di laboratori in tutto il mondo per analizzarne le caratteristiche.\nUna piccola quantit\u00e0 di campioni \u00e8 stata donata a vari musei degli Stati Uniti. Esistono inoltre pi\u00f9 di 300 piccoli campioni che sono stati regalati in due occasioni a governi stranieri e governatori degli Stati Uniti. In una prima occasione, al termine della missione Apollo 11, sono state regalate 192 placche contenenti polvere lunare. Altre 135 placche sono state donate al termine del programma Apollo nel 1973, ricavando frammenti molto piccoli dalla roccia lunare numero 70017 riportata dall'Apollo 17. I frammenti provenienti da rocce raccolte dall'Apollo 11 pesavano mediamente 0,05 gr ciascuno, mentre quelli ricavati da rocce raccolte dall'Apollo 17 pesavano mediamente 1,1 gr ciascuno. Almeno una delle placche donate \u00e8 stata rubata in Honduras e poi ritrovata, molte altre sono oggi esposte nei musei dei Paesi che le hanno ricevute in dono, la placca donata all'Italia si trova attualmente al Museo nazionale della scienza e della tecnologia Leonardo da Vinci a Milano.\nCirca 70 campioni sono in mostra nei musei di tutto il mondo, come al National Air and Space Museum, Kansas Cosmosphere and Space Center, Ontario Science Centre e nel centro visitatori del Kennedy Space Center dove \u00e8 anche possibile \"toccare un pezzo della Luna\", che consiste in una piccola roccia cementata in una colonna che i visitatori possono toccare.\nLa NASA dispone anche di alcuni campioni per uso educativo, che vengono prestati a privati e istituzioni a fini didattici.\nDal 1999 al 2011, ad esempio, nel grattacielo Tribune Tower di Chicago \u00e8 stato esposto un pezzo di roccia lunare ottenuto in prestito dalla NASA.\nUn altro campione, un frammento di 120 grammi proveniente dalla roccia 70215 raccolta durante la missione Apollo 17, \u00e8 stato portato in Italia da Paolo Attivissimo nel maggio del 2015 e Luigi Pizzimenti nel 2017, in entrambe le occasioni, sono stati organizzati degli eventi espositivi e conferenze in varie localit\u00e0 in Italia e Svizzera.\nLa NASA ha anche preparato una serie di confezioni educative composte da un disco trasparente contenente sei tipi di campioni (frammenti di rocce e suoli) e 12 sottili sezioni petrologiche di materiale lunare.. Questi pacchetti sono disponibili per scopi educativi in molti Paesi.\nFurti.\nLa \"Goodwill Moon Rock\" dell'Honduras.\nNel 1998 negli Stati Uniti \u00e8 stata creata un'operazione segreta, nota come \"Operation Lunar Eclipse\", che aveva lo scopo di identificare e arrestare le persone che vendevano falsi campioni lunari. Nel settembre del 1998 gli agenti hanno pubblicato un annuncio su \"USA Today\" in cui facevano richiesta di rocce lunari, la speranza era quella di agganciare chi vendeva falsi campioni, ma invece sono stati contattati da chi possedeva una roccia regalata nel 1973 dal Presidente Richard Nixon all'Honduras. Le \"Goodwill Moon Rock\" (\"roccia lunare dell'amicizia\") sono una serie di 135 placche di legno con un piccolo pezzettino della roccia numero 70017, riportata a Terra dalla missione Apollo 17, che sono state regalate alla fine delle missioni Apollo a varie nazioni del mondo. Il venditore della roccia, che pesava solo 1,142 grammi, chiedeva l'esorbitante cifra di 5 milioni di dollari. L'operazione si \u00e8 conclusa due mesi dopo con il sequestro della roccia in una cassetta di sicurezza di una banca di Miami.\nLa roccia \u00e8 stata il soggetto di una causa civile durata 5 anni e terminata il 24 marzo del 2003 con la confisca della roccia da parte del Governo Federale degli Stati Uniti. La roccia confiscata \u00e8 stata rimandata al Johnson Space Center e resa disponibile per essere di nuovo regalata all'Honduras. La cerimonia si \u00e8 svolta il 22 settembre del 2003 al quartier generale della NASA a Washington D.C, dove l'amministratore della NASA ha donato la roccia all'ambasciatore dell'Honduras.\nNel 2007 l'agente speciale Joseph Gutheinz, uno dei due agenti originari dell'operazione segreta, \u00e8 stato protagonista di un documentario della BBC Two dal titolo \"Moon for Sale\" (\"Luna in vendita\"), che racconta la vicenda della Goodwill Moon Rock.\nFurto interno alla NASA.\nNel giugno del 2002 dal Johnson Space Center sono stati rubati 101 grammi di rocce lunari oltre ad un meteorite marziano. Il furto \u00e8 stato compiuto da membri interni. Le rocce sono state pubblicizzate sul sito web di un club mineralogico belga; l'FBI, con l'aiuto di un astronomo amatoriale belga, ha organizzato una trappola e recuperato i campioni nel luglio del 2002, in Florida.\nCaratteristiche generali.\nDi solito le rocce raccolte sulla superficie lunare sono estremamente pi\u00f9 antiche delle rocce sulla Terra. L'et\u00e0 stimata, usando la datazione radiometrica va dai 3,16 miliardi di anni per i campioni basaltici provenienti dai mari lunari, ai 4,5 miliardi di anni per quelle dei continenti. Al contrario le rocce pi\u00f9 antiche sulla Terra risalgono a 3,8 miliardi di anni fa.\nIn base alla tecnica di datazione del conteggio dei crateri, sulla Luna le pi\u00f9 recenti eruzioni basaltiche risalgono a 1,2 miliardi di anni fa, anche se non possediamo alcun campione di quella lava.\nA differenza della Terra, sembra che sulla Luna vaste porzioni della crosta siano composte da rocce con alte concentrazioni del minerale Anortite. I mari basaltici hanno concentrazioni relativamente alte di ferro. Inoltre, alcuni mari basaltici hanno un livello particolarmente alto di titanio, nella forma di Ilmenite.\nUn nuovo tipo di minerale \u00e8 stato scoperto sulla Luna dall'equipaggio dell'Apollo 11, l'Armalcolite, chiamato cos\u00ec dalle iniziali dei tre astronauti Armstrong, Aldrin e Collins.\nClassificazione.\nLe rocce lunari ricadono in due categorie principali, quelle trovate sulle aree continentali (terrae) e quelle nei mari lunari. Le terrae sono composte in modo dominante da rocce plutoniche mafiche. \u00c8 comune anche la brecce regolitica con simili protoliti. I basalti dei mari si dividono in tre gruppi a seconda delle loro caratteristiche chimiche e del contenuto di Titanio: \"basalti high-Ti\", \"low-Ti\" e \"Very Low-Ti (VLT)\".\nLitologia delle terrae.\nLe principali rocce ignee sulle regioni continentali lunari si dividono in tre gruppi: la serie anortosite ferrosa, la serie magnesica e la serie alcalina.\nLe brecce lunari, formatesi soprattutto a causa degli immensi impatti che hanno creato i bacini, sono principalmente composte da litologie delle terrae, dato che i bacini di impatto sono stati riempiti e ricoperti di basalto in epoche successive all'impatto.\nLa \"serie anortosite ferrosa\" consiste quasi esclusivamente nella roccia \"anortosite\" (&gt;90% plagioclasio calcico) e dalla meno comune \"gabbro\" (70-80% plagioclasio calcico e una minoranza di pirosseno). La serie anortosite ferrosa \u00e8 il gruppo pi\u00f9 comune nelle regioni continentali lunari e si \u00e8 dedotto che ci\u00f2 dipende dalla flottazione dei plagioclasi nell'oceano magmatico presente sulla Luna agli albori della sua storia.\nPer gli standard terrestri, il plagioclasio \u00e8 estremamente calcico, con un contenuto molare di anortite del 94-96% (An94-96). I minerali mafici in questa serie hanno bassi rapporti Mg/Fe.\nL'anortosite ferrosa \u00e8 stata datata usando il metodo isocrono a circa 4,46 miliardi di anni, \u00e8 il tipo di roccia pi\u00f9 antico sulla Luna.\nLa \"serie magnesica\", o \"serie Mg\", comprende la roccia Dunite (&gt;90% olivina), Troctolite (olivina-plagioclasio) e Gabbro (plagioclasio-pirosseno) con rapporti Mg/Fe relativamente alti nei minerali mafici e una composizione del plagioclasio generalmente ancora calcico (An86-93).\nQueste rocce sono intrusioni successive nella crosta di anortosite ferrosa avvenute circa 4,3-4,1 miliardi di anni fa.\nLa \"serie alcalina\" \u00e8 cos\u00ec chiamata per l'alto contenuto di alcalini. Questa serie \u00e8 piuttosto rara e consiste in anortosite con plagioclasi relativamente sodici (An70-85), Norite (plagioclasio-ortopirossene) e Gabbronorite (plagioclasio-clinopirosseno-ortopirossene), con simili composizioni dei plagioclasi e dei minerali mafici della serie Mg.\nI graniti lunari sono un tipo di roccia relativamente rara, comprendono Diorite, Monzodiorite e Granofiro. Sono composti da quarzo, plagioclasio, ortoclasio o feldspato alcalino, rari minerali mafici (pirosseni) e rari zirconi. Il feldspato alcalino pu\u00f2 avere una composizione insolita, diversa da ogni feldspato terrestre, e sono spesso ricchi di Bario. Queste rocce apparentemente si formano a causa di una cristallizzazione estremamente frammentata del magma della serie magnesica o della serie alcalina, sebbene anche l'immiscibilit\u00e0 liquida pu\u00f2 avere un ruolo. La datazione Uranio-Piombo (U-Pb) dei zirconi di queste rocce e del suolo lunare, stima un'et\u00e0 di 4,1-4,4 miliardi di anni, pi\u00f9 o meno la stessa delle rocce della serie Mg e alcalina.\nLa maggior parte delle rocce riportate sulla Terra dalle missioni Apollo sono brecce, e provengono in massima parte dalle regioni continentali pi\u00f9 antiche. Le brecce sono aggregati litificati di detriti e materiale fuso proveniente dagli impatti lunari che hanno rimodellato la superficie lunare negli ultimi 4 miliardi e mezzo di anni. Le brecce si possono formare da crateri grandi o piccoli e a diverse distanze dall'impatto, per questo ne esistono di molti tipi. Principalmente si dividono in monomittiche, dimittiche e polimittiche rispettivamente formate da un solo tipo di roccia, da due componenti o da molti tipi. Tra i campioni lunari ci sono 59 brecce che pesano pi\u00f9 di 500 grammi, 39 che pesano pi\u00f9 di un chilo e 19 che pesano pi\u00f9 di due chili, la maggior parte delle brecce sono polimittiche.\nUna componente geochimica di alcune rocce lunari \u00e8 il KREEP (acronimo di K, REE e P). La sua caratteristica pi\u00f9 rilevante \u00e8 l'inclusione di una maggioranza di elementi cosiddetti \"incompatibili\"\nMari di basalto.\nI mari lunari sono composti da basalto simile al basalto terrestre ma con qualche importante differenza. Sono pi\u00f9 ricchi di ferro dei basalti terrestri e hanno una minore viscosit\u00e0. Alcuni dei basalti lunari sono ricchi di un ossido di ferro-titanio chiamato ilmenite. Dato che i primi campioni lunari possedevano un alto contenuto di ilmenite sono stati chiamati basalti \"High titanium\". Successivamente l'Apollo 12 ha riportato basalti con una minore concentrazione di titanio \"Low titanium\", infine le missioni seguenti, comprese le missioni senza equipaggio sovietiche, hanno riportato basalti con una concentrazione di titanio ancora minore, i basalti \"very low titanium\". I dati raccolti dalla sonda Clementine mostrano che la distribuzione del titanio segue uno schema continuo in cui le rocce con la pi\u00f9 alta concentrazione sono le meno abbondanti. Inoltre in alcuni basalti pu\u00f2 essere trovato un contenuto di potassio estremamente elevato, il cosiddetto \"basalto VHK (Very High K)\". Infine, il basalto lunare mostra un'ampia anomalia dell'europio negativa.\nRispetto alle rocce lunari che si trovano nelle zone continentali, quelle dei mari basaltici mostrano una pi\u00f9 alta concentrazione di olivina e pirosseni e meno plagioclasi."}
{"id": "2545511", "revid": "73125", "url": "https://it.wikipedia.org/wiki?curid=2545511", "title": "Rocce lunari", "text": ""}
{"id": "2545512", "revid": "287204", "url": "https://it.wikipedia.org/wiki?curid=2545512", "title": "Kolju Fi\u010deto", "text": "Biografia.\nKolju Fi\u010deto nacque nel 1800 nel villaggio di Drjanovo, ad una ventina di chilometri da Gabrovo. Rimasto orfano all'et\u00e0 di tre anni, a dieci anni inizi\u00f2 ad imparare il mestiere di muratore. Cambi\u00f2 numerosi maestri, studiando come apprendista nella vicina cittadina di Trjavna, a Coriza in Albania, a Veliko T\u0103rnovo e a Bracigovo, familiarizzando cos\u00ec con diversi tipi di architettura e imparando a tagliare la pietra e ad intagliare il legno.\nOltre al bulgaro, era in grado di parlare fluentemente in turco, greco, serbo e romeno.\nAll'et\u00e0 di 33 anni fu riconosciuto giovane maestro costruttore, un titolo che raramente era dato a persone cos\u00ec giovani. Nel 1835 lavor\u00f2 come apprendista di Ivan Davdata alla costruzione della chiesa di San Nicola a Veliko T\u0103rnovo e quando il suo maestro si ammal\u00f2 lasci\u00f2 a lui la direzioni dei lavori, conclusisi l'anno successivo. Da quel momento Fi\u010deto fu riconosciuto come maestro costruttore e divenne ben presto uno degli architetti pi\u00f9 richiesti della regione.\nMor\u00ec a Veliko T\u0103rnovo nel 1881. \u00c8 oggi ricordato come uno dei principali architetti bulgari del XIX secolo e a lui sono dedicati, tra le altre cose, un museo nella natia Drianovo, un quartiere di Veliko T\u0103rnovo e un tratto di costa dell'Isola Livingston in Antartide. Il suo volto \u00e8 ritratto sulla banconota bulgara da 2000 lev.\nOpere.\nNel corso della sua vita Fi\u010deto realizz\u00f2 decine di chiese, monasteri, locande, abitazioni e quattro ponti, soprattutto nella regione tra Veliko T\u0103rnovo e Svi\u0161tov. Quando prendeva un incarico era solito fare un sopralluogo sul posto, disegnare un progetto dettagliato e da quello realizzare un modellino in legno, quindi incaricare uno dei suoi apprendisti di seguire i lavori.\nTra le suo opere pi\u00f9 famose \u00e8 possibile citare:"}
{"id": "2545513", "revid": "73125", "url": "https://it.wikipedia.org/wiki?curid=2545513", "title": "Roccia lunare", "text": ""}
{"id": "2545514", "revid": "152625", "url": "https://it.wikipedia.org/wiki?curid=2545514", "title": "Scatman", "text": ""}
{"id": "2545517", "revid": "3535", "url": "https://it.wikipedia.org/wiki?curid=2545517", "title": "Canforo", "text": ""}
{"id": "2545518", "revid": "149732", "url": "https://it.wikipedia.org/wiki?curid=2545518", "title": "Depressore del setto nasale", "text": ""}
{"id": "2545526", "revid": "399", "url": "https://it.wikipedia.org/wiki?curid=2545526", "title": "Atto di Pistoia", "text": "Biografia.\nNessuna certezza c'\u00e8 sul luogo e sulla data di nascita, sulla sua famiglia e sulla sua infanzia. Nacque tra il 1070 e il 1080. A questa data si \u00e8 giunti in seguito alla ricognizione sulla salma fatta nel 1953, da tale ricognizione sembra che sia morto tra i settantacinque e gli ottanta anni di et\u00e0 ed essendo morto nel 1153 si \u00e8 potuto stabilire ad un periodo pi\u00f9 preciso per la nascita. Alcuni autori lo ritengono nativo della Toscana e precisamente nella Val di Pesa, probabilmente a Passignano, ma generalmente si prende per buona la tradizione sviluppatasi dal XVI secolo in poi che lo vuole nativo di Beja, una citt\u00e0 portoghese nell'Alentejo.\nQuel che \u00e8 certo \u00e8 che all'inizio del XII secolo si trovava nell'Abbazia di Vallombrosa, dove divenne il successore dell'abate generale Amario intorno al 1120. Da abate generale dell'ordine ne difese le prerogative e i privilegi. A lui si deve la fondazione del monastero di San Donato in Borgo a Siena e nella diocesi di Cremona della comunit\u00e0 vallombrosana di Torre Trentina dove fond\u00f2 una chiesa dedicata a san Vigilio.\nEra un grande esperto di sacre scritture e a lui si devono un \"Commentario\" o \"Libro sulle Epistole\", oggi perduto, e le biografie di san Giovanni Gualberto, di san Barnaba e del beato Bernardo degli Uberti, vescovo di Parma deceduto il 4 dicembre 1133.\nDa papa Innocenzo II venne nominato vescovo di Pistoia il 21 dicembre 1134, ma anche da vescovo continu\u00f2 a seguire la regola dell'Ordine Vallombrosano partecipando a numerosi capitoli e ricoprendo la carica di Visitatore di monasteri.\nLa sua autorit\u00e0 era apprezzata anche presso la corte papale dove spesso venne chiamato per risolvere delle controversie. Come quando nel 1125, dopo la distruzione di Fiesole, i fiorentini chiesero la sua intercessione presso papa Onorio II o come quando fece da arbitro nella contesa che oppose gli arcivescovi di Pisa e di Lucca per il controllo del Castello di Vada. Da vescovo di Pistoia fond\u00f2 tre ospedali uno dei quali dedicato a San Giacomo, il cui culto nella diocesi pistoiese era particolarmente vivo. Dall'arcivescovo di Santiago di Compostela, Diego Gem\u00edrez, ottenne in dono una reliquia del santo da portare a Pistoia.\nMor\u00ec il 21 giugno 1153 ma la data \u00e8 controversa. Secondo alcuni studiosi sarebbe morto il 22 maggio 1143 o 1155. La sua salma venne sepolta nella chiesa di Santa Maria in Corte, dove ora sorge il Battistero di Pistoia.\nCulto.\nIl suo corpo venne sottoposto ad una ricognizione nel 1337 e risult\u00f2 intatto. Venne traslato nella cattedrale di Pistoia e il suo sepolcro venne realizzato da Leonardo Marcacci. Il suo culto fu vivo nella diocesi pistoiese e nell'ambito vallombrosano. Venne canonizzato da papa Clemente VIII il 24 gennaio 1605. \nLa sua festa ricorre il 22 maggio."}
{"id": "2545528", "revid": "287204", "url": "https://it.wikipedia.org/wiki?curid=2545528", "title": "Bousson", "text": "Bousson \u00e8 una frazione del comune di Cesana Torinese, nella citt\u00e0 metropolitana di Torino, gi\u00e0 comune autonomo fino al 1928.\nGeografia fisica.\n\u00c8 una borgata di Cesana situata lungo il corso della Ripa, che divide il borgo in due parti. A Bousson si congiungono l'alta Val di Susa e la Val Thuras, il cui omonimo torrente confluisce nella Ripa.\nMonumenti e luoghi di interesse.\nNel borgo inferiore si trova la cinquecentesca chiesa parrocchiale eretta in onore della Madonna della Neve, la cui festa patronale ricorre il 5 di agosto.\nNel piccolo borgo superiore si trovano invece la suggestiva chiesetta del Santo Spirito e la \"casa delle lapidi\", un edificio caratterizzato da una particolare ornamentazione che \u00e8 stata oggetto di vari studi da parte di archeologi e storici dell'arte.\nAppena fuori dal paese, sulla strada verso Sauze di Cesana, si trova una caserma degli Alpini, gi\u00e0 sede fino al 1953 della Guardia alla Frontiera.\nCultura.\nBousson ha fatto da set per alcune scene finali del film \"Benvenuto Presidente!\", girato nel 2013."}
{"id": "2545529", "revid": "149732", "url": "https://it.wikipedia.org/wiki?curid=2545529", "title": "Depressore del setto", "text": ""}
{"id": "2545531", "revid": "149732", "url": "https://it.wikipedia.org/wiki?curid=2545531", "title": "Elevatore del velo palatino", "text": ""}
{"id": "2545532", "revid": "22475", "url": "https://it.wikipedia.org/wiki?curid=2545532", "title": "Oratorio del Carminello", "text": "L'oratorio del Carminello (detto anche del Carmine Minore) fu costruito intorno al 1690 per volere della compagnia della Madonna del Carmelo (nata pochi anni prima) nel quartiere storico dell'Albergheria, a Palermo.\nStoria.\nLa sua costruzione fu possibile grazie ai cospicui finanziamenti di alcuni aristocratici palermitani e subito divenne popolare col nome di Carminello, per meglio distinguerlo dalle altre confraternite del capoluogo siciliano dedicate alla Madonna del Carmine. Nei pressi dell'edificio si trovava la chiesa di San Nicola di Bari (distrutta da un bombardamento nel 1875), comunicante con l'oratorio attraverso passaggi e porte ormai murate. Per secoli l'oratorio \u00e8 stato gestito dai frati carmelitani che vi si riunivano in preghiera.\nPer l'esecuzione dell'apparato decorativo in stucco si alterneranno Gaspare Guercio, nel 1651 Marco La Porta, nel 1659 Vito Sulfarello, nel 1694 Giacomo Serpotta.\nNel 1915 la gestione dell'oratorio pass\u00f2 invece nelle mani della Confraternita di Maria Santissima del Rosario al Carminello. Ci\u00f2 \u00e8 confermato dalla cripta sottostante, utilizzata come cimitero esclusivamente per gli appartenenti alla confraternita stessa. Numerosi i restauri e i consolidamenti dell'edificio (l'ultimo a cura della Soprintendenza ai beni culturali e ambientali di Palermo) che, dopo esser rimasto chiuso per anni, \u00e8 stato restituito al culto.\nDescrizione.\nL'oratorio ha forma rettangolare, con il portone d'ingresso posto su uno dei lati corti. Un antioratorio (al di sopra del quale vi \u00e8 il coro) conduce all'unica navata. Ad essa segue un presbiterio, al quale si accede tramite un arco monumentale. Sia le pareti laterali che la controfacciata sono totalmente decorate con rilievi in stucco. In particolare in questa troviamo tondi prospettici che raffigurano la \"Nativit\u00e0\" (a sinistra) e il \"Riposo durante la fuga in Egitto\" (a destra). Essi risalgono ai primi anni del Settecento e se in passato li si attribuiva a Giacomo Serpotta, oggi si \u00e8 pi\u00f9 propensi a ritenerli opera del figlio Procopio. Accostate ai tondi e sopra la cornice che sormontava il luogo dove un tempo sedevano i superiori della compagnia, vi sono due statue allegoriche. Si tratta della \"Mansuetudine\" (legata all'episodio della \"Nativit\u00e0\") e della \"Compassione\" (connessa al secondo episodio). Chiudono in alto gli archi della cantoria con al centro il dipinto raffigurante la \"Madonna del Rosario\", titolare\ndella Confraternita di Maria Santissima del Rosario al Carminello.\nAi vani delle finestre affiancati da coppie di angeli o di putti si alternano nicchie ove sono collocate statue raffiguranti religiosi cari alla devozione carmelitana:\n\"Sant'Elena Carmelitana\", \"Sant'Angelo Carmelitano\", \"Santa Teresa d'Avila\", \"Sant'Elia\" sulla parete sinistra - a seguire l'altare maggiore -\n\"Sant'Eliseo\", \"Santa Maria Maddalena de' Pazzi\", \"Sant'Alberto Carmelitano\", \"Beata Angela da Sciacca\" sulla parete destra.\nLa volta \u00e8 invece dipinta semplicemente di bianco; lo stesso colore che predomina all'interno dell'intero oratorio. Festoni di frutta, ghirlande, arabeschi, architravi e cornicioni sormontati da stemmi coronati chiudono la prospettiva verso l'alto, mentre un motivo a targhe con volute alternate a medaglioni completa la decorazione nella parte inferiore.\nIl presbiterio \u00e8 caratterizzato da un fastoso arco trionfale sormontato da una targa sorretta da putti, sui mensoloni laterali davanti alle grandi volute a ricciolo sono collocate le statue raffiguranti le allegorie della \"Castit\u00e0\" e della \"Prudenza\". Nella grande arcata incassata, decorato con stucchi dorati, s'innalza l'altare marmoreo delimitato da colonne tortili festonate sormontate da architrave e timpano triangolare. Sulle cimase a ricciolo putti osannanti fanno ala ad un grande stemma coronato sorretto da angeli festanti. Nell'edicola campeggia un dipinto raffigurante la \"Madonna del Carmine\" ritratta con Santa Teresa d'Avila, Santa Maria Maddalena de' Pazzi, San Simone Stock e Sant'Angelo da Licata, copia di un dipinto di Pietro Novelli.\nAll'interno dell'oratorio si trova anche la vara con una statua lignea della \"Madonna del Rosario\" e una raffigurante \"San Domenico\" in cartapesta, un \"Crocifisso\" e una \"Addolorata\" collocati in una arcata della parete destra. Ci\u00f2 che infine colpisce di quest'Oratorio \u00e8 l'evidente contrasto tra la ricchezza delle decorazioni in stucco all'interno e l'aspetto esterno decisamente spartano.\nCripta.\nAttraverso una botola posta nel pavimento davanti al portone, a delle scale e ad un corridoio si accede alla cripta. Essa \u00e8 suddivisa in tre ambienti: il primo \u00e8 una stanza dove venivano preparati i corpi dei confratelli defunti; poi vi \u00e8 il sottostante colatoio; e infine una stanza con 32 loculi per le sepolture decorati con piastrelle maiolicate. Lungo il corridoio e intorno ai loculi stessi vi sono decorazioni in pittura, per lo pi\u00f9 si tratta di motivi floreali. Sul soffitto \u00e8 inoltre dipinto lo stemma della Confraternita.\nConfraternita.\nNell'oratorio \u00e8 attestata la Confraternita di Maria Santissima del Rosario al Carminello."}
{"id": "2545535", "revid": "729019", "url": "https://it.wikipedia.org/wiki?curid=2545535", "title": "Omoka", "text": "Omoka \u00e8 un distretto e il maggiore dei due villaggi dell'isola di Penrhyn, nelle Isole Cook Settentrionali. Il villaggio si trova sull'isolotto di Moananui, nella parte pi\u00f9 occidentale dell'atollo. Qui ha sede il Consiglio dell'Isola."}
{"id": "2545536", "revid": "373458", "url": "https://it.wikipedia.org/wiki?curid=2545536", "title": "San Francisco de la Espada", "text": ""}
{"id": "2545538", "revid": "373458", "url": "https://it.wikipedia.org/wiki?curid=2545538", "title": "Missione Espada", "text": ""}
{"id": "2545541", "revid": "149732", "url": "https://it.wikipedia.org/wiki?curid=2545541", "title": "Tensore del velo palatino", "text": ""}
{"id": "2545545", "revid": "149732", "url": "https://it.wikipedia.org/wiki?curid=2545545", "title": "Muscolo tensore del palato", "text": ""}
{"id": "2545550", "revid": "110157", "url": "https://it.wikipedia.org/wiki?curid=2545550", "title": "Texas A&amp;M University", "text": "La Texas A&amp;M University (A&amp;M o TAMU) (gi\u00e0 The Agricultural and Mechanical College of Texas) con sede a College Station \u00e8 la quarta pi\u00f9 grande universit\u00e0 degli Stati Uniti con un campus che si estende per che ospita anche la George Bush Presidential Library. Ha due sedi didattiche decentrate considerate parti integranti del campus: Texas A&amp;M University at Galveston a Galveston, Texas dedicata ai corsi di laurea per la ricerca marina e Texas A&amp;M University at Qatar a Education City, Doha, Qatar dove vengono tenuti corsi di laurea in ingegneria. In collaborazione con le agenzie per l'agricoltura dello stato del Texas, ha una presenza diretta in ognuno delle 254 contee del Texas. Si trova nella classifica delle venti istituzioni degli Stati Uniti con i maggiore fondi stanziati per la ricerca e nella classifica mondiale 2013-2014 stilata da QS World University Rankings la Texas A&amp;M University \u00e8 risultata al 153\u00ba posto tra le maggiori universit\u00e0 del mondo. Nel 2013, con un'offerta didattica di 150 corsi di laurea, ha ospitato oltre 62 185 studenti, di cui 5000 provenienti da 120 paesi diversi.\nStoria.\nL'universit\u00e0 ha iniziato i suoi Corsi il 4 ottobre 1876, verso la fine della presidenza di Ulysses S. Grant, con una prevalenza in studi classici, in lingue, in letteratura, in matematica applicata e poco pi\u00f9 tardi in agricoltura. In origine le lauree, conferite dopo quattro anni, erano in scienza dell'agricoltura, Ingegneria civile, ingegneria mineraria e lingue e letteratura.\nNegli anni sessanta, sotto la guida del rettore James Earl Rudder, l'universit\u00e0 ha aperto le porte a tutte le tipologie di studenti indipendentemente dalla provenienza o dal genere. Inoltre \u00e8 stato abolito l'obbligo di far parte del Corps of Cadets, il corpo dei cadetti militari. Nel 1963, per rimarcare ulteriormente l'ampliamento dell'offerta didattica e l'espansione del ruolo come istituzione accademica aperta a tutti, lo stato del Texas ha cambiato nome all'universit\u00e0 portandolo all'attuale Texas A&amp;M University, mantenendo le lettere \"A&amp;M\" solamente per motivi storici anche se non erano pi\u00f9 significative per le specializzazioni in agricoltura o meccanica. Gli studenti presenti e passati e le squadre di atletica dell'universit\u00e0 sono invece conosciuti come \"Aggies\".\nProgetti e scambi.\nI progetti di ricerca dell'universit\u00e0 interessano una vasta gamma di campi di applicazione e generalmente sono in collaborazione con agenzie nazionali statunitensi quali la National Aeronautics and Space Administration (NASA), il National Institutes of Health (Istituto Pubblico di Sanit\u00e0), la National Science Foundation (Fondazione Nazionale per la Scienza), l'Office of Naval Research (Centro di Ricerca Navale), e l'U.S. Department of Education, oppure con agenzie internazionali come l'Istituto Nazionale di Scienze Naturali della Cina e il CONACyT del Messico (Fondazione Nazionale per la Scienza), con progetti di ricerca nell'ambito della biotecnologia, delle telecomunicazione, dell'energia, e dello sviluppo urbano. I Ricercatori dell'universit\u00e0 hanno contribuito in maniera significativa nei campi della clonazione animale, dell'ingegneria del petrolio, e a seguito di una loro scoperta nel 2013, hanno assegnato al vulcano pi\u00f9 grande nel mondo (pi\u00f9 esteso anche della superficie dell'intera Italia), il nome di Massiccio Tamu, come omaggio all'Alma Mater.\nLa Texas A&amp;M ha inoltre partecipato a pi\u00f9 di 500 progetti di ricerca svolti in oltre 80 diversi paesi. Con accordi formali e scambi di ricerca con 100 istituzioni di 40 paesi, la Texas A&amp;M ha collaborato in progetti scientifici praticamente in ogni continente. Queste attivit\u00e0 permettono agli studenti di partecipare ad importanti programmi di scambio internazionale con alcune delle pi\u00f9 prestigiose istituzioni accademiche nel mondo.\nL'universit\u00e0 ha due centri per facilitare gli scambi e la ricerca internazionale: l'European Union Center, che si occupa prevalentemente di indagini sulle politiche pubbliche in contesti europei e il Center for International Business Studies; inoltre ha diversi centri in sedi internazionali per favorire l'esperienze di studio e di ricerca all'estero: un centro multifunzionale a Citt\u00e0 del Messico, il Soltis Research and Education Center a San Isidro in Costa Rica e il Santa Chiara Study Abroad Center a Castiglion Fiorentino in Italia.\nLa Texas A&amp;M ospita il \"Las Americas Digital Research Network\", un network digitale ovvero un canale di scambio multiculturale e di comunicazione in tempo reale fra ventisei universit\u00e0 di dodici paesi prevalentemente dell'America del Sud e dell'America Centrale."}
{"id": "2545560", "revid": "767487", "url": "https://it.wikipedia.org/wiki?curid=2545560", "title": "Asteroide di tipo J", "text": "Gli asteroidi di tipo J sono asteroidi con classe spettrale simile a meteoriti di diogenite e quindi, presumibilmente, agli strati pi\u00f9 profondi della crosta di 4 Vesta.\nIl loro spettro \u00e8 piuttosto simile a quello degli asteroidi di tipo V, ma hanno una banda di assorbimento 1\u00a0\u00b5m molto forte.\nEsempi sono 2442 Corbett, 3869 Norton, 4005 1979 TC2 e 4215 1987 VE1.[1]"}
{"id": "2545562", "revid": "111319", "url": "https://it.wikipedia.org/wiki?curid=2545562", "title": "Equitazione ai Giochi della XXVIII Olimpiade - Completo a squadre", "text": ""}
{"id": "2545572", "revid": "92723", "url": "https://it.wikipedia.org/wiki?curid=2545572", "title": "Zden\u011bk Ko\u0161ler", "text": "Biografia.\nDopo aver terminato i suoi studi al Ginnasio, si iscrisse all'Accademia delle Arti di Praga; nel 1948, ancora studente, cominci\u00f2 a lavorare come repetitore al Teatro Nazionale di Praga. In quel periodo inizi\u00f2 anche a fare esperienza come direttore d'orchestra. Nel 1949 ader\u00ec all'Opera di Olomouc, dove diresse \"L'affare Makropulos\" di Leo\u0161 Jan\u00e1\u010dek e le mozartiane \"Cos\u00ec fan tutte\" e \"Nozze di Figaro\"..\nNel 1959 vinse il Concorso Internazionale Giovani Conduttori a Besan\u00e7on (Francia), e nel 1963 (\"ex aequo\" con Claudio Abbado e Pedro Calderon) il prestigioso premio \"Mitropoulos\" della New York Philharmonic; in seguito divenne assistente, per un anno, del Direttore Leonard Bernstein sempre alla New York Philharmonic. Dal 1962 al 1964 lavor\u00f2 ad Ostrava.\nLavor\u00f2 molto anche all'estero: a Vienna, alla Wiener Staatsoper, diresse l'opera \"Salom\u00e8\" di Richard Strauss e il ciclo completo delle sinfonie di Anton\u00edn Dvo\u0159\u00e1k. Alla fine degli anni '60 divenne il conduttore ospite dell'Opera Comica di Berlino. \nFu anche secondo direttore della Filarmonica Ceca, ed \u00e8 diventato direttore principale del teatro dell'opera di Bratislava nel 1971. Dal 1980 al 1984 diresse l'Orchestra del Teatro Nazionale di Praga. Si \u00e8 ritirato nel 1992.\nKosler fu molto famoso anche al di fuori della Cecoslovacchia: tenne concerti in Austria, in Inghilterra, negli Stati Uniti e in Canada. Ha visitato spesso anche il Giappone, dove si esib\u00ec con molte orchestre per pi\u00f9 di trenta volte. Svolse un ruolo importante per la vita musicale ceca, in particolare nel corso degli anni '60 e anni '80.\nNel 1974 lo Stato gli confer\u00ec il titolo di Artista meritevole e nel 1984 quello di Artista nazionale.\nVita privata.\nProveniva da una famiglia musicale: suo padre era membro dell'orchestra del Teatro Nazionale di Praga, e suo fratello minore \u00e8 stato un apprezzato maestro di coro."}
{"id": "2545575", "revid": "37405721", "url": "https://it.wikipedia.org/wiki?curid=2545575", "title": "Nembo (cacciatorpediniere)", "text": ""}
{"id": "2545579", "revid": "2118390", "url": "https://it.wikipedia.org/wiki?curid=2545579", "title": "Euro (cacciatorpediniere 1927)", "text": "L\u2019Euro \u00e8 stato un cacciatorpediniere della Regia Marina.\nStoria.\nNel 1932 fu tra le prime unit\u00e0 della Regia Marina a ricevere una centralina di tiro di tipo \u00abGalileo-Bergamini\u00bb, progettata dall'allora capitano di vascello Carlo Bergamini.\nDal 1935 al 1937 si trov\u00f2 in riserva.\nPrese parte alla guerra civile spagnola per contrastare i rifornimenti destinati alle truppe spagnole repubblicane.\nNel 1938 fu schierato in Libia e in particolare in Cirenaica.\nAll'ingresso dell'Italia nella seconda guerra mondiale apparteneva, insieme ai gemelli \"Turbine\", \"Nembo\" e \"Aquilone\", alla I Squadriglia Cacciatorpediniere basata a Tobruk.\nIl 5 luglio 1940 era ormeggiato nel porto di Tobruch quando, a partire dalle 20.20, tale base fu attaccata da aerosiluranti britannici: un siluro colp\u00ec l\u2019\"Euro\", che perse la prua e dovette essere portato a posarsi su bassifondali (nel medesimo attacco fu affondato anche il gemello \"Zeffiro\"). Recuperato e sommariamente riparato, fu trainato a Palermo nell'ottobre 1940, da l\u00ec rimorchiato a Taranto e quindi sottoposto a lavori di grandi riparazioni, tornando in efficienza solo nel marzo 1941.\nIl 1\u00ba aprile 1941 salp\u00f2 da Napoli diretto a Tripoli, di scorta \u2013 insieme ai cacciatorpediniere \"Baleno\" e \"Tarigo\" ed alle torpediniere \"Polluce\" e \"Partenope\" \u2013 a un convoglio composto dai trasporti truppe \"Esperia\", \"Conte Rosso\", \"Marco Polo\" e \"Victoria\": le navi giunsero a destinazione l'indomani.\nIl 30 aprile appartenne, insieme al cacciatorpediniere \"Gioberti\" ed alle torpediniere \"Castore\", \"Procione\" ed \"Orione\"), alla scorta di un convoglio formato dai trasporti \"Birmania\", \"Marburg\", \"Reichenfels\", \"Rialto\" e \"Kybfels\" in navigazione da Augusta e Messina per la Libia carichi di rifornimenti per l'Afrika Korps; sebbene attaccato da aerei e sommergibili il 1\u00ba maggio, il convoglio non sub\u00ec danni.\nDal 5 al 7 maggio scort\u00f2, insieme al cacciatorpediniere \"Fulmine\" ed alle torpediniere \"Procione\", \"Cigno\", \"Orsa\", \"Centauro\" e \"Perseo\", un convoglio composto dai piroscafi \"Marburg\", \"Kybfels\", \"Rialto\", \"Reichenfels\" e \"Marco Polo\" sulla rotta per Tripoli.\nIl 16 maggio salp\u00f2 da Napoli di scorta, insieme ai cacciatorpediniere \"Turbine\", \"Folgore\", \"Fulmine\" e \"Strale\", ad un convoglio composto dai piroscafi \"Preussen\", \"Sparta\", \"Capo Orso\", \"Motia\" e \"Castelverde\" e dalla nave cisterna \"Panuco\" (si aggiunse poi la nave cisterna \"Superga\"): le navi giunsero a destinazione il 21, nonostante una collisione tra il \"Preussen\" e la \"Panuco\" ed un infruttuoso attacco del sommergibile HMS \"Urge\" al \"Capo Orso\" ed alla \"Superga\".\nIl 21 luglio fece parte della scorta (insieme a \"Folgore\", \"Fulmine\" e \"Saetta\") di un convoglio composto dai piroscafi \"Maddalena Odero\", \"Nicol\u00f2 Odero\", \"Caffaro\" e \"Preussen\" in rotta Napoli-Tripoli, cui poi si aggiunsero la nave cisterna \"Brarena\", il cacciatorpediniere \"Fuciliere\" e la torpediniera \"Pallade\": aerosiluranti Fairey Swordfish dell'830\u00b0 Squadron britannico attaccarono le navi l'indomani al largo di Pantelleria, affondando il \"Preussen\" e la \"Brarena\".\nIl 17 agosto appartenne, insieme ai cacciatorpediniere \"Freccia\" e \"Dardo\" ed alle torpediniere \"Procione\", \"Pegaso\" e \"Sirtori\", alla scorta di un convoglio composto dai trasporti \"Maddalena Odero\", \"Nicol\u00f2 Odero\", \"Caffaro\", \"Giulia\", \"Marin Sanudo\" e \"Minatitlan\"; il sommergibile olandese \"O 23\" silur\u00f2 il \"Maddalena Odero\" che fu poi finito da aerei il 18, mentre rientrava a Lampedusa sotto la scorta delle torpediniere \"Pegaso\" e \"Sirtori\", mentre le altre unit\u00e0 arrivarono a Tripoli il 19.\nIl 26-29 agosto fece parte \u2013 insieme al cacciatorpediniere \"Oriani\" e alle torpediniere \"Procione\", \"Orsa\" e \"Clio\" \u2013 della scorta di un convoglio formato dai piroscafi \"Ernesto\" ed \"Aquitania\", dalla motonave \"Col di Lana\" e dalla nave cisterna \"Pozarica\", in navigazione da Napoli a Tripoli; il 27 il convoglio fu attaccato due volte dal sommergibile HMS \"Urge\", che manc\u00f2 la \"Pozarica\" ma danneggi\u00f2 l\u2019\"Aquitania\" (che dovette rientrare a Trapani assistito dall\u2019\"Orsa\"), eludendo poi la reazione della \"Clio\"; le altre navi giunsero a destinazione il 29.\nIl 2 ottobre salp\u00f2 da Napoli per scortare \u2013 insieme ai cacciatorpediniere \"Gioberti\", \"Antonio da Noli\" ed \"Antoniotto Usodimare\", cui poi si aggiunsero le torpediniere \"Partenope\" e \"Calliope\" \u2013 un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; il 5 ottobre la \"Rialto\", fu affondata da aerosiluranti britannici dell'830\u00b0 Squadron in posizione 33\u00b030' N e 15\u00b053' E (al salvataggio di 145 uomini che erano a bordo della nave provvide il \"Gioberti\").\nNella mattinata dell'8 novembre 1941 l'\"Euro\" (al comando del capitano di corvetta Giuseppe Cigala Fulgosi) salp\u00f2 da Napoli per aggregarsi alla scorta del convoglio \u00abDuisburg\u00bb: tale convoglio, formato dai trasporti \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (con a bordo in tutto 34.473 t di rifornimenti, 389 automezzi, 243 uomini) era diretto a Tripoli con la scorta dei cacciatorpediniere \"Maestrale\", \"Grecale\", \"Libeccio\", \"Fulmine\" ed \"Alfredo Oriani\" (cui si aggiungevano, come scorta indiretta, anche gli incrociatori pesanti \"Trento\" e \"Trieste\" e 4 cacciatorpediniere)). Nella notte successiva il convoglio fu attaccato e distrutto dalla Forza K britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): vennero affondati tutti i mercantili ed il \"Fulmine\", mentre il \"Grecale\" riport\u00f2 gravi danni. Nel combattimento l\u2019\"Euro\" \u2013 che si trovava sul lato destro del convoglio \u2013 fu tra le prime navi attaccate dalle unit\u00e0 britanniche: a differenza di \"Fulmine\" e \"Grecale\" (le due unit\u00e0 pi\u00f9 vicine), entrambi messi fuori uso, riusc\u00ec ad evitare la distruzione e si port\u00f2 al contrattacco, avvicinandosi alle navi nemiche e preparandosi a lanciare i siluri; a quel punto fu per\u00f2 ricevuto l'ordine del caposcorta, capitano di vascello Bisciani del \"Maestrale\", di non attaccare e tornare invece verso il convoglio: Bisciani riteneva infatti che le navi che stavano per essere attaccate dall\u2019\"Euro\" fossero il gruppo \"Trento\"-\"Trieste\", mentre l'attacco nemico avesse altra provenienza (del resto anche Cigala Fulgosi era stato colto da tale dubbio). Mentre ripiegava verso il convoglio l\u2019\"Euro\" fu preso di mira dalle navi britanniche e centrato da sei proiettili e varie schegge: nessuna delle granate, tuttavia, esplose, e la nave riport\u00f2 cos\u00ec solo danni lievi. L'unit\u00e0 cerc\u00f2 poi inutilmente di coprire i mercantili con cortine fumogene e di sparare qualche colpo. Nella mattinata successiva, alle 6.40, il \"Libeccio\" fu silurato dal sommergibile HMS \"Upholder\": l\u2019\"Euro\" tent\u00f2 il rimorchio dell'unit\u00e0 danneggiata, e quando, dopo quattro ore, questa affond\u00f2, ne recuper\u00f2 l'equipaggio insieme al \"Maestrale\".\nA fine 1941 fece parte della scorta del convoglio \u00abNicol\u00f2 Odero\u00bb diretto a Tripoli.\nNel corso del 1942 fu sottoposto a lavori di rimodernamento, con l'imbarco di 7 mitragliere da 20/65\u00a0mm (in sostituzione delle 4 da 13,2 e 40\u00a0mm) e di due lanciabombe di profondit\u00e0.\nIl 30 maggio 1942 l\u2019\"Euro\" (ancora al comando di Cigala Fulgosi), di scorta alla moderna motonave \"Rosolino Pilo\" diretta in Libia, si congiunse con il cacciatorpediniere \"da Recco\" e la motonave \"Gino Allegri\", partiti da Brindisi. L\u2019\"Allegri\", che aveva due ufficiali inesperti come comandanti militare e civile ed un apparato radio malfunzionante, ebbe parecchie difficolt\u00e0 a mantenersi in formazione e ricevette male, o non ricevette, diversi ordini del caposcorta \"da Recco\". Intorno alle 4.25 del 31 maggio l\u2019\"Euro\" e l\u2019\"Allegri\", diretti a Bengasi, si separarono da \"Pilo\" e \"Da Recco\", ma poco dopo furono attaccati da bombardieri Vickers Wellington appartenenti al 221\u00b0 Squadron della Royal Air Force: centrata nonostante il fuoco contraereo dell\u2019\"Euro\", l\u2019\"Allegri\" esplose ed affond\u00f2 in posizione 32\u00b031' N e 18\u00b036' E.\nSuccessivamente il cacciatorpediniere fu dislocato in Egeo, operando nell'area dei Dardanelli.\nIl 25 febbraio 1943 assunse il comando dell'unit\u00e0 \u2013 che aveva base a Lero \u2013 il capitano di fregata Vittorio Meneghini.\nAlla proclamazione dell'armistizio si trovava in mare; su ordine del comando di Lero, rientr\u00f2 in tale isola. Prese quindi parte alla battaglia di Lero.\nIl 9 settembre fu inviato a Rodi per trasportare rinforzi diretti a quell'isola; dovette poi rientrare a Lero per evitare di restare bloccato dalla caduta di Rodi (avvenuta l'11 settembre).\nIl 26 settembre Lero sub\u00ec due attacchi, il primo alle 9.50 ed il secondo alle 15.30, di bombardieri tedeschi Stuka: furono affondati i cacciatorpediniere \"Vasilissa Olga\" (greco) ed \"Intrepid\" (britannico) nonch\u00e9 il \"MAS 534\", mentre ebbero gravi danni i piroscafi \"Prode\" e \"Tananrog\". L\u2019\"Euro\" moll\u00f2 gli ormeggi e riusc\u00ec ad evitare di essere colpito, aprendo il fuoco con le mitragliere e riuscendo ad abbattere uno Stuka e a danneggiarne un secondo.\nIl 1\u00ba ottobre la nave fu danneggiata da alcune bombe cadute vicino allo scafo durante un nuovo attacco aereo; il 3 ottobre, nuovamente colpito nella rada di Parteni, l\u2019\"Euro\" and\u00f2 a fondo (altre fonti riportano l'affondamento come avvenuto il 30 settembre od il 1\u00ba ottobre).\nI superstiti dell'equipaggio, guidati dal comandante Meneghini, continuarono a combattere sull'isola con le armi recuperate dal relitto del cacciatorpediniere. I membri dell'equipaggio dell\u2019\"Euro\" furono tra gli ultimi reparti a cessare la resistenza, dopo la resa di Lero; quando, il 17 novembre 1943, si arresero ai reparti tedeschi, il comandante Meneghini venne fucilato. Alla sua memoria fu conferita la Medaglia d'oro al valor militare."}
{"id": "2545580", "revid": "111319", "url": "https://it.wikipedia.org/wiki?curid=2545580", "title": "Equitazione ai Giochi della XXVIII Olimpiade - Completo individuale", "text": ""}
{"id": "2545581", "revid": "339392", "url": "https://it.wikipedia.org/wiki?curid=2545581", "title": "Umineko", "text": ""}
{"id": "2545582", "revid": "200568", "url": "https://it.wikipedia.org/wiki?curid=2545582", "title": "Val di Pesa", "text": ""}
{"id": "2545583", "revid": "124563291", "url": "https://it.wikipedia.org/wiki?curid=2545583", "title": "Thomas Heurtel", "text": ""}
{"id": "2545588", "revid": "1120239", "url": "https://it.wikipedia.org/wiki?curid=2545588", "title": "Scirocco (cacciatorpediniere)", "text": "Lo Scirocco \u00e8 stato un cacciatorpediniere della Regia Marina.\nStoria.\nNel 1937-1938 prese parte alla guerra di Spagna, scortando i mercantili che trasportavano in Spagna i volontari italiani.\nIl 10 giugno 1940, all'entrata dell'Italia nella seconda guerra mondiale, formava la X Squadriglia Cacciatorpediniere insieme ai gemelli \"Maestrale\", \"Grecale\" e \"Libeccio\".\nDurante la seconda guerra mondiale oper\u00f2 sia con le forze da battaglia, sia nella difesa del traffico convogliato per la Libia.\nIl 2 luglio 1940 fu inviato unitamente gemelli, agli incrociatori leggeri \"Bande Nere\" e \"Colleoni\", alla I Divisione (incrociatori pesanti Zara, Fiume e \"Gorizia\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") per fungere da scorta indiretta ad un convoglio che stava rientrando Libia (formavano il convoglio trasporti truppe \"Esperia\" e \"Victoria\", con la scorta delle torpediniere \"Procione\", \"Orsa\", \"Orione\" e \"Pegaso\", sulla rotta Tripoli-Napoli). \nIl 6 luglio appartenne alla scorta del primo convoglio di grosse dimensioni per la Libia (denominato operazione \u00abTCM\u00bb): partito da Napoli alle 19,45, il convoglio era composto dai trasporti truppe \"Esperia\" e \"Calitea\" (che trasportavano rispettivamente 1571 e 619 uomini) e dalle nuove motonavi merci \"Marco Foscarini\", \"Vettor Pisani\" e \"Francesco Barbaro\" (con un carico composto in totale da 232 veicoli, 5.720 t di combustibili e lubrificanti e 10.445 t di altri materiali); oltre alle quattro unit\u00e0 della X Squadriglia Cacciatorpediniere, facevano parte della scorta anche gli incrociatori leggeri \"Bande Nere\" e \"Colleoni\" e la XIV Squadriglia Torpediniere (\"Procione\", \"Orsa\", \"Orione\", \"Pegaso\"). Le navi arrivarono nella loro destinazione di Bengasi senza problemi, l'8 luglio.\nTornata ad Augusta, la X Squadriglia ne part\u00ec di nuovo per aggregarsi alla squadra navale che prese parte alla battaglia di Punta Stilo del 9 luglio, nella quale tuttavia questa formazione non ebbe un ruolo rilevante.\nIl 27 luglio lo \"Scirocco\" e le unit\u00e0 gemelle partirono da Catania e si unirono alla scorta del convoglio in rotta Napoli-Tripoli durante l'operazione \u00abTrasporto Veloce Lento\u00bb (componevano tale convoglio i mercantili \"Maria Eugenia\", \"Gloriastella\", \"Mauly\", \"Bainsizza\", \"Col di Lana\", \"Francesco Barbaro\" e \"Citt\u00e0 di Bari\", con la scorta delle torpediniere \"Orsa\", \"Procione\", \"Orione\" e \"Pegaso\"): le unit\u00e0 arrivarono a destinazione senza danni il 1\u00ba agosto, scampando anche un attacco da parte del sommergibile britannico \"Oswald\".\nIl 9 agosto, insieme ai tre gemelli, pos\u00f2 uno sbarramento di mine nelle acque di Pantelleria.\nIl 21 aprile 1941 funse da scorta indiretta, insieme al capoclasse \"Maestrale\" ed agli incrociatori leggeri \"Bande Nere\" e \"Cadorna\", ad un convoglio di rifornimenti destinati al Deutsches Afrikakorps (mercantili \"Arcturus\", \"Giulia\", \"Leverkusen\", \"Castellon\" scortati dai cacciatorpediniere \"Folgore\", \"Turbine\", \"Saetta\" e \"Strale\"): le navi giunsero indenni a Tripoli il 24.\nL'11 maggio fu impiegato ancora nella scorta indiretta, insieme agli incrociatori leggeri \"Bande Nere\", \"Cadorna\", \"Duca degli Abruzzi\" e \"Garibaldi\" ed ai cacciatorpediniere \"Alpino\", \"Fuciliere\", \"Maestrale\", \"da Recco\", \"Pancaldo\", \"Pessagno\" ed \"Usodimare\", a un convoglio composto dai mercantili \"Preussen\", \"Wachtfels\", \"Ernesto\", \"Tembien\", \"Giulia\" e \"Col di Lana\" e scortato dai cacciatorpediniere \"Dardo\", \"Aviere\", \"Geniere\", \"Grecale\" e \"Camicia Nera\": partite da Napoli, le navi arrivarono a Tripoli il 14.\nScort\u00f2 anche il convoglio \u00abMaritza\u00bb.\nIl 3 giugno effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"da Mosto\", \"da Verrazzano\", \"Da Recco\", \"Gioberti\" ed \"Usodimare\" ed alle Divisioni IV (incrociatori leggeri \"Bande Nere\" e \"Alberto di Giussano\") e VII (incrociatori leggeri \"Eugenio di Savoia\", \"Duca d\u2019Aosta\" ed \"Attendolo\").\nIl 19 giugno si aggreg\u00f2, insieme ai gemelli \"Maestrale\" e \"Grecale\", alla scorta di un convoglio diretto a Tripoli (trasporti truppe \"Marco Polo\", \"Esperia\", \"Neptunia\" ed \"Oceania\", scortati dai cacciatorpediniere \"Vivaldi\", \"Da Recco\", \"Gioberti\" ed \"Oriani\" e dalla vecchia torpediniera \"Dezza\"), che aveva subito un attacco, senza risultati, da parte del sommergibile HMS \"Unbeaten,\" al largo di Pantelleria: le navi giunsero a Tripoli il 20, ma quando ormai i trasporti avevano imboccato la rotta di sicurezza per il porto il sommergibile britannico \"Unique\" silur\u00f2 l\u2019\"Esperia\", che affond\u00f2 nel punto 33\u00b003' N e 13\u00b003' E. Lo \"Scirocco\" partecip\u00f2 attivamente al recupero dei naufraghi, traendo in salvo 471 uomini.\nIl 7 luglio fu nuovamente impegnato nella posa di mine nel canale di Sicilia, insieme ai cacciatorpediniere \"Maestrale\", \"Grecale\", \"Pigafetta\", \"Pessagno\", \"Da Recco\", \"Da Mosto\", \"Da Verrazzano\" ed alle Divisioni incrociatori IV (\"Bande Nere\" e \"Di Giussano\") e VII (\"Attendolo\" e \"Duca d'Aosta\").\nIl 24 settembre lasci\u00f2 Palermo insieme agli incrociatori leggeri \"Duca degli Abruzzi\" ed \"Attendolo\", alla III Divisione (incrociatori pesanti \"Trento\", \"Trieste\" e \"Gorizia\"), ai gemelli \"Maestrale\" e \"Grecale\" ed alla XII Squadriglia Cacciatorpediniere (\"Corazziere\", \"Lanciere\", \"Ascari\" e \"Carabiniere\") per intercettare un convoglio britannico, ma non vi riusc\u00ec.\nAlle 16 del 3 gennaio 1942 lasci\u00f2 il porto di Napoli \u2013 insieme alla corazzata \"Duilio\", agli incrociatori leggeri \"Garibaldi\", \"Montecuccoli\" ed \"Attendolo\" ed ai cacciatorpediniere \"Maestrale\", \"Gioberti\", \"Oriani\" e \"Malocello\" \u2013 per fungere da scorta indiretta all'operazione \u00abM. 43\u00bb: l'invio di tre convogli (con l'impiego in tutto dei mercantili \"Monginevro\", \"Nino Bixio\", \"Lerici\", \"Gino Allegri\", \"Monviso\" e \"Giulio Giordani\" e di una scorta diretta assicurata dai cacciatorpediniere \"Vivaldi\", \"Da Recco\", \"Usodimare\", \"Bersagliere\", \"Fuciliere\", \"Freccia\" e dalle torpediniere \"Procione\", \"Orsa\", \"Castore\", \"Aretusa\" ed \"Antares\") dai porti di Messina, Taranto e Brindisi, tutti con destinazione Tripoli; dopo l'arrivo dei trasporti a destinazione (avvenuto il 5) lo \"Scirocco\" e le altre unit\u00e0 del gruppo rientrarono in porto alle 4.20 del 6 febbraio.\nIl 22 gennaio fece parte della scorta indiretta dell'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto \u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con la scorta dei cacciatorpediniere \"Vivaldi\", \"Malocello\", \"Da Noli\", \"Aviere\", \"Geniere\" e \"Camicia Nera\" e delle torpediniere \"Orsa\" e \"Castore\"); il convoglio arriv\u00f2 a Tripoli il 24, subendo per\u00f2 la perdita della \"Victoria\", affondata da due attacchi di aerosiluranti.\nIl 21 febbraio, durante l'operazione \u00abK. 7\u00bb, fece parte \u2013 insieme ai cacciatorpediniere \"Pigafetta\", \"Pessagno\", \"Usodimare\", \"Maestrale\" ed alla torpediniera \"Circe\" \u2013 della scorta di un convoglio (motocisterna \"Giulio Giordani\" e motonavi merci \"Lerici\" e \"Monviso\") partito da Corf\u00f9 alle 13.30 e giunto poi a Tripoli.\nIn marzo scort\u00f2 anche le motonavi \"Nino Bixio\" e \"Reginaldo Giuliani\".\nIl 16 marzo prese parte all'operazione \u00abSirio\u00bb fornendo scorta indiretta, insieme al gemello \"Grecale\" ed all'incrociatore leggero \"Duca d'Aosta\", a due convogli formati dai trasporti \"Reichenfels\", \"Vettor Pisani\" ed \"Assunta De Gregori\" (con a bordo in tutto 36 carri armati, 278 automezzi, 13.124 t di rifornimenti e 103 uomini) scortati da 5 cacciatorpediniere e due torpediniere: tutte le navi giunsero indenni in Libia.\nIl 22 marzo, nella prima mattinata, salp\u00f2 da Taranto, al comando del capitano di fregata Francesco Dell'Anno, per aggregarsi alle forze navali italiane impegnate nella seconda battaglia della Sirte, ma non fece in tempo a partecipare all'azione. Nelle ultime ore pomeridiane del 22 inizi\u00f2 la navigazione di rientro con cattivo tempo, insieme al cacciatorpediniere \"Geniere\"; alle 20.45, tuttavia, la motrice di sinistra and\u00f2 in avaria, obbligando la nave a ridurre la velocit\u00e0 a 14 nodi, poi tornata a 20 alle ore 23. Alle 00.07 del 23, mentre il mare diveniva sempre pi\u00f9 tempestoso, lo \"Scirocco\", senza ancora essere riuscito a raggiungere il resto della flotta italiana, dovette procedere ad appena 7 nodi per altri guasti. Alle 5.39 le macchine si guastarono definitivamente, lasciando lo \"Scirocco\" immobilizzato ed in bal\u00eca delle onde, finendo di traverso rispetto ad esse. Nonostante gli sforzi dell'equipaggio e l'intervento del \"Geniere\", la nave affond\u00f2 intorno alle 5.45 in posizione 35\u00b050' N e 17\u00b035' E (circa 150 miglia ad est di Malta). Alle 7 il \"Geniere\" comunic\u00f2 di vedere lo \"Scirocco\" in difficolt\u00e0, ma si trattava di un'illusione ottica, essendo la nave gi\u00e0 affondata da oltre un'ora.\nIl 26 marzo un idrovolante impegnato nelle operazioni di soccorso individu\u00f2 un canotto, ammar\u00f2 nei suoi pressi e recuper\u00f2 due superstiti, il sergente nocchiere Michele Perugini ed il marinaio Domenico Frisenda, ad un'ottantina di miglia dal punto dell'affondamento: si trattava degli unici sopravvissuti su un equipaggio di 236 uomini.\nAlla memoria del comandante Dell'Anno, precedentemente distintosi al comando del cacciatorpediniere \"Alvise da Mosto\", fu conferita la Medaglia d'oro al valor militare.\nLo \"Scirocco\" aveva svolto in tutto 96 missioni di guerra (13 con le forze navali, 4 di posa di mine, una di caccia antisommergibile, 2 di trasporto, 14 di scorta convogli, 16 addestrative e 46 di trasferimento o di altro tipo), percorrendo 33.906 miglia e trascorrendo 109 giorni ai lavori.\nComandanti.\nCapitano di fregata Francesco Gatteschi \"(nato a San Miniato il 3 luglio 1901)\" (10 giugno 1940 - febbraio 1941)\nCapitano di fregata Domenico Emiliani \"(nato a Montefalco il 13 giugno 1900)\" (febbraio 1941 - gennaio 1942)\nCapitano di fregata Francesco Dell'Anno \"(nato a Taranto il 16 ottobre 1902)\" (+) (gennaio - 23 marzo 1942)"}
{"id": "2545589", "revid": "76963", "url": "https://it.wikipedia.org/wiki?curid=2545589", "title": "Adam Hann-Byrd", "text": "Biografia e carriera.\nNato a New York, figlio di Jacquie Hann, una illustratrice e autrice di libri per bambini e Jeff Byrd, un direttore della fotografia americano. Nel 2004 si \u00e8 diplomato all'Universit\u00e0 Wesleyana nel Connecticut. Ha iniziato a recitare nel 1991. \nNel 1995 \u00e8 comparso in \"Jumanji\" interpretando la parte del giovane Alan. Inoltre \u00e8 comparso in varie pellicole quali \"Diabolique\" e \"Tempesta di ghiaccio\". Nel 1998 \u00e8 comparso come Charlie Deveraux in \"Halloween - 20 anni dopo\" e nel 1999, in \"L'escluso\". Dopo alcuni anni di pausa nel 2009 \u00e8 tornato nel cinema interpretando il ruolo di Walker in \"Simone\".\nVita personale.\nDal 2004 vive a Los Angeles e cura un blog di critica cinematografica intitolato \"Two Cent Cinema\" su blogspot."}
{"id": "2545594", "revid": "373458", "url": "https://it.wikipedia.org/wiki?curid=2545594", "title": "TAMU", "text": ""}
{"id": "2545596", "revid": "196390", "url": "https://it.wikipedia.org/wiki?curid=2545596", "title": "Lingua ideografica", "text": ""}
{"id": "2545597", "revid": "38120", "url": "https://it.wikipedia.org/wiki?curid=2545597", "title": "Eternal", "text": ""}
{"id": "2545598", "revid": "300067", "url": "https://it.wikipedia.org/wiki?curid=2545598", "title": "Ali Traor\u00e9", "text": "Carriera.\nClub.\nInizia la sua carriera da cestista professionista all'et\u00e0 di 16 anni nel 2001 in Francia, dove resta sino al 2010 (tranne che per la stagione 2003-04 che gioca negli USA con il College of Southern Idaho), con l'ASVEL Villeurbanne dove rimane sino al 2003. Nella stagione 2004-05 gioca con il Quimper nel secondo campionato nazionale Pro B, nel 2005-2006 col Roanne e dal 2006 al 2008 con il Le Havre. L'ultimo periodo di permanenza in Francia, dall'estate del 2008 sino a quella del 2010, lo disputa nuovamente con l'ASVEL Villeurbanne, squadra con la quale era stato in precedenza 4 anni consecutivi (dal 2000 al 2004). Nell'estate del 2010 si trasferisce nel campionato italiano dove va a giocare con la Virtus Roma, con cui arriva sino alla Top 16 di Eurolega.\nNell'agosto 2011 si trasferisce in Russia firmando un contratto biennale col Lokomotiv Kuban; si svincola dalla societ\u00e0 nel dicembre 2012.\nNazionale.\nDal 2009 gioca con la Nazionale francese, con cui ha esordito il 29 luglio 2009 contro la Repubblica Ceca, assieme alla quale ha partecipato ai Campionati Europei in Polonia nel 2009 (5\u00ba posto finale) ed a quelli Mondiali in Turchia nel 2010 (13\u00ba posto finale). Il 17 giugno 2011 viene selezionato dalla Nazionale transalpina per partecipare ai campionati europei in programma in Lituania."}
{"id": "2545599", "revid": "373458", "url": "https://it.wikipedia.org/wiki?curid=2545599", "title": "TSHA", "text": ""}
{"id": "2545601", "revid": "37401", "url": "https://it.wikipedia.org/wiki?curid=2545601", "title": "Scrittura pittografica", "text": ""}
{"id": "2545603", "revid": "37401", "url": "https://it.wikipedia.org/wiki?curid=2545603", "title": "Scrittura ideografica", "text": ""}
{"id": "2545605", "revid": "481666", "url": "https://it.wikipedia.org/wiki?curid=2545605", "title": "After the Storm", "text": ""}
{"id": "2545608", "revid": "300067", "url": "https://it.wikipedia.org/wiki?curid=2545608", "title": "T.J. Parker", "text": "Biografia.\n\u00c8 il fratello minore di Tony Parker."}
{"id": "2545610", "revid": "404338", "url": "https://it.wikipedia.org/wiki?curid=2545610", "title": "Governo delle prostitute", "text": ""}
{"id": "2545611", "revid": "1929898", "url": "https://it.wikipedia.org/wiki?curid=2545611", "title": "Pilota (Lost)", "text": "L'episodio pilota della serie televisiva statunitense \"Lost\" \u00e8 costituito dal primo e secondo episodio della serie, intitolati rispettivamente Pilota, prima parte e Pilota, seconda parte (titoli originali: \"Pilot: Part 1\" e \"Pilot: Part 2\"). I due episodi sono stati trasmessi per la prima volta separatamente nelle date del 22 e 29 settembre 2004 sulla ABC e in seguito come episodio unico il 6 ottobre dello stesso anno, sempre su ABC. La regia degli episodi \u00e8 affidata al creatore della serie, J.J. Abrams, che si \u00e8 anche occupato della stesura della sceneggiatura con il produttore esecutivo Damon Lindelof, basandosi sul soggetto scritto dai due e da Jeffrey Lieber. Gli episodi presentano i sopravvissuti del volo Oceanic 815 che, dopo essersi spezzato in tre parti, si schianta su una misteriosa isola del Pacifico del sud. Gli episodi vedono inoltre l'uso per la prima volta dei flashback, elemento distintivo della serie, anche se in forma pi\u00f9 ridotta rispetto agli episodi successivi. In particolare, si hanno flashback di Jack Shephard, Kate Austen e Charlie Pace.\n\"Pilota\" \u00e8 l'episodio pilota pi\u00f9 costoso della storia della televisione: il raggiungimento di un simile record \u00e8 dovuto per la maggior parte all'acquisto, al trasporto e alla preparazione della fusoliera di un aereo ormai in disuso, usata per la scena iniziale dell'episodio. Il costo totale \u00e8 stimato tra i 10 e i 14 milioni di dollari. Entrambe le parti hanno avuto ascolti molto alti e l'episodio ha vinto in seguito numerosi premi. \"TV Guide\" ha inserito l'episodio al quinto posto della sua lista dei \"100 migliori episodi di tutti i tempi\".\nTrama.\nPrima parte.\nJack Shephard si sveglia disorientato e ferito, con la sola compagnia di un cane, un Labrador Retriever. Mentre cerca di ritrovare l'orientamento, si ritrova in tasca una minuscola bottiglia di vodka. Una volta in grado di alzarsi, si fa largo tra la vegetazione e si ritrova su una spiaggia, fra i resti dello schianto del volo Oceanic 815. La confusione \u00e8 immensa: uno dei sopravvissuti, Gary Troup, viene risucchiato in una turbina ancora funzionante. Jack vaga da un superstite all'altro, tentando di organizzarli, dando direttive e aiuto medico. Molto velocemente, salva un uomo incastrato sotto i rottami, lo sceriffo Edward Mars, soccorre Claire Littleton, incinta all'ottavo mese, arruolando Hugo Reyes per assisterla e fa un massaggio cardiaco a Rose Nadler, salvandole la vita.\nPassato lo shock iniziale, Jack si ritira in un angolo riparato per occuparsi delle sue ferite minori quando nota Kate Austen che lo guarda. Le chiede di aiutarlo a suturargli una ferita sul fianco. Durante la sutura, Kate spiega come l'aereo si sia spezzato in volo. Ore dopo, sulla spiaggia, mentre Jack si occupa di un sopravvissuto gravemente ferito e in stato di incoscienza sotto gli occhi di Kate, Michael Dawson e il figlio di dieci anni Walt Lloyd parlano di cosa fare dei corpi nella fusoliera, mentre un disinteressato James \"Sawyer\" Ford guarda da lontano. Sayid Jarrah organizza una squadra di pulizia, mentre Hurley recupera i pasti dall'aereo e li distribuisce ai naufraghi. Shannon Rutherford rifiuta la cioccolata offertale dal fratellastro Boone Carlyle, pensando che la salvezza sia imminente.\nLa notte, la pace del campo \u00e8 disturbata da forti rumori e alberi crollati nella vicina giungla. Il mattino seguente, Jack pensa di mandare un segnale di soccorso per avere una qualche speranza di essere salvati usando la radio dell'aereo, che si trova nella cabina. Kate afferma di avere visto del fumo proveniente dalla giungla e chiede di unirsi a Jack per andare a trovare quello che, si spera, sia un'altra parte dell'aereo. Oltre a Kate, anche Charlie Pace va con Jack a cercare la cabina. Nel cammino, vengono colpiti da un improvviso temporale. Quando i tre trovano l'aereo, adagiato contro un albero, sono costretti ad arrampicarsi alle file di sedili per raggiungere la cabina di pilotaggio: il co-pilota \u00e8 ormai morto, mentre il comandante dell'aereo, Seth Norris, \u00e8 ancora vivo ed \u00e8 al suo posto. Charlie scompare in bagno mentre il pilota si risveglia, con un principio di commozione cerebrale. Il pilota chiede quanti siano sopravvissuti e loro dicono 48. Inoltre dice al gruppetto che l'aereo aveva perso i contatti radio sei ore dopo il decollo, facendo quindi rotta verso le Figi e incontrando cos\u00ec una turbolenza. Al momento dello schianto, il velivolo era mille miglia fuori rotta.\nNel frattempo anche la spiaggia viene rapita dal temporale e i sopravvissuti cercano rifugio tra i rottami. Jin-Soo Kwon dice alla moglie Sun di rimanere sempre vicino a lui. John Locke si distingue dal gruppo, standosene in piedi sotto la pioggia a braccia aperte e sembra godersi il momento. Alla cabina, la conversazione viene interrotta dagli strani stessi rumori uditi la notte prima. Il pilota cerca di capirne qualcosa, ma viene trascinato fuori attraverso il vetro e Jack, Kate e Charlie scappano terrorizzati, portando con s\u00e9 la radio. Durante la fuga, Charlie cade. Jack torna indietro per aiutarlo, mentre Kate prosegue la corsa. Dopo che il mostro \u00e8 scomparso, i tre si riuniscono e trovano il pilota: il suo cadavere insanguinato \u00e8 sospeso fra i rami di un albero.\nSeconda parte.\nJack, Kate e Charlie fanno ritorno alla spiaggia. Kate chiede a Charlie cosa stesse facendo in bagno e lui risponde di essersi sentito male.\nIn cerca del suo cane, Vincent, Walt trova un paio di manette, che mostra al padre Michael. Sawyer attacca Sayid, convinto che sia un terrorista iracheno e che sia stato lui a far precipitare l'aereo. I due vengono bloccati da Michael e da Jack, appena tornato. Sayid riesce a riparare la radio, ma non riesce a ricevere un segnale e la batteria avr\u00e0 vita breve. Mentre ci lavora, rivela a Hurley di essere stato un ufficiale addetto alle comunicazioni nella Guardia repubblicana irachena durante la guerra del Golfo. Dopo aver letto tristemente una lettera, Sawyer decide di andare con Sayid, Kate, Charlie, Shannon e Boone nell'interno dell'isola, per raggiungere un punto pi\u00f9 alto e avere un segnale migliore. Lungo il percorso, vengono attaccati da un orso polare a cui Sawyer spara, uccidendolo, con una pistola presa dal corpo dello sceriffo Mars. Sayid insinua che Sawyer fosse il prigioniero dello sceriffo. Kate prende l'arma a Sawyer e Sayid le spiega come disarmarla. Da questo momento Sawyer viene generalmente visto male dagli altri superstiti. Alla spiaggia Mars, creduto morto da Sawyer, si risveglia mentre Jack lo sta operando e chiede al chirurgo: \"Dov'\u00e8 \"lei\"?\".\nSayid accende la radio e riceve un segnale, che viene bloccato per\u00f2 da una trasmissione in francese. Secondo i calcoli di Sayid, verrebbe trasmessa ciclicamente da pi\u00f9 di sedici anni. \u00c8 Shannon a tradurre il messaggio, una richiesta di soccorso:\nL'ultima battuta \u00e8 di Charlie: \"Ragazzi, dove siamo?\".\nFlashback.\nL'episodio presenta gi\u00e0 una delle caratteristiche principali di \"Lost\", i flashback, usati per spiegare una parte del passato dei protagonisti. Si tratta in questo caso di tre flashback, uno nella prima parte (quello di Jack) e due nella seconda (quelli di Charlie e Kate), di durata molto inferiore a quella dei flashback usati negli episodi successivi e tutti riguardanti il momento dello schianto.\nJack.\nA bordo dell'aereo una delle hostess, Cindy, chiede a Jack se ha gradito il drink. Alla risposta di lui, che lo ha giudicato \"poco energico\", gli allunga due bottigliette di vodka. Nel corridoio passa Charlie, agitato, inseguito dalle assistenti di volo. Rose, seduta accanto a Jack, commenta sarcastica la cosa. Poi, dopo un piccolo scossone, dice a Jack di non amare molto volare. L'aereo incontra la turbolenza e comincia ad avere delle violente scosse, seguite da una rapida discesa che trascina sul soffitto chi non \u00e8 seduto. Dall'alto calano maschere per l'ossigeno e Jack, indossando la sua, guarda l'oceano avvicinarsi dal finestrino.\nCharlie.\nDopo essersi occupata di Jack, Cindy si rivolge a Charlie, visibilmente nervoso, e gli chiede se va tutto bene venendo per\u00f2 rudemente respinta. Si dirige cos\u00ec verso la coda dell'aereo per parlarne con i colleghi assistenti di volo. A vederla fare cos\u00ec, Charlie si innervosisce ulteriormente, si alza in piedi e corre verso il bagno, inseguito dalle hostess e urtando Jack. Una volta in bagno, prende una dose di eroina nascosta in una scarpa, ne assume un po' e butta la rimanente nel water. Sta per tirare lo sciacquone, quando viene schiantato contro il tetto dalla turbolenza. Esce dal bagno e, dopo essere stato quasi investito da un carrello portavivande, si risiede al suo posto, in attesa dello schianto.\nKate.\nUna hostess chiede a Kate e al suo accompagnatore, lo sceriffo Edward Mars, se pu\u00f2 portargli qualcosa. Kate non vuole nulla, mentre lo sceriffo chiede un caff\u00e8. Mars comincia poi a prendere in giro Kate, ipotizzando che qualcuno \"creda alla sua storia\", ma l'unica reazione di Kate \u00e8 di bere un po' di succo, impacciata per via delle manette. Quindi dice a Mars che deve chiedergli un favore, ma non fa in tempo a finire la frase che l'aereo incontra la turbolenza. Una valigia, uscita dal suo vano, colpisce Mars alla testa e gli fa perdere conoscenza. Quando scendono le maschere per l'ossigeno, Kate si affretta a frugare nelle tasche dell'uomo per togliersi le manette. Una volta libera, mette la maschera a entrambi mentre sullo sfondo la coda dell'aereo si stacca.\nProduzione.\nNel gennaio 2004, Lloyd Braun, al tempo a capo della ABC, ordin\u00f2 uno script iniziale basato sul concetto di un incrocio tra il film \"Cast Away\" e il popolare reality show \"Survivor\". Jeffrey Lieber fu assunto per scrivere la sceneggiatura di \"Nowhere\", descritto da Lieber come \"uno show realistico ispirato a \"Il signore delle mosche\", che racconta la storia di una societ\u00e0 che cerca di rimettersi in piedi in seguito a una catastrofe.\" Insoddisfatto del risultato, anche dopo una successiva riscrittura, Braun si mise in contatto con J.J. Abrams, gi\u00e0 creatore di \"Alias\", per scrivere una nuova sceneggiatura per un episodio pilota. Pur essendo esitante all'inizio, Abrams accett\u00f2 l'offerta, a condizione che l'isola su cui sarebbe stata ambientata la serie non sarebbe stata una \"normale isola\", collaborando poi con Damon Lindelof per creare lo stile e i personaggi della serie. Lo sviluppo dello show fu condizionato dai tempi stretti disponibili per la realizzazione, essendo la produzione del pilot cominciata piuttosto tardi nel ciclo di sviluppo della stagione televisiva 2004. Nonostante il poco tempo, il team creativo \u00e8 rimasto flessibile a sufficienza per modificare o creare personaggi che fossero adatti agli attori che si voleva includere nel cast.\nL'episodio \u00e8 stato girato a Oahu, Hawaii, tranne le scene ambientate all'interno dell'aereo, girate a Los Angeles. I resti del volo Oceanic 815 sono stati realizzati a partire da un Lockheed L-1011 TriStar costruito nel 1972 e usato in precedenza dalla Delta Air Lines fino al 1998; una volta acquistato dalla ABC, \u00e8 stato smontato e inviato alle Hawaii via mare.\nL'uso di effetti speciali, in particolare della tecnica \"chroma key\", \u00e8 stato intensivo. Un caso particolare \u00e8 quello di un effetto realizzato poco prima che venisse mandata in onda la seconda parte dell'episodio: una scena in cui fu usato un orso di peluche fu rallentata fino ad ottenere un effetto \"frame by frame\" e quindi derisa su Internet, spingendo la ABC a rimpiazzarlo con un orso realizzato in CGI.\nCasting.\nIn origine, Jack era stato concepito come un leader emergente destinato a morire nel finale della prima parte dell'episodio, lasciando il comando dei sopravvissuti a Kate. Il ruolo era stato offerto a Michael Keaton, che per\u00f2 ha declinato l'offerta dopo la decisione della produzione di lasciare in vita Jack. Dopo il provino di Matthew Fox per il ruolo, il personaggio \u00e8 stato nuovamente concepito come leader e il pilota dell'aereo ha preso il posto di Jack come prima vittima del mostro.\nEvangeline Lilly e Yunjin Kim hanno partecipato entrambe al provino per la parte di Kate: fu la prima ad essere scelta (nonostante dei problemi con il passaporto che le hanno quasi fatto perdere la parte), mentre la seconda ha impressionato i produttori a tal punto da scrivere solo per lei il personaggio di Sun, creando anche un marito per il personaggio, Jin, interpretato da Daniel Dae Kim.\nMatthew Fox, Dominic Monaghan e Jorge Garcia parteciparono al provino per il ruolo di Sawyer. La parte di Hurley fu scritta per Garcia e, dopo un'interpretazione di Monaghan molto gradita dai produttori, il personaggio di Charlie - in origine una rockstar attempata - fu modificato per adattarlo all'attore. Quando invece fu Josh Holloway a partecipare all'audizione, i produttori gradirono molto il taglio ruvido dato al personaggio (arrivando a dare un calcio a una sedia durante la prova perch\u00e9 si era dimenticato le battute) e il suo accento del Sud, e modificarono il personaggio di conseguenza.\nIl personaggio di Sayid fu creato dopo aver visionato il lavoro di Naveen Andrews, mentre Locke e Michael furono creati avendo gi\u00e0 in mente Terry O'Quinn e Harold Perrineau.\nAscolti e critica.\n\"Pilota, prima parte\" ha ottenuto ascolti record per un episodio pilota giungendo a 18,6 milioni di spettatori, mentre la settimana dopo \"Pilota, seconda parte\" ha totalizzato 17 milioni di spettatori: secondo le rilevazioni Nielsen, il 17% degli apparecchi televisivi era sintonizzato su \"Lost\".\nEntrambe le parti sono state trasmesse nel Regno Unito il 10 agosto 2005 su Channel 4, ottenendo un immediato successo: l'episodio \u00e8 stato il secondo programma pi\u00f9 visto per la rete per quella settimana, per un totale di 6,75 milioni di spettatori (superato solo dall'edizione locale del \"Grande Fratello\").\nIn seguito alla messa in onda, le recensioni sono state favorevoli. Il voto di IGN \u00e8 stato di 10 su 10, dichiarando che \"Lost\" \"mantiene tutte le promesse fatte al suo pubblico\", \"Entertainment Weekly\" d\u00e0 una A dicendo che \"pu\u00f2 piacere anche ai fan di generi diversi dalla fantascienza e dal fantastico\" e \"USA Today\" d\u00e0 4 stelle complimentandosi con il cast. In seguito, sarebbe stato scelto da \"The Futon Critic\" come il quinto miglior episodio del 2004.\n\"TV Guide\" ha inserito l'episodio al quinto posto della sua lista dei \"100 migliori episodi di tutti i tempi\".\nPremi.\nAlla cerimonia di consegna dei premi Emmy 2005, J.J. Abrams ha ricevuto il premio per la \"Miglior regia per una serie drammatica\" per la regia del doppio episodio, e Mary Jo Markey per il \"Miglior montaggio per una serie drammatica\". L'episodio aveva ottenuto altre due nomination: \"Miglior sceneggiatura per una serie drammatica\" e \"Miglior montaggio sonoro per una serie\".\nNello stesso anno, l'episodio vince due Golden Reel Award, premi assegnati dalla Motion Picture Sound Editors per particolari meriti nel montaggio sonoro: \"Lost\" vincer\u00e0 entrambi i premi a cui era stato candidato, \"Miglior montaggio sonoro televisivo, forma breve - Dialoghi\" e \"Miglior montaggio sonoro televisivo, forma breve - Effetti sonori\". Riceve anche un riconoscimento per gli effetti speciali dalla Visual Effects Society per i \"Migliori effetti speciali di supporto in un programma televisivo\" e un Artios Award per \"Miglior casting per un episodio pilota di una serie drammatica\", assegnato alla responsabile casting April Webster. Riceve infine un PRISM Award, premio dedicato all'accuratezza della rappresentazione di fenomeni sociali e sanitari rilasciato dall'Entertainment Industries Council, come \"Miglior storyline in pi\u00f9 episodi per una serie drammatica\" per la rappresentazione della tossicodipendenza di Charlie; il premio \u00e8 condiviso con gli episodi \"La casa del sol levante\" e \"La falena\".\nL'episodio \u00e8 stato inoltre candidato a molti altri premi, senza per\u00f2 vincere: Premio Hugo per \"Miglior presentazione drammatica, forma breve\", American Society of Cinematography Award per \"Miglior fotografia nei film della settimana/miniserie/episodio pilota trasmessi in televisione\", Art Directors Guild Award per \"Eccellenza nella produzione artistica, televisione - Serie televisiva a camera singola\", Cinema Audio Society Award (CAS Award) per \"Miglior missaggio in una serie televisiva\" e DGA Award per \"Miglior regia per un programma serale\"."}
{"id": "2545612", "revid": "110157", "url": "https://it.wikipedia.org/wiki?curid=2545612", "title": "The Donnas (album)", "text": "The Donnas \u00e8 l'album di debutto della rock band statunitense The Donnas, pubblicato nel 1997 e ristampato nel 1998. Le ultime 9 tracce nella seconda edizione sono bonus track; sono 9 singoli che vennero pubblicati prima dell'uscita del loro primo album.\nTracce.\nTutte le tracce sono state composte da Darrin Raffaeili eccetto dove indicato."}
{"id": "2545613", "revid": "767487", "url": "https://it.wikipedia.org/wiki?curid=2545613", "title": "Jussi\u00ea", "text": "Caratteristiche tecniche.\nIl suo piede preferito \u00e8 il destro. Jussi\u00ea \u00e8 nato da centrocampista offensivo e successivamente \u00e8 diventato un attaccante.\nNel Bordeaux viene reinventato come centrocampista di fascia destra in un 4-4-2.\nCarriera.\nHa iniziato la carriera in Brasile, nel Cruzeiro ed ha avuto una breve esperienza giapponese in prestito al Kashiwa Reysol.\n\u00c8 arrivato in Francia nel 2005, acquistato dal Lens per circa 3,5 milioni di euro.\nTrasferitosi in prestito al Bordeaux nel gennaio 2007, \u00e8 stato acquistato a titolo definitivo dai \"Girondins\" per 6 milioni di euro.\n\u00c8 legato al Bordeaux con un contratto che scade a giugno 2015."}
{"id": "2545614", "revid": "6923", "url": "https://it.wikipedia.org/wiki?curid=2545614", "title": "Federazione Internazionale di Tiro con l'Arco", "text": "La World Archery Federation (WA) ( fino al 2011 Federazione Internazionale di Tiro con l'Arco (FITA), dal francese \"F\u00e9d\u00e9ration internationale de tir \u00e0 l'arc\") \u00e8 l'organo che regola la pratica del tiro con l'arco a livello mondiale attraverso pi\u00f9 di 160 federazioni nazionali affiliate.\nLa sede della WA si trova a Losanna (Svizzera).\nStoria.\nLa FITA venne fondata il 4 settembre 1931 a Leopoli (Ucraina) da sette paesi firmatari: Francia, Italia, Repubblica Ceca, Polonia, Svezia, Ungheria e Stati Uniti. \nI rappresentanti di ogni paese approvarono uno statuto e un regolamento per le competizioni di tiro con l'arco.\nLa loro prima richiesta fu mossa verso il Comitato Olimpico Internazionale (CIO) affinch\u00e9 il tiro con l'arco, escluso dopo il 1920, fosse riammesso ai Giochi olimpici. La richiesta fu accolta per le Olimpiadi di Monaco di Baviera del 1972.\nAll'interno delle celebrazioni per gli 80 anni della federazione, nel 2011, nell'ottica di modernizzare e accrescere la popolarit\u00e0 della disciplina, la maggioranza dei membri del Congresso della federazione ha votato per il cambio di nome da FITA a World Archery Federation (WA) .\nCompetizioni.\nIl tiro con l'arco \u00e8 presente in varie competizioni internazionali, sia di tipo multisportivo (come Universiade, \"Giochi del Commonwealth\" e Olimpiadi) sia ad esso dedicate\nGiochi Olimpici.\nIl tiro con l'arco partecip\u00f2 ai Giochi olimpici la prima volta nel 1900; dopo esservi stato escluso dopo l'edizione del 1924, vi ritorn\u00f2 in maniera regolare a partire dall'edizione 1972. Nel 1988 vennero aggiunti gli eventi a squadre.\nLa disciplina \u00e8 presente anche alle Paralimpiadi, ai Giochi olimpici giovanili e ai Giochi mondiali.\nCampionati Mondiali di Tiro con l'Arco.\nDal 1931 la Federazione organizza i Campionati mondiali di tiro con l'arco; organizzati ogni anno fino al 1959, in seguito l'evento assunse cadenza biennale. Inoltre, in occasione di ogni Campionato del Mondo, viene indetto il Congresso dei membri della federazione.\nEsistono 5 diverse tipologie di competizione: Outdoor, Indoor, Giovani, Para-Archery, e Field.\nArchery World Cup.\nDal 2006 la WA organizza annualmente la Archery World Cup.\nLa competizione consiste in 4 round disputati in un anno solare in diverse localit\u00e0 in varie parte del mondo; alla fine dei round, i migliori qualificati nelle categorie \"individuale\" e \"a squadre\" partecipano alla fase finale che si svolge a fine anno\nDal 2010-11 viene organizzata anche una versione \"Indoor\" composta da 3 round pi\u00f9 finale da disputare nel periodo invernale.\nOrgani di dirigenza.\nDopo l'ultimo Congresso tenutosi il 31 agosto 2009 a Ulsan (Corea), il Consiglio FITA \u00e8 cos\u00ec formato:\npi\u00f9 altri otto componenti.\nI membri del consiglio vengono eletti ogni quattro anni.\nFanno parte del Comitato esecutivo il presidente, il primo vicepresidente e un vicepresidente, scelti ogni anno dal Consiglio."}
{"id": "2545619", "revid": "360299", "url": "https://it.wikipedia.org/wiki?curid=2545619", "title": "Lo Squalo 4", "text": ""}
{"id": "2545627", "revid": "38120", "url": "https://it.wikipedia.org/wiki?curid=2545627", "title": "Real politik", "text": ""}
{"id": "2545634", "revid": "1494169", "url": "https://it.wikipedia.org/wiki?curid=2545634", "title": "Piov\u00e0 (disambigua)", "text": ""}
{"id": "2545637", "revid": "697352", "url": "https://it.wikipedia.org/wiki?curid=2545637", "title": "Arcanum", "text": ""}
{"id": "2545668", "revid": "196390", "url": "https://it.wikipedia.org/wiki?curid=2545668", "title": "Tugaske", "text": ""}
{"id": "2545672", "revid": "110157", "url": "https://it.wikipedia.org/wiki?curid=2545672", "title": "American Teenage Rock 'n' Roll Machine", "text": "American Teenage Rock 'n' Roll Machine \u00e8 il secondo album della rock band statunitense The Donnas, pubblicato nel 1998 dalla \"Lookout! Records\"."}
{"id": "2545676", "revid": "45367", "url": "https://it.wikipedia.org/wiki?curid=2545676", "title": "Donna A.", "text": ""}
{"id": "2545677", "revid": "110157", "url": "https://it.wikipedia.org/wiki?curid=2545677", "title": "Get Skintight", "text": " \nGet Skintight \u00e8 il terzo album della rock band statunitense The Donnas, pubblicato nel 1999 dalla \"Lookout!\".\nTracce.\nTutte le tracce sono state composte dal gruppo, eccetto dove indicato."}
{"id": "2545693", "revid": "46291", "url": "https://it.wikipedia.org/wiki?curid=2545693", "title": "Mangifera casturi", "text": "Il mango Kalimantan, kasturi (\"Mangifera casturi\") \u00e8 una pianta tropicale appartenente alla famiglia delle Anacardiaceae."}
{"id": "2545694", "revid": "110157", "url": "https://it.wikipedia.org/wiki?curid=2545694", "title": "The Donnas Turn 21", "text": " \nThe Donnas Turn 21 \u00e8 il quarto album della rock band statunitense The Donnas, pubblicato nel 2001 dalla \"Lookout!\". Quest'ultimo album pubblicato con la \"Lookout!\" mostra la loro transizione dalle sonorit\u00e0 pop punk dei loro album precedenti verso le nuove sonorit\u00e0 hard rock."}
{"id": "2545695", "revid": "1543377", "url": "https://it.wikipedia.org/wiki?curid=2545695", "title": "Grand Prix de Ouest-France 2009", "text": "Il Grand Prix de Ouest-France 2009, settantatreesima edizione della corsa e valida come ventunesimo evento del Calendario mondiale UCI 2009, si svolse il 23 agosto 2009 su un percorso totale di 229,2\u00a0km. Fu vinta dall'australiano Simon Gerrans che ha terminato la gara in 5h58'53\".\nPercorso.\nIl Grand Prix de Ouest-France si \u00e8 corso su un circuito ripetuto 12 volte dalla lunghezza complessiva di 229,2\u00a0km attraverso la citt\u00e0 di Plouay e la campagna circostante della Bretagna. Il percorso \u00e8 principalmente pianeggiante, con alcuni strappi brevi ma impegnativi.\nSquadre e corridori partecipanti.\nAl via si sono presentate le diciotto squadre del circuito ProTour. Invitate fra le squadre continentali sono la svizzera Cerv\u00e9lo TestTeam e la venezuelana Serramenti PVC Diquigiovanni-Androni Giocattoli.\nResoconto degli eventi.\nDopo quasi sei ore di corsa il Grand Prix de Ouest-France \u00e8 stato vinto da Simon Gerrans della Cerv\u00e9lo TestTeam in una volata composta da cinque uomini. Poco dietro il resto del gruppo."}
{"id": "2545710", "revid": "228587", "url": "https://it.wikipedia.org/wiki?curid=2545710", "title": "Serie A 2009-2010 (hockey su ghiaccio)", "text": "La Serie A di hockey su ghiaccio 2009-2010, 76\u00ba campionato italiano della massima serie, \u00e8 stata organizzata dalla Federazione Italiana Sport del Ghiaccio e dalla Lega Italiana Hockey Ghiaccio.\nLa stagione si \u00e8 conclusa con l'Asiago Hockey vincitore del suo secondo scudetto.\nSquadre.\nSono nove le squadre iscritte: alle otto della stagione precedente, infatti, si \u00e8 aggiunta l'HC Valpellice, che ha chiesto ed ottenuto l'iscrizione alla massima serie.\nFormula.\nLa formula \u00e8 stata variata rispetto alla stagione precedente: un doppio girone di andata e ritorno, seguito da un girone di sola andata, con lo stesso calendario del primo girone. Le giornate saranno dunque 45. Vengono assegnati 3 punti per la vittoria nei tempi regolamentari, 2 per la vittoria nel supplementare o ai rigori, 1 per la sconfitta nel supplementare o ai rigori.\nLe prime otto classificate al termine dei gironi accederanno ai play-off, che si disputeranno al meglio delle 7 gare con accoppiamento 1/8, 2/7, 3/6, 4/5..\nRegular season.\nPrimo girone.\n26 settembre 2009 - 3 dicembre 2009\nSecondo girone.\n5 dicembre 2009 - 26 gennaio 2010\nTerzo girone.\n28 gennaio 2010 - 2 marzo 2010\nClassifica.\nLegenda:\nNote:\nIl Val Pusteria \u00e8 secondo e l'Asiago terzo in virt\u00f9 dei risultati negli scontri diretti.\nPlayoff.\nFinale.\nRenon - Asiago.\nIl Renon ha deciso di disputare le gare in casa della finale scudetto non all'Arena Ritten di Collalbo ma al Palaonda di Bolzano, molto pi\u00f9 capiente.\nA poche ore dall'inizio di gara 1 \u00e8 stato sospeso per un mese per il pericolo di reiterazione del comportamento, con una decisione contestata dalla societ\u00e0, il giocatore dell'Asiago Michele Strazzabosco, reo di aver spintonato la mascotte del Val Pusteria pochi istanti prima dell'inizio di gara 5 della semifinale Val Pusteria - Asiago giocata una settimana prima. L'episodio aveva provocato polemiche sulla gestione dell'organizzazione del pre-gara. Poco prima dell'inizio di gara 2 di finale, tuttavia, la Corte federale d'appello della FISG ha annullato la squalifica su ricorso presentato dall'Asiago, ritenendola priva di motivazioni."}
{"id": "2545712", "revid": "1442080", "url": "https://it.wikipedia.org/wiki?curid=2545712", "title": "Spend the Night", "text": " \nSpend the Night \u00e8 il quinto album della rock band statunitense The Donnas, pubblicato nel 2002 dalla \"Atlantic Records\"."}
{"id": "2545714", "revid": "834", "url": "https://it.wikipedia.org/wiki?curid=2545714", "title": "D\u00e9tente (gruppo musicale)", "text": ""}
{"id": "2545719", "revid": "1442080", "url": "https://it.wikipedia.org/wiki?curid=2545719", "title": "U.S. Men's Clay Court Championships 1996 - Singolare", "text": "Il singolare dell'U.S. Men's Clay Court Championships 1996 \u00e8 stato un torneo di tennis facente parte dell'ATP Tour.\nFernando Meligeni ha battuto in finale Mats Wilander 6-4, 6-2."}
{"id": "2545720", "revid": "287204", "url": "https://it.wikipedia.org/wiki?curid=2545720", "title": "Detente", "text": ""}
{"id": "2545722", "revid": "125905751", "url": "https://it.wikipedia.org/wiki?curid=2545722", "title": "Preah Pithu", "text": "Preah Pithu (in lingua khmer: \u1794\u17d2\u179a\u17b6\u179f\u17b6\u1791\u1796\u17d2\u179a\u17c7\u1796\u17b7\u1792\u17bc\u179a), o \"Prah Pithu\", \u00e8 un gruppo di cinque templi minori di Angkor, in Cambogia.\nIl sito.\nSi trova entro le mura di Angkor Thom, a nord-est del Bayon, di fronte al Tep Pranam. I templi sono costruiti a breve distanza tra loro, ma non sono stati costruiti nello stesso periodo, tranne due, per cui non sono disposti in modo granch\u00e9 ordinato. Vengono identificati con lettere dell'alfabeto: T, U, V, W e X. Il tempio \"X\" \u00e8 buddista, appare incompleto ed \u00e8 probabilmente quello costruito per ultimo. Gli altri quattro sono induisti. I cinque templi sono in cattive condizioni, le loro parti superiori sono rovinate, ma le parti scolpite, pur se spesso in forma di frammenti sparsi sul terreno, sono di buona fattura. Inoltre il sito offre il vantaggio di essere piuttosto tranquillo, ombreggiato e poco frequentato. Un fossato, spesso asciutto, circonda alcuni dei templi. Il sito fu ripulito dalla vegetazione inizialmente da Jean Commaille nel 1908 e successivamente da Henri Marchal, dal 1918 al 1920.\nI templi \"T\" e \"U\".\nFurono quasi sicuramente costruiti assieme, dato che hanno un asse di simmetria Ovest-Est comune e sono circondati dallo stesso fossato. Sono orientati a ovest e l'attraversamento del fossato si attua tramite una terrazza cruciforme di ingresso a due livelli, con balaustrate n\u0101ga. Il tempio \"T\" ha un muro di recinzione in arenaria, che delimita un'area di 45 per 40\u00a0metri. Ha due gopura sull'asse principale Ovest-Est. Il santuario, sopraelevato tramite una piattaforma ornata a tre livelli alta 6\u00a0metri, ha una camera che conteneva un grosso linga sul suo piedistallo. I frammenti dell'architrave della porta occidentale, sparsi sul terreno, mostrano una raffigurazione stilizzata della classica \"agitazione del mare di latte\", mentre le pareti sono decorate con devata e motivi floreali, in stile Bayon. \nIl tempio \"U\" \u00e8 simile a \"T\", ma pi\u00f9 piccolo e semplice, senza gopura. L'area recintata misura 35 per 28\u00a0metri. L'architrave della porta occidentale ha scolpita la Trimurti, con un Shiva danzante su una \"testa di kala\", tra Vishnu e Brahm\u0101. Le pareti interni sono scolpite con dvarapala in bassorilievo, gli archi ciechi alla base dei pilastri sono tipici del periodo Angkor Wat. Sull'architrave dell'ingresso settentrionale c'\u00e8 un'ulteriore raffigurazione dell'agitazione del mare di latte.\nIl tempio \"X\".\nIl tempio \"X\" si erge su un'ampia terrazza, alta 4\u00a0metri, circa 100 metri ad est di \"U\", da cui lo si pu\u00f2 raggiungere direttamente se il fossato \u00e8 secco. \u00c8 simile nel progetto ai templi precedenti, ma \u00e8 di dimensioni maggiori ed \u00e8 rimasto incompiuto nelle decorazioni. \"X\" \u00e8 un tempio buddista: sulle pareti della camera centrale \u00e8 scolpita una doppia fila di Buddha. Anche gli architravi riportano motivi buddisti. I frammenti pi\u00f9 interessanti, che illustrano la scena esemplare di Siddharta che si taglia la chioma, sono comunque stati asportati. Verso est la terrazza in laterite \u00e8 circondata da \"sema\", che delimitano la zona sacra. \nIl tempio \"V\".\nAll'esterno di ci\u00f2 che resta del fossato, a nord del tempio \"U\", vi \u00e8 il tempio \"V\". \u00c8 orientato ad est, dove si apre con un doppio vestibolo, e non \u00e8 recintato. A ovest ha una strada lastricata rialzata che finisce in una terrazza cruciforme, lunga una quarantina di metri, che d\u00e0 sull'angolo nordest della Piazza Reale. La camera centrale del santuario, che si eleva su un basamento scolpito a due livelli, \u00e8 la pi\u00f9 vasta, essendo un quadrato di 3,8\u00a0m di lato, ed ospitava un linga alto 1,5\u00a0m. Le decorazioni esterne, nello stile Angkor Wat, sono incomplete.\nIl tempio \"Y\".\nIl tempio \"Y\" non ha n\u00e9 basamento n\u00e9 scalinate e si trova su una sopraelevazione fatta di terra, a nord di \"V\". Risale al periodo compreso tra Angkor Wat e Bayon. Orientato a est, ha come entrata un lungo \"mandapa\", collegato da un vestibolo alla camera del santuario, che misura 3,5\u00a0m per 3,0\u00a0m, in cui si trovava un linga alto 0,95\u00a0m. La camera pi\u00f9 grande \u00e8 in buona parte collassata, ma sul lato ovest che d\u00e0 sul vestibolo sono ancora visibili due notevoli mezzi frontoni, con le raffigurazioni di Krishna che sconfigge il demone Bana a nord e dei tre grandi passi di V\u0101mana su quello sud."}
{"id": "2545723", "revid": "125459536", "url": "https://it.wikipedia.org/wiki?curid=2545723", "title": "John Marston", "text": "Biografia.\nInizia la sua attivit\u00e0 nel genere erotico e satirico. Nel 1598, ha pubblicato \"La metamorfosi delle immagini\" \"Pigmalian\" e \"Certaine Satyres\", un libro di poesie. Nel settembre del 1599 ha iniziato a lavorare per Philip Henslowe come drammaturgo per poi passare al teatro, scrivendo nel 1600 \"Entertainment Jack Drum\" e \"Antonio e Mellida\" e nel 1601 \"La vendetta di Antonio\". A teatro continua la sua attivit\u00e0 satirica con \"Il ritorno dal Parnaso (II)\". Nel 1603 divenne azionista della societ\u00e0 di bambini di Blackfriars, per la quale scrisse e produsse due opere: \"Il malcontento\" nel 1603, e \"La cortigiana olandese\", una satira sulla lussuria e ipocrisia di Edgar Ross nel 1604.\nCritica.\nMentre nella sua epoca era molto criticato per via della satira (che a quel tempo era poco gradita) e della componente erotica, nel XX secolo \u00e8 stato rivalutato."}
{"id": "2545728", "revid": "767487", "url": "https://it.wikipedia.org/wiki?curid=2545728", "title": "European and Mediterranean Archery Union", "text": "La Federazione Europea e Mediterranea di Tiro con l'Arco (EMAU, dall'inglese \"European and Mediterranean Archery Union\") fu fondata a Parigi (Francia) il 17 aprile 1988 su iniziativa di Fran\u00e7ois de Massary, presidente della federazione francese, con l'obiettivo di promuovere la pratica del tiro con l'arco in Europa e nell'area mediterranea.\nErano presenti i delegati di 19 paesi europei: Belgio, Cipro, Cecoslovacchia, Danimarca, Francia, Gran Bretagna, Germania, Grecia, Israele, Italia, Lussemburgo, Monaco, Norvegia, Polonia, Portogallo, Svizzera, Paesi Bassi, Turchia, Iugoslavia.\nIl secondo Congresso si tenne nel 1989 a Losanna (Svizzera), dove ha sede la FITA, e i paesi membri divennero 29.\nL'ultimo Congresso si \u00e8 tenuto il 12 marzo 2008 a Vittel (Francia) con 38 paesi membri.\nL'inno dell'EMAU \u00e8 stato scritto da Henoel Grech, stesso compositore dell'inno della cerimonia di apertura delle Olimpiadi Invernali di Torino del 2006. L'inno fu suonato per la prima volta nel 2008 in occasione degli XI Campionati indoor europei e del Mediterraneo di tiro con l'arco."}
{"id": "2545733", "revid": "1628923", "url": "https://it.wikipedia.org/wiki?curid=2545733", "title": "Accademia degli Umidi", "text": "L'Accademia degli Umidi nacque a Firenze il 1\u00ba novembre 1540 sotto la spinta di dodici letterati che si autodefinivano \"popolari\". Tra i fondatori vi furono nomi importanti quali Anton Francesco Grazzini e Giovanni Mazzuoli. Pi\u00f9 avanti, quando gi\u00e0 da anni aveva mutato nome in Accademia fiorentina, entr\u00f2 a farvi parte anche Benedetto Varchi.\nEssi erano accomunati da una grande passione per le lettere, e amavano il toscano parlato alla loro epoca, la lingua viva, contrapponendosi alla corrente classicistica e ai pedanti che volevano un riavvicinamento del volgare al latino, attraverso l'uso di modelli antichi. In questo senso l'Accademia degli Umidi era l'istituzione rivale della patavina Accademia degli Infiammati.\nIl primo luogo d'incontro della neonata Accademia fu la casa in via san Gallo di Giovanni Mazzuoli detto lo Stradino, un ex soldato di Giovanni delle Bande Nere. Ma quando Cosimo de' Medici cominci\u00f2 a interessarsi alle attivit\u00e0 letterarie che ivi si svolgevano, decret\u00f2 che l'Accademia degli Umidi mutasse nome in Accademia fiorentina, e insieme al nome la sua struttura organizzativa. L'11 febbraio 1541 si procedette dunque alla riforma dell'istituzione, e, dopo un'iniziale esitazione, la maggior parte degli \"Umidi\" ader\u00ec alla nuova Accademia, la cui prima residenza fu in via Larga, nel palazzo di Cosimo.\nLe riunioni prendevano il nome di \"tornatelle\", mentre Dante e Petrarca erano gli autori pi\u00f9 letti e apprezzati. Ciascuno dei membri (il pi\u00f9 famoso dei quali fu il Grazzini) assumeva un nome in qualche modo legato all'umidit\u00e0 o all'acqua. Grazzini volle chiamarsi \"Lasca\", pesce di fiume rapido e guizzante proprio come la lingua utilizzata negli scritti di questi accademici, diretta, schietta e popolare.\nCi fu un'aspra polemica all'interno dell'Accademia quando Pier Francesco Giambullari e alcuni suoi seguaci cominciarono a sostenere che l'italiano derivasse dall'ebraico. Il Lasca, che nel 1547 fu espulso dal sodalizio (per rientrarvi vent'anni pi\u00f9 tardi), li chiam\u00f2 ironicamente \"Aramei\", e li prese di mira in alcune delle sue \"Rime\", dove diede sfogo all'amarezza per l'esclusione da un'associazione che aveva contribuito in prima persona a creare.\nIl 6 giugno 1549 una riforma interna al sodalizio previde che gli aspiranti nuovi membri avrebbero dovuto sottoporre al giudizio di un \"censore\" le loro ultime opere per poter entrare nell'Accademia. \nNegli anni, l'Accademia cambi\u00f2 sede; dopo via Larga si trasfer\u00ec nella sala del Papa del convento di S.Maria Novella e quindi nella sala del Dugento a Palazzo Vecchio, e poi in via dello Studio, nell'antica sede dello Studio fiorentino. \nIacopo Rilli ha rivelato in un importante studio del 1700 alcuni dei nomi che furono adottati all'interno dell'Accademia: abbiamo, per fare qualche esempio, l\"'Umoroso\", il \"Gelato\", il \"Cigno\", lo \"Scoglio\" e altri. La figura principale era quella del Console, carica che fu per lungo tempo ricoperta da Giovan Battista Gelli.\nAnche Leonardo Salviati, uno dei fondatori dell'Accademia della Crusca, entr\u00f2 nel sodalizio e, quando, nel 1566 ricopr\u00ec la carica di Console, si adoper\u00f2 affinch\u00e9 l'amico Grazzini fosse riammesso. Conformemente alla riforma del 1549, fu sottoposto a un giudizio. Il censore fu Giovan Battista Adriani, e diede parere favorevole; il 6 maggio 1566, pertanto, il Lasca tornava a far parte dell'Accademia fiorentina. "}
{"id": "2545736", "revid": "45367", "url": "https://it.wikipedia.org/wiki?curid=2545736", "title": "FastLane", "text": ""}
{"id": "2545742", "revid": "913245", "url": "https://it.wikipedia.org/wiki?curid=2545742", "title": "Chelsea Johnson", "text": "Biografia.\n\u00c8 figlia dell'ex astista Jan Johnson, campione nazionale statunitense nel 1971 e vincitore della medaglia di bronzo ai Giochi della XX Olimpiade nel 1972.\nCarriera.\nDopo aver vinto due campionati NCAA, uno outdoor (nel 2004) e uno indoor (nel 2006), si piazz\u00f2 seconda (a pari merito con la polacca Monika Pyrek) nella finale di salto con l'asta femminile ai Campionati del mondo di atletica leggera disputatisi a Berlino nel 2009, vincendo quindi la medaglia d'argento."}
{"id": "2545748", "revid": "767487", "url": "https://it.wikipedia.org/wiki?curid=2545748", "title": "Crayon Shin-chan - Arashi o yobu - M\u014dretsu! Otona teikoku no gyakush\u016b", "text": " \u00e8 un film d'animazione del 2001 diretto da Keiichi Hara.\nSi tratta del nono film basato sul manga e anime \"Shin Chan\". Come per gli altri film basati sulla serie, non esiste un'edizione italiana del lungometraggio.\nTrama.\nIl XXI secolo si avvicina ed \u00e8 stato aperto a Kasukabe un museo riguardante il XX secolo. Nonostante serva per rievocare ricordi di persone adulte riguardanti la propria infanzia, i proprietari del museo hanno altri piani per esso. Gli adulti cominciano a comportarsi in modo strano e, un giorno, abbandonano i loro figli per andare al museo. Shinnosuke, insieme ai suoi amici, deve salvare i suoi genitori e fermare il mondo, che sta inesorabilmente regredendo al periodo del XX secolo, prima di essere catturato.\nDistribuzione.\nEdizioni home video.\nIn Giappone il film \u00e8 stato distribuito in VHS il 25 marzo 2002 e in DVD il 25 novembre 2002."}
{"id": "2545756", "revid": "599013", "url": "https://it.wikipedia.org/wiki?curid=2545756", "title": "Markeb", "text": "Il nome Markeb (variante di Markab, nome con cui \u00e8 nota ) designa due stelle, entrambe facenti parte della costellazione obsoleta della Nave Argo:"}
{"id": "2545757", "revid": "110157", "url": "https://it.wikipedia.org/wiki?curid=2545757", "title": "Gold Medal", "text": "Gold Medal \u00e8 il sesto album della rock band statunitense The Donnas, pubblicato nel 2004 dalla \"Atlantic Records\". \u00c8 stato il primo disco ad essere pubblicato nel formato \"DualDisc\" ma fu ritirato subito in quanto l'ultima traccia dell'album veniva parzialmente omessa. Fu realizzata con una copertina nera e il video musicale di \"Fall Behind Me\" sul lato DVD.\nIl singolo \"Fall Behind Me\" \u00e8 stato usato come sottofondo nel 2006 per lo spot della \"Nissan Xterra\" e per la promozione dei giochi olimpici invernali femminili americani. \"I Don't Want to Know\" fa parte della colonna sonora di \"Gran Turismo 4\" e una cover della canzone \u00e8 stata usata nel videogioco \"Donkey Konga 2\" per Nintendo GameCube. \"I Don't Want to Know\" \u00e8 stato usato anche come tema per la prima stagione di \"South of Nowhere\".\nTracce.\nNei bonus del DVD legato all'album compare una traccia nascosta intitolata \"Lost and Found\"."}
{"id": "2545761", "revid": "1534111", "url": "https://it.wikipedia.org/wiki?curid=2545761", "title": "Erbusco", "text": "Erbusco (\"Erb\u00f6sch\" in dialetto bresciano) \u00e8 un comune italiano di abitanti situato in Franciacorta, provincia di Brescia, nella regione Lombardia.\nGeografia fisica.\nSituata ai piedi del Monte Orfano, tra la pianura padana e il bacino idrografico del fiume Oglio.\nStoria.\nTestimonianze neolitiche (dal 5000 a.C.) e poi Celtiche, Etrusche, Cenomane, Romane (via Gallica), Longobarde (possedimento del Monastero Reale Longobardo di Santa Giulia di Brescia), Franche.\nNotevole la Pieve Antiqua di Santa Maria di cui oggi si ammira la versione del XII sec. costruita su resti precedenti, forse precristiani; notevoli anche i frammenti di pluteo (in arenaria del lago d'Iseo) del IX sec. (v. Amelio Tagliaferri, Gaetano Panazza e Araldo Bertolini) che richiamano quelli della Chiesa di Santa Maria Antiqua a Roma.\nDurante la Prima Guerra Mondiale ha ospitato corsi di specializzazione dell'esercito. Il sottotenente degli Alpini Giovanni Rolandi scrive a proposito dell'assalto finale al Passo del Tonale iniziato il 1\u00ba novembre 1918:: \"(...) la 161\u00aa Compagnia del Mandrone, alla quale pure apparteneva il gruppo di assaltatori reduci freschi freschi da un corso di specializzazione ad Erbusco e da me comandati.\"\nMonumenti e luoghi di interesse.\nLa parrocchiale di Santa Maria Assunta fu edificata tra il 1694 ed il 1719 in stile barocco.\nInfrastrutture e trasporti.\nFra il 1897 e il 1915 la localit\u00e0 Villa d'Erbusco ospit\u00f2 una fermata della tranvia Iseo-Rovato-Chiari."}
{"id": "2545764", "revid": "287204", "url": "https://it.wikipedia.org/wiki?curid=2545764", "title": "Internazionali d'Italia 1996", "text": "Gli Internazionali d'Italia 1996 sono stati un torneo di tennis giocato sulla terra rossa. \u00c8 stata la 53\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1996, e della Tier I nell'ambito del WTA Tour 1996. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Thomas Muster ha battuto in finale Richard Krajicek 6\u20132, 6\u20134, 3\u20136, 6\u20133\nSingolare femminile.\n Conchita Mart\u00ednez ha battuto in finale Martina Hingis 6\u20132, 6\u20133\nDoppio maschile.\n Byron Black / Grant Connell hanno battuto in finale Libor Pimek / Byron Talbot 6\u20132, 6\u20133\nDoppio femminile.\n Arantxa S\u00e1nchez Vicario / Irina Sp\u00eerlea hanno battuto in finale Gigi Fern\u00e1ndez / Martina Hingis 6\u20134, 3\u20136, 6\u20133"}
{"id": "2545769", "revid": "135224", "url": "https://it.wikipedia.org/wiki?curid=2545769", "title": "Tommaso Cascella", "text": "Biografia.\nPrimogenito dell'artista Basilio Cascella e di Concetta Palmerio, svolge il suo apprendistato sotto la guida paterna e nel 1905 collabora con litografie, disegni e dipinti alla rivista \"Illustrazione abruzzese\", diretta dal padre e finanziata dai Fratelli Pascale di Popoli.\nEspone nel 1907 a Milano, l'anno successivo al Caff\u00e8 Ligure di Torino e la terza personale, insieme al fratello Michele avviene nel 1909 presso la Galleria Druet di Parigi. In questa retrospettiva l'artista presenta 116 quadri, di cui fanno parte diversi pastelli e alcuni oli su tela. La vicenda francese offre l'occasione per esporre nello stesso anno anche alla sezione italiana del Salon d'Automne.\nLe opere di Cascella successive a questa esperienza, in particolare quelle degli anni dieci, mostrano una fase post-impressionista, di cui si riscontra allo stesso tempo un percorso autoctono.\nUno dei temi pi\u00f9 frequenti dell'artista \u00e8 quello pastorale, cui spesso protagoniste sono le montagne del Gran Sasso. Di notevole interesse sono le numerose marine del brillante mare di Pescara alle luce del sole e le colorate paranze alla luce calda del tramonto.\nAllo scoppio della guerra tra Francia e Germania, nel 1914, Tommaso \u00e8 inviato dal padre sul fronte francese per ritrarre dal vero gli avvenimenti bellici, e grazie all'intervento di Gabriele D'Annunzio, residente in quel tempo a Parigi, riesce ad avere salva la vita.\nNel 1918 l'artista torna definitivamente in Abruzzo, riprendendo a lavorare nello stabilimento pescarese, oggi sede del Museo civico Basilio Cascella che custodisce alcune opere delle cinque generazioni della famiglia Cascella. Durante il secondo ventennio del secolo lavora presso la fabbrica ceramica ICAR di Roseto degli Abruzzi dando vita a un repertorio ceramico di gusto popolare e aulico allo stesso tempo.\nDal 1953 al 1961 Tommaso insegna presso l'Istituto d'arte di Chieti.\nNell'ultimo periodo della sua vita si dedica alla sistemazione delle opere della famiglia.\nStile di Tommaso Cascella.\nGi\u00e0 nel 1904 Cascella entr\u00f2 nel circolo dannunziano con Basilio, lavorando nella litografia di Pescara (attuale Museo civico \"Basilio Cascella\" in viale Marconi) per realizzare le grafiche della rivista l\u2019\"Illustrazione abruzzese\" (1899-1907). Per D'Annunzio realizz\u00f2 dei disegni con Basilio Cascella per il volumetto \"La Pescara di Gabriele d'Annunzio\", uscito nel 1905 ed esposto all'Esposizione d'Arte Abruzzese di Chieti. Del primo periodo pescarese, si ricordano di Tommaso vari acquarelli che ritraggono scene di vita nella piccola Portanuova, scene di pesca sul fiume, e immagini dell'ex fortezza borbonica. \nL'esordio di Tommaso Cascella ci fu nel 1906 alla Mostra nazionale di Belle Arti di Milano con il fratello Michele Cascella, esponendo 42 pastelli a soggetti regionale, che poi furono esposti anche a Roma e Firenze. A Firenze le sue prime opere ebbero successo, ed allest\u00ec la mostra \"Famiglia artistica\", sempre a soggetto tipicamente abruzzese. Cos\u00ec Tommaso pot\u00e9 nel 1907-1908 partecipare alla 3\u00aa Esposizione degli artisti italiani di Firenze, poi all'Esposizione di Roma, e nel 1909 al Salon d'automne di Parigi.\nNel 1912 Tommaso Cascella realizz\u00f2 le tele vere e proprie: \"L'eco dei monti - Mercede dopo il racconto - Corteo nuziale abruzzese\", conservate nel Museo civico Cascella di Pescara, nel 1914 entr\u00f2 a far parte con Michele, sotto la direzione del padre Basilio, della \"Grande illustrazione abruzzese\" di Pescara, che dur\u00f2 solo un anno, a causa della Grande guerra, infatti lo stesso Tommaso part\u00ec verso il fronte francese, venendo arrestato come spia dai francesi, ma liberato grazie all'intercessione di D'Annunzio; venendo inviato successivamente anche al Fronte a Londra e in Germania, Cascella non perse l'occasione di dipingere cartoline a carattere bellico, che vennero esposte nel Palazzo del Quirinale nel 1918.\nDopo la Grande guerra.\nBench\u00e9 Tommaso avesse potuto perfezionare, come Michele, gli studi francesi impressionisti per le sue tele, decise di tornare a Pescara, e di collaborare col padre Basilio nel ritratte i costumi tipici abruzzesi nel laboratorio delle ceramica a Rapino, vicino a Chieti, finch\u00e9 nel 1923 non arriv\u00f2 la svolta: Tommaso insieme a Michele e Basilio, lavor\u00f2 alla pittura della maiolica di Rapino per i tre pannelloni monumentali della grotta del Sacrario militare di Andrea Bafile a Guardiagrele; Tommaso realizz\u00f2 con Michele i pannelli laterali, ma negli anni '60 in occasione del restauro del sacrario, realizz\u00f2 specialmente le ceramiche del pavimento d'ingresso. Da l\u00ec in poi Tommaso venne finalmente considerato per il suo valore, e fu chiamato per la realizzazione delle maioliche dello stabilimento Tettuccio di Montecatini Terme (1927) aiutando il padre Basilio, della stazione di Messina (1939), realizzando per la societ\u00e0 Richard-Ginori nel 1936 anche numerosi vasi, formelle e pannelli in ceramica, esposti nella galleria Pesaro.\nUn'opera a carattere intimo, il \"Ritratto di madre e figlia\" in maiolica, del 1924, \u00e8 conservata nel Museo Cascella di Pescara; con questi piatti maiolicati, seguendo la tradizione secolare abruzzese della maiolica dipinta di Rapino, Tommaso partecip\u00f2 alla Mostra dell'arte decorativa di Monza (1923), mentre come pittore, partecip\u00f2 all'Esposizione di belle arti di Torino (1919), nel 1921-25 anche alla Biennale di Roma, anche a Monaco, Bucarest e Varsavia, tra il 1931 e il 1935. Nel 1934 Tommaso dipinse con Basilio due tele allegoriche della \"Terra e Mare\" per il Palazzo del Governo a Bolzano.\nDalla seconda guerra mondiale agli ultimi anni.\nTommaso durante la seconda guerra mondiale fu richiamato alle armi come pittore \"ufficiale\" del Regno, dovendo rinunciare per questo alla cattedra di disegno presso l'istituto tecnico di arte applicata \"G. Marconi\" di Penne (PE); alcuni quadri realizzati nel periodo bellico di Tommaso, si possono trovare presso la Biblioteca provinciale De Meis a Chieti. Al termine della guerra, riottenne la cattedra a Penne (1948), ma ugualmente fu chiamato a Ortona, sua patria, per ridisegnare in mosaici il cupolone della cattedrale di San Tommaso, terribilmente sfregiato e semi-crollato per la distruzione nazista, lasciando solo uno spicchio della cupola originaria, negli anni '60 realizz\u00f2 anche le vetrate istoriate con scene di vita dell'Apostolo. Per Ortona realizz\u00f2 anche le maioliche del Monumento alle vittime civili della guerra (1968), all'ingresso del cimitero comunale, rappresentato come un grosso libro aperto di pietra, con i riquadri che mostrano le scene pi\u00f9 crude della distruzione tedesca di Ortona, ispirate a fotografie scattate dai reporter alleati.\nIl ciclo della cattedrale di Ortona \u00e8 uno dei pi\u00f9 interessanti di Cascella, intriso di elementi cristiani, come il disegno del Tetramorfo. Presso Penne sino al 1961 fu direttore della sezione ceramica dell'istituto d'arte e tecnica \"G. Marconi\". Dal 1956 al 1965 fu a Francavilla al Mare dcome membro della giuria del Premio Michetti, avendo iniziato a farne parte nel 1947, come concorrente di alcune sue opere.\nAltre opere di Cascella sono bassorilievi mosaicati presso la Cassa di Risparmio di Pescara (corso Vittorio Emanuele), l'Istituto \"Principessa di Piemonte\" di Chieti, sempre in citt\u00e0 realizz\u00f2 il pannello d'ingresso dei \"Mestieri e le arti abruzzesi\" per l'Istituto tecnico \"Ferdinando Galiani\", alcuni pannelli maiolicati per l'ospedale pediatrico sotto la chiesa della Santissima Trinit\u00e0; per la biblioteca comunale di Ortona nell'ex convento di Sant'Anna, nella scuola d'arte \"Dino Zambra\" di Manoppello, paese dove nel 2005 Pietro Cascella suo figlio inaugurer\u00e0 il Monumento ai caduti delle Marcinelle del 1956; in seguito pannelli a maiolica presso il chiostro del convento di Santa Chiara di Bucchianico, dove collabor\u00f2 con lo scultore Felicetto Giuliante, il quale realizz\u00f2 il pozzo in pietra decorata allo stile romanico, mosaici per una cappella della chiesa di San Domenico al corso in Chieti.\nPresso il Museo delle arti e tradizioni popolari a Roma si trova il \"Miracolo di San Zopito\" (1941) ispirato al santo patrono venerato nel paese abruzzese di Loreto Aprutino. Nella sala consiliare del Palazzo della Provincia di Chieti si trova il grande affresco dai temi classicheggianti de \"Allegoria della Provincia di Chieti\" (1955)in cui Tommaso Cascella mescola storia e tradizione popolare, ispirato dai disegni di Michetti, rappresentando lo stemma del Cinghiale sannitico, i mestieri della terra d'Abruzzo e al centro una Madonna con Bambino.\nNel 1960 Tommaso realizz\u00f2 per il palazzo comunale di Chieti (piazza San Giustino) un pannello di ceramica non terminato: \"Chieti citt\u00e0 aperta\", una sorta di pala d'altare in piastrelle di ceramica, in ricordo dell'importanza che ebbe la citt\u00e0 come luogo di ricovero degli sfollati dalle citt\u00e0 bombardate d'Abruzzo, durante la guerra. L'opera si sviluppa come una sorta di polittico a carattere sacro, nello scomparto maggiore si vede la folla che ringrazia San Giustino protettore, con in sfondo il colle e il Duomo di Chieti; negli altri scomparti minori si vedono le scene simboliche del periodo della \"Citt\u00e0 aperta\" a Chieti nel 1943-44, con gli sfollati abruzzesi nei tuguri e nelle cantine, e l'arcivescovo Monsignor Giuseppe Venturi che va a parlamentare con il comando tedesco, e con il Pontefice in Vaticano per ottenere lo status di citt\u00e0 ricovero."}
{"id": "2545770", "revid": "767487", "url": "https://it.wikipedia.org/wiki?curid=2545770", "title": "Coloni\u021ba", "text": "Coloni\u021ba \u00e8 un comune della Moldavia, facente parte della Municipalit\u00e0 di Chi\u0219in\u0103u ed in particolare del settore di Ciocana.\nIl comune, formato da un unico centro abitato, si trova a circa 7 km da Chi\u0219in\u0103u. Ha origini piuttosto antiche: infatti il primo documento in cui viene citata la localit\u00e0 risale al 1605.\nColoni\u021ba ha dato i natali a Mihai Ghimpu, presidente del Parlamento della Moldavia e dall'11 settembre 2001 Presidente della Moldavia \"ad interim\" a seguito delle dimissioni di Vladimir Voronin."}
{"id": "2545772", "revid": "767487", "url": "https://it.wikipedia.org/wiki?curid=2545772", "title": "FlatOut Ultimate Carnage", "text": "FlatOut Ultimate Carnage \u00e8 un videogioco automobilistico sviluppato dalla Bugbear Entertainment, pubblicato da Empire Interactive e distribuito nell'autunno 2008 da Atari. \u00c8 il seguito di FlatOut 2.\nSi differenzia dal precedente capitolo innanzitutto per la nuova modalit\u00e0 Carnage che d\u00e0 il nome al gioco; inoltre durante le gare si affrontano ben 12 avversari, sono presenti nuove modalit\u00e0 di gioco, quando un'auto viene distrutta \u00e8 eliminata definitivamente dalla gara e sono presenti nuovi effetti particellari. Per PC supporta il sistema Games For Windows LIVE.\nQuesto capitolo si caratterizza, ancora pi\u00f9 degli altri FlatOut, per l'importanza del motore fisico: sono fondamentali infatti scontri e salti per guadagnare Nitro da usare per accelerare, inoltre in alcune modalit\u00e0 di gioco l'obiettivo \u00e8 distruggere le vetture avversarie. Oltre alle 2 modalit\u00e0 di gioco per giocatore singolo (FlatOut e Carnage) sono presenti 5 diversi tipi gare per giocatore singolo e 2 per il multigiocatore.\nModalit\u00e0 di gioco.\nOltre alle 2 modalit\u00e0 di gioco per giocatore singolo (FlatOut e Carnage) sono presenti 5 diversi tipi gare per giocatore singolo e 2 per il multigiocatore.\nLa modalit\u00e0 FlatOut \u00e8 pressoch\u00e9 identica a quella presente in \"FlatOut 2\", mentre la modalit\u00e0 Carnage \u00e8 una completa novit\u00e0.\nModalit\u00e0 FlatOut.\nIl giocatore deve comprare una vettura per affrontare diverse coppe suddivise in 3 categorie (Derby, Gara e Strada), ognuna composta da un numero limitato di gare di velocit\u00e0. Vincendo le coppe sblocca nuovi eventi (A tempo e Derby), e ogni 2-3 coppe vinte sblocca nuove auto e nuove coppe. Ogni volta che svolge una gara o un evento pu\u00f2 vincere soldi con cui comprare auto e potenziamenti.\nModalit\u00e0 Carnage.\nQuesta modalit\u00e0 si compone di diverse sfide in cui il giocatore deve cercare di totalizzare il punteggio pi\u00f9 alto possibile. I punteggi pi\u00f9 alti totalizzati in ogni sfida vanno a sommarsi per totalizzare il punteggio del giocatore. Ogni volta che raggiunge un determinato punteggio sblocca nuove sfide. Ottenere l'oro in determinate sfide permette di sbloccare alcune vetture."}
{"id": "2545777", "revid": "287204", "url": "https://it.wikipedia.org/wiki?curid=2545777", "title": "Fanteria di linea", "text": ""}
{"id": "2545778", "revid": "117927659", "url": "https://it.wikipedia.org/wiki?curid=2545778", "title": "GT by Citro\u00ebn", "text": "La GT by Citro\u00ebn (a volte scritto \"GTbyCitro\u00ebn\") \u00e8 un'auto sportiva che \u00e8 stata presentata come una concept car il 2 ottobre 2008 al salone di Parigi. La vettura \u00e8 una collaborazione tra la casa automobilistica francese Citro\u00ebn e la Polyphony Digital creatrice del videogioco di simulazione automobilistica \"Gran Turismo\".\nIl contesto.\nLa Concept Car \"GT by Citro\u00ebn\" \u00e8 stata appositamente creata, progettata e realizzata per l'imminente videogioco \"Gran Turismo 5\" ed \u00e8 stata inserita tramite download nella versione pi\u00f9 recente di \"Gran Turismo 5 Prologue\" (3,6 milioni di copie vendute). Il suo progettista ide\u00f2 il progetto e lo vendette sia alla Polyphony Digital sia alla Citro\u00ebn.\nCitro\u00ebn.\nIl design esterno della vettura \u00e8 stato realizzato da Takumi Yamamoto, designer giapponese del team stile della Citro\u00ebn di Jean-Pierre Plou\u00e9. Takumi Yamamoto era un amico d'infanzia di Kazunori Yamauchi, direttore della Polyphony Digital e creatore della popolare serie Gran Turismo, noto anche come \"GT\". In base ad una intervista concessa da Yamauchi al Motor Show di Parigi 2008 lui e Yamamoto hanno iniziato a collaborare a questo progetto gi\u00e0 nel 2003. Yamamoto convinse Jean-Pierre Plou\u00e9 a presentare il suo progetto all'ufficio Citro\u00ebn a Parigi, che ha accettato di avviare il processo di produzione e la fabbricazione dell'auto reale. La concept car \u00e8 stata accuratamente progettata e disegnata per adattarsi a ci\u00f2 che i giocatori potranno effettivamente vedere nel gioco, infatti uno degli obbiettivi era quello di tenere conto dell'ergonomia della corsa, in quanto i giocatori del videogioco la guideranno in gara e si rivedranno nei replay, \u00e8 anche il veicolo pi\u00f9 potente del momento, sostiene Yamamoto.\nPolyphony Digital.\nCome leader mondiale degli sviluppatori della simulazione di guida con pi\u00f9 di 50 milioni di copie vendute dal 1998 Polyphony Digital ha collaborato nella vita reale con elaboratori e produttori di pezzi elaborati, soprattutto alla Nissan, dal gennaio 2002. Collaborazioni notevoli includono lo sviluppo di parti aerodinamiche per la Nismo Fairlady Z s-tune (2002), Nismo Skyline Coup\u00e9 (2004), Amuse S2000 Street Version (2003), e la Nismo Fairlady Z (2005). La Polyphony Digital ha curato anche il design esterno della Amuse S2000 GT1 (2005) e la progettazione grafica per la squadra corse di Formula Nippon \"Impul Racer\" (2006).\nLa maggior parte di queste auto avevano le loro controparti virtuali presenti nel gioco Gran Turismo, sotto l'appellativo di \"Concept by Gran Turismo\". Alcuni pezzi sono progettati dalla Polyphony Digital stessa, come il kit aerodinamico completo Carmate Opera Z, compreso il paraurti anteriore, minigonne, paraurti posteriore e lo spoiler posteriore, che sono stati poi fabbricati e venduti dagli elaboratori giapponesi come Opera Performance per il kit aerodinamico la 350Z RS. Le ultime collaborazioni includono il design interno della Nissan GT-R con la creazione di un dispositivo multifunzione (2007) e la progettazione di parti aerodinamiche per la Amuse GT1 Turbo (2008). Il progetto GT by Citro\u00ebn con il suo processo di produzione completo \u00e8 un ulteriore passo nel campo della progettazione di Polyphony Digital.\nSpecifiche tecniche.\nL'auto \u00e8 dotata, sia nel gioco che nella forma di Concept car, di due celle al combustibile di idrogeno alimentate da quattro piccoli motori elettrici che complessivamente sviluppano 780 CV. Quando il pilota alla guida rallenta l'energia cinetica viene recuperata e mandata alla batteria.\nL'abitacolo \u00e8 molto futuristico ed \u00e8 tutto incentrato verso il pilota. Sono stati utilizzati materiali come la fibra di carbonio, ma anche metalli inusuali da trovare in un'auto come il rame che ricopre gran parte del tunnel centrale.\nIl peso complessivo \u00e8 di 1400\u00a0kg.\nPossibile produzione.\nNel giugno 2009, Citro\u00ebn ha confermato i piani per la produzione di un numero limitato di GT per la vendita al pubblico. Ne saranno costruite solo 6 e costeranno 1,3 milioni di Euro ciascuna.\nSebbene le specifiche esatte siano ancora da confermare, \u00e8 estremamente improbabile che venga alimentata da una cella a combustibile a idrogeno come nel gioco. Si pensa piuttosto a un potente V8.\nNel marzo 2010, Citro\u00ebn annuncia che rinuncer\u00e0 alla produzione della GT, preferendo cos\u00ec concentrarsi sulla produzione attuale."}
{"id": "2545780", "revid": "337866", "url": "https://it.wikipedia.org/wiki?curid=2545780", "title": "Bolzano Giants", "text": ""}
{"id": "2545783", "revid": "767487", "url": "https://it.wikipedia.org/wiki?curid=2545783", "title": "Proteus 911", "text": "I Proteus 911 sono una band post rock italiana.\nBiografia.\nLa band esordisce con un EP dal nome \"Sinfonie dal mondo delle cose perse\" ma il successo arriver\u00e0 solo con \"Ap\u00f2krifos\" che viene apprezzato non solo dalla critica contemporanea ma anche dal pubblico.\nSecondo la rivista \"Il Mucchio Selvaggio\" quest'album \u00e8 il miglior esordio del 2003: \u201cAp\u00f2krifos nonostante la sua complessit\u00e0 e la scarsa fruibilit\u00e0 musicale si classifica al secondo posto nello speciale premio dedicato ai migliori dischi esordienti su oltre 300 esordi\".. Lo stesso anno partecipano ad una compilation tra band esordienti. Nel 2007 hanno effettuato un tour.\nA cavallo tra il 2008 e il 2009 esce il loro terzo album di inediti: \"Where Roses Fall\", apprezzato dalla critica specializzata.\nDal 2009 il progetto \u00e8 fermo e Massimiliano Gallo e Cristian Motta collaborano con la cantautrice Eco Nuel.\nLa band vanta aperture a concerti degli Shellac di Steve Albini, Sparklehorse, R.E.M., Devics, Karate, si \u00e8 inoltre esibita sul palco del MEI e su quello del Neapolis Festival, ha vinto Arezzo Wave e si \u00e8 ben qualificata al concorso Rock Targato Italia.\nCollegamenti esterni.\nSito ufficiale "}
{"id": "2545785", "revid": "6923", "url": "https://it.wikipedia.org/wiki?curid=2545785", "title": "Storia del Per\u00f9", "text": "La storia del Per\u00f9 si riferisce al territorio corrispondente all'incirca all'attuale Per\u00f9 nelle varie fasi storiche.\nPeriodo preceramico.\nLa scoperta di fossili umani nelle americhe \u00e8 abbastanza recente; quelli pi\u00f9 antichi, scoperti in Brasile nel 1986, sono datati a 32.000 anni fa e riguardano solo l\"'Homo sapiens sapiens\" senza alcun riscontro di resti di altri ominidi nel nuovo continente.\nDagli studi fatti risulta che i primi abitanti del Per\u00f9 fossero cacciatori nomadi con una scarsa vita di relazione comunitaria. Perlopi\u00f9 vivevano nelle grotte, come in quella di Pikimachay nella regione di Ayacucho, dove sono stati ritrovati resti umani risalenti a 14.000 anni fa. Da graffiti, come quelli di Lauricocha (vicino a Hu\u00e1nuco) e di Toquepala (presso Tacna) e fossili ritrovati \u00e8 risultato che gli animali cacciati erano la tigre dai denti a sciabola, il bradipo gigante o il mastodonte, oggi estinti; inoltre il cervo, il guanaco, la vigogna e il lama.\nI primi abitanti peruviani, fino al 4.000 a.C. circa, sapevano accendere il fuoco, indossavano pelli di animali, ricavando utensili ed armi rudimentali da ossa e da pietre. Dopo questa data si hanno i primi segni dell'introduzione di una rudimentale l'agricoltura e l'addomesticamento degli animali (alpaca, lama e porcellino d'India). Lungo la costa sorsero alcuni insediamenti, con la popolazione dedita all'agricoltura e alla pesca. Dagli scavi archeologici si \u00e8 appreso che la pesca veniva praticata con reti o ami di osso, talvolta su zattere, mentre i raccoglitori sulla riva cercavano granchi e altri crostacei, ricci di mare e uova di uccelli; venivano cacciate anche le otarie.\nL'agricoltura, invece, si basava su cotone, fagioli, peperoncini, zucche e, verso il 1400 a.C., si inizi\u00f2 a coltivare il mais.\nGli antichi peruviani dedicavano molto tempo per la costruzione di edifici sedi di cerimonie religiose. L'esempio pi\u00f9 antico rimasto (datato intorno al 4000 a.C.) \u00e8 una piattaforma sollevata affacciata sull'oceano Pacifico nella valle di Supe, nei pressi di Barranca, che era usata come luogo di sepoltura. Dello stesso periodo \u00e8 la zona archeologica di Kotosh vicino a Hu\u00e1nuco, che suscita ancora numerosi interrogativi tra gli archeologi; si tratta delle pi\u00f9 antiche rovine rinvenute sugli altopiani peruviani.\nNel 2011 in un sito presso il lago Titicaca.\nDal 2000 al 1000 a.C..\nGrazie agli scavi effettuati nella valle di Vir\u00fa e nell'area di Gua\u00f1ape (a 50\u00a0km a sud di Trujillo) si sono potute avere notizie riguardo alla vita della popolazione tra il 2000 e il 1000 a.C. Si hanno i primi riferimenti della lavorazione della ceramica, ma si segnalano anche notevoli progressi per quel che riguarda la pesca, la tessitura e l'agricoltura (verso la fine di questo periodo iniziano le coltivazioni sui terrazzamenti dell'altopiano con l'introduzione dell'irrigazione).\nDello stesso periodo sono i grandi templi scoperti nella valle del fiume R\u00edmac, sopra Lima, e in altre localit\u00e0 della costa.\nL'orizzonte Chav\u00edn (1000 a.C.-300 a.C.).\nChav\u00edn de Huantar \u00e8 uno dei luoghi pi\u00f9 importanti, dal punto di vista religioso, politico e commerciale; localizzato a pi\u00f9 di 3.000 metri di altezza sulla Cordillera Blanca (40\u00a0km a est di Huaraz), ha dato origine alla civilt\u00e0 Chav\u00edn. Il particolare che contraddistingueva questa popolazione era il mito e il culto del felino antropomorfo (un essere con caratteristiche proprie del giaguaro, dell'uomo, dell'uccello, e del serpente).\nSalinar e Paracas (300 a.C.-100).\nIntorno al 300 a.C., senza nessun motivo apparente, inizia il declino dello stile Chav\u00edn, al quale seguono cinque secoli percorsi da diverse culture locali; le pi\u00f9 note sono quella di Salinar nella valle di Chicama vicino a Trujillo e quella della necropoli di Paracas a sud di Lima.\nNazca e Moche (100-700).\nLo sviluppo tecnologico di ceramica, lavorazione dei metalli e tessitura fu raggiunto tra il 100 e il 700 d.C., durante quello che un tempo veniva chiamato il periodo classico o fiorente. In particolare sono note due civilt\u00e0 dell'epoca, per l'eccezionalit\u00e0 dei loro prodotti: i Moche, che abitavano intorno a Trujillo e producevano ceramiche facendo uso di stampi, e i Nazca, i cui insediamenti sono stati ritrovati lungo la costa meridionale e a cui si deve l'introduzione di tecniche policrome. Entrambe le popolazioni erano solite raffigurare scene della loro vita quotidiana con disegni complessi ma dettagliati. I Moche costruivano grandi tumuli sormontate da piattaforme (piramidi), come i Templi del Sole e della Luna, eretti vicino a Trujillo e a Sip\u00e1n nei pressi di Chiclayo. I Nazca si dedicavano alla creazione nel deserto di giganteschi disegni, conosciuti come Linee di Nazca, create rimuovendo la parte superficiale del terreno, creando cos\u00ec un contrasto di colore, visibile solo da una posizione elevata.\nHuari (500-1100).\nFra il VI e il XIII secolo fior\u00ec la civilt\u00e0 Huari (in grafia quechua: \"Wari\"). La capitale dell'Impero Huari era situata vicino alla moderna citt\u00e0 di Ayacucho. Questa citt\u00e0 era il centro di una civilt\u00e0 che copriva molti degli altopiani e delle coste del moderno Per\u00f9. Dapprima estese il suo territorio fino ad includere la citt\u00e0 di Pachacamac, anche se sembra che questa sia rimasta pressoch\u00e9 autonoma. In seguito espansero il loro territorio tanto da inglobare molte delle terre della civilt\u00e0 dei Mochica.\nLa civilt\u00e0 Huari fu contemporanea a quella fiorita a Tiahuanaco, nell'attuale Bolivia, e ne condivideva molti caratteri.\nL'impero Huari dal punto di vista architettonico stabiliva centri amministrativi distinti in molte delle sue province. In quest'epoca si sviluppa il terrazzamento dei campi. Gli Huari avevano inoltre un complesso ed esteso sistema stradale.\nRegno di Chimor (900-1470).\nFra l'850 ed il 1470 circa, ovvero nel periodo Tardo Intermedio, il pi\u00f9 grande regno peruviano fu quello di Chimor, organizzazione politica del popolo dei Chim\u00fa. Chan Chan era la capitale di questo Stato.\nI Chim\u00fa si svilupparono a partire dai sopravvissuti della cultura Moche. Sembra che le prime vallate si siano unite di propria volont\u00e0, ma che la civilt\u00e0 Lambayeque sia stata invece conquistata con la forza. Furono influenzati significativamente anche dai Cajamarca e dagli Huari.\nChimor fu l'ultimo regno ad avere qualche possibilit\u00e0 di fermare l'avanzata Inca. Ma la conquista Inca fu fatta partire nel 1470 da T\u00fapac Yupanqui, che sconfisse l'imperatore locale Minchancaman, discendente di Tacaynamo, e fu completata da Huayna C\u00e1pac quando sal\u00ec al trono nel 1493.\nL'invasione spagnola (1520 - 1534).\nGli spagnoli avevano conquistato progressivamente i Caraibi e le regioni occupate dagli Aztechi (Messico) e dai Maya (America centrale), iniziando quindi l'esplorazione dell'America meridionale. Gi\u00e0 nel 1515 a Panama, presso gli spagnoli, non si parlava d'altro di una terra ricca d'oro.\nNel 1508 una nave mandata in ricognizione in Brasile era venuta a conoscenza che all'interno del paese viveva un ricco popolo con le armature coperte d'oro. Probabilmente questi portoghesi erano venuti in contatto con la trib\u00f9 dei Cario (che occupavano la parte meridionale del Brasile) e che erano in rapporti commerciali con gli inca.\nNel 1526 Sebastiano Caboto (figlio del famoso navigatore), avendo sentito parlare delle favolose ricchezze del Pir\u00f9 (o Bir\u00f9 come era allora anche chiamato) cominci\u00f2 a risalire il Rio della Plata alla ricerca di oro e argento. Ma il suo viaggio fall\u00ec miseramente e dopo lunga permanenza nei pressi dell'odierna Santa Fe, fu obbligato a rientrare in Spagna.\nTra il 1521 ed il 1525 Alejo Garc\u00eda risal\u00ec il fiume Paraguay e continu\u00f2 via terra arrivando fino ai confini est dell'impero inca (dopo aver assoldato al proprio servizio anche indiani Guaran\u00ec). Fece delle razzie e ritorn\u00f2 con un ricco bottino. Ma il mito del El Dorado doveva spingere altri avventurieri. Nel 1535 Pedro de Mendoza risaliva il Rio della Plata alla ricerca di una terra ricchissima sopportando incredibili disavventure e fallimenti. In realt\u00e0 cercava una terra gi\u00e0 scoperta.\nIl Per\u00f9 venne visitato da Pascual de Andagoya nel 1522 e nel 1524 Francisco Pizarro ne raggiunse le coste in navigazione nell'Oceano Pacifico. In una seconda spedizione (1526-1528) si spinse nuovamente a sud fino a R\u00edo Santa e scopr\u00ec la prosperit\u00e0 delle popolazioni Inca che abitavano il territorio, riportandone oro, lama e alcuni indigeni.\nTornato in Spagna, Pizarro ottenne dal re Carlo I aiuti e la nomina a vicer\u00e9 e governatore delle terre che avesse conquistato, e intraprese nel 1530 una terza spedizione insieme a Diego de Almagro, muovendosi per mare da Panama con tre navi fino alle coste dell'Ecuador. Si spinse quindi via terra fino in Per\u00f9, dove giunse nel 1532 dopo aver superato con una faticosa marcia le Ande.\nIl Per\u00f9 era allora in preda ad una guerra civile tra il figlio prediletto del re Huayna C\u00e1pac, Atahualpa ed il fratellastro Hu\u00e1scar. Atahualpa dopo una battaglia vinta contro il fratellastro si trovava a Cajamarca. Il 15 novembre 1532 Pizarro arriv\u00f2 a Cajamarca. Il giorno dopo cattur\u00f2 con l'inganno l'ultimo imperatore, Atahualpa, che, nonostante la straordinaria quantit\u00e0 di oggetti d'oro provenienti da tutto l'impero offerti per il riscatto, rimase prigioniero. Egli venne ucciso nell'agosto del 1533. La capitale inca, Cuzco, venne distrutta nel successivo novembre e le popolazioni indigene vennero massacrate.\nIl perch\u00e9 Atahualpa permise agli spagnoli di entrare nel suo territorio, senza opporre alcuna resistenza e perch\u00e9 cadde cos\u00ec facilmente \u00e8 ancora un mistero. Ricordiamo come gli spagnoli fossero 162 e gli inca circa 500 volte di pi\u00f9 (nella battaglia di Cajamarca) \nTra le ipotesi:\n- l'impero era in crisi ed era diviso da una guerra civile, scoppiata dopo una terribile epidemia di vaiolo che era giunto in America centrale e sud America con gli spagnoli 30 anni prima. La stessa epidemia aveva praticamente distrutto la corte di Huayna Capac.\n- gli spagnoli erano dotati di cavalli che gli inca non conoscevano.\n- gli spagnoli erano dotati di lance, spade e pugnali in acciaio, gli inca avevano solo bastoni, mazze ed asce fatte di pietra.\n- l'effetto psicologico di solo 12 archibugi degli spagnoli pu\u00f2 aver contribuito.\n- Il fatto che gli spagnoli montassero dei cavalli, illuse gli Inca che fossero D\u00e8i scesi dal cielo, e quindi amici.\nIl Per\u00f9 coloniale (1535 - 1800).\nNel 1535 la capitale della nuova colonia venne spostata da Cuzco, situata troppo all'interno, nella nuova citt\u00e0 di Lima, fondata sul mare per favorire i collegamenti con la madrepatria spagnola.\nNel 1536, l'imperatore Manco Inca Yupanqui (conosciuto anche come \"Manco C\u00e1pac II\"), giunse quasi alla riconquista di Cuzco, ma fu in seguito sconfitto e ucciso a Vilcabamba, dove si era ritirato, nel 1544.\nSi aprirono contese anche tra gli stessi Diego de Almagro e Francisco Pizarro, entrambi morti assassinati (Almagro nel 1538 e Pizarro nel 1541). Nel 1542 venne ufficialmente istituito il vicereame del Per\u00f9, che ebbe come vicer\u00e9 prima Blasco N\u00fa\u00f1ez Vela e quindi Pedro de la Gasca, i quali domarono le rivalit\u00e0 interne.\nIl vicereame venne consolidato con i vicer\u00e9 Andr\u00e9s Hurtado de Mendoza e Francisco de Toledo, ma la resistenza incaica contro gli occupanti venne definitivamente domata, tuttavia, solo con la sconfitta e uccisione di T\u00fapac Amaru, nel 1572.\nNei secoli successivi la colonia si svilupp\u00f2 in assenza di particolari conflitti e, mentre Cuzco decadeva, nonostante la presenza della scuola d'arte della \"Escuela Cuzque\u00f1a\", Lima accresceva la propria prosperit\u00e0, divenendo la citt\u00e0 pi\u00f9 importante della regione andina.\nNel 1781 gli indigeni, costretti al lavoro in miniera si ribellarono sotto la guida di Jos\u00e9 Gabriel Condorcanqui, che prese il nome di T\u00fapac Amaru II, ma la rivolta venne soffocata con il massacro di oltre 80.000 indigeni.\nL'indipendenza (1810-1824).\nIl movimento indipendentista peruviano nacque dall'insurrezione dei proprietari terrieri ispano-americani guidati dall'argentino Jos\u00e8 de San Mart\u00ecn e dal venezuelano Sim\u00f3n Bol\u00edvar. San Mart\u00ecn, che aveva sconfitto i realisti cileni nella Battaglia di Chacabuco e che era sbarcato a Paracas nel 1819, guid\u00f2 una forza di 4.200 uomini. La spedizione, che era sostenuta e finanziata dal Cile, comprendeva anche alcune navi da guerra.\nIl 28 luglio 1821 San Mart\u00ecn proclam\u00f2 a Lima l'indipendenza del Per\u00f9. Tuttavia, la situazione rimaneva instabile e l'effettiva liberazione del Paese fu completata solo nel dicembre del 1824, quando il Generale Antonio Jos\u00e9 de Sucre sconfisse le truppe spagnole nella Battaglia di Ayacucho. Nonostante ci\u00f2, fu solo nel 1879 che la Spagna riconobbe l'indipendenza del Per\u00f9.\nStoria della repubblica.\nDopo l'indipendenza, il Per\u00f9 ei suoi vicini si impegnarono in dispute territoriali intermittenti. Un tentativo di unire il Per\u00f9 e la Bolivia fu fatto durante il periodo 1836\u20131839 dal presidente boliviano Andres de Santa Cruz quando nacque la Confederazione Per\u00f9-Bolivia. Una forte opposizione interna ha portato alla sua fine nella Guerra della Confederazione che si \u00e8 intrecciata in un tentativo peruviano di annettere la Bolivia fatto da Agust\u00edn Gamarra che alla fine fall\u00ec e si trasform\u00f2 in una lunga guerra. Tra il 1857 e il 1860 una guerra contro l'Ecuador scoppi\u00f2 per i territori contesi in Amazzonia. La vittoria peruviana nella guerra ha impedito agli ecuadoriani di insediarsi nella zona.\nDittature.\nDall'inizio del XX secolo a oggi, in Per\u00f9 si sono alternate diverse dittature: agli inizi degli anni settanta, il governo del generale Juan Velasco Alvarado - andato al potere nel 1968 con un colpo di Stato a spese del presidente Fernando Bela\u00fande Terry - nazionalizza le imprese petrolifere, valorizza la gestione delle risorse naturali e della pesca e procede a un'importante riforma agraria di matrice cooperativistica, con tanto di partecipazione dei lavoratori alla gestione aziendale. Nel 1975, per\u00f2, Velasco viene destituito dal suo primo ministro, il generale Francisco Morales Berm\u00fadez che dopo tre anni di transizione indice le elezioni per l'assemblea costituente, vinte dall'Alleanza Popolare Rivoluzionaria Americana (Apra) - di ispirazione marxista - e dal Partito Popolare Cristiano che ottengono percentuali pressoch\u00e9 uguali e si spartiscono i seggi. Nel 1980 le elezioni presidenziali danno la vittoria all'ex presidente Belaunde, il cui partito, l'Azione Popolare (Ap) boicotta le consultazioni per la Costituente e mette in pratica le ricette economiche del Fondo Monetario Internazionale.\nCollegamenti esterni.\n4,000-Year-Old Gold Necklace Found In Peru"}
{"id": "2545787", "revid": "1543377", "url": "https://it.wikipedia.org/wiki?curid=2545787", "title": "Universit\u00e0 Statale della Moldavia", "text": "L'Universit\u00e0 Statale della Moldavia (in moldavo: \"Universitateade Stat din Moldova\") \u00e8 un'universit\u00e0 situata a Chi\u0219in\u0103u, capitale della Moldavia. Fu fondata nel 1946 ed \u00e8 organizzata in undici facolt\u00e0.\nOrganizzazione.\nL'universit\u00e0 \u00e8 suddivisa in undici facolt\u00e0:"}
{"id": "2545790", "revid": "287204", "url": "https://it.wikipedia.org/wiki?curid=2545790", "title": "Physalis peruviana", "text": "La Physalis peruviana (L.) \u00e8 una pianta arbustiva della famiglia delle Solanaceae. Il nome italiano del frutto \u00e8 alchechengio peruviano o uciuva (traslitterazione italiana dallo spagnolo andino \"uchuva\"). Viene anche chiamato \"alchechengio giallo\", \"ribes del Capo\" (dall'inglese \"Cape gooseberry\") o erroneamente \"frutto della passione\", confondendolo con i frutti del genere \"Passiflora\", a cui non appartiene. Si pu\u00f2 chiamare anche \"fisaglia\", ma questo termine include generalmente anche i frutti di altre specie di genere \"Physalis\", come l'alchechengio, originario della Cina.\nIl frutto presenta una forma rotondeggiante, di colore giallo, dolce e piccolo (tra 1,25 e 2\u00a0cm di diametro), il cui aroma pu\u00f2 essere descritto come un pomodoro dolce con retrogusto di ananas e vaniglia. Si pu\u00f2 mangiare sia da solo che sotto forma di conserva mediante sciroppo, nei preparati dolciari e assieme ad altri frutti dolci.\nL'arbusto della \"Physalis peruviana\" si caratterizza per possedere un tipo di ramificazione a foglie \"pendenti\", e normalmente cresce fino a un metro d'altezza, anche se esistono casi in cui la potatura, il rinvaso e la buona cura possono farla raggiungere fino a due metri d'altezza. Per quanto riguarda i fiori, essi risultano essere gialli e con forma a campana, questo \u00e8 molto importante perch\u00e9 permette una pi\u00f9 facile impollinazione da parte degli insetti e dal vento.\n\u00c8 anche coltivata e consumata in Turchia, ove \u00e8 conosciuta con il nome di \"alt\u0131n \u00e7ilek\" cio\u00e8 \"fragola d'oro\" anche se assomiglia pi\u00f9 ad una ciliegia. \u00c8 molto usata per fare il t\u00e8, marmellate e per guarnire torte; viene consumata come frutta.\nIn Italia i frutti dell'Alchechengio si possono trovare in alcune farmacie e parafarmacie sotto forma di bacche disidratate e in qualche supermercato. Sono di importazione e provengono generalmente dalla Colombia. Raramente l'Alchechengio viene coltivato in Italia, ma esistono tentativi locali di diffusione su piccola scala.\nOrigine e utilizzo.\n\u00c8 originaria del Sud America. Nonostante la sua conoscenza risalga al periodo precolombiano (soprattutto nelle zone andine ove era un alimento tradizionale), \u00e8 stato descritto soltanto in tempi recenti. Oggigiorno ha conquistato molti mercati nell'Unione Europea e negli Stati Uniti. I principali Paesi consumatori sono l'Inghilterra e la Germania. Attualmente si coltiva in Per\u00f9, Colombia, Ecuador, California, Sudafrica, Australia, Kenya, Egitto, India, Caraibi, Asia e Hawaii.\nSi pu\u00f2 consumare da sola o nelle insalate, fornendo cos\u00ec un gusto agrodolce ai cibi. In alcuni Paesi come Colombia e Per\u00f9 si stanno gi\u00e0 sviluppando industrie per ricavare prodotti quali marmellate, yogurt, dolci, gelati, liquori. Inoltre servono anche da elemento decorativo (ha la stessa forma delle ciliegie) nelle torte e nei dolci. Possiede un medio contenuto di proteine, vitamine e sali minerali.\nInoltre l'arbusto della \"Physalis peruviana\" viene utilizzato per proteggere il suolo dall'erosione: infatti, grazie alla sua crescita robusta ed espansiva, tende a ricoprire vaste zone di terreno."}
{"id": "2545791", "revid": "124649598", "url": "https://it.wikipedia.org/wiki?curid=2545791", "title": "RTI Music", "text": "La RTI Music Division \u00e8 un'etichetta discografica italiana, appartenente al Gruppo Mediaset. Fino al 1991 era nota col nome di Five Record.\nStoria.\nLa nascita e gli anni 90.\nRti Music Division nasce nel 1991 col preciso compito di consolidare l'attivit\u00e0 di produzione e distribuzione di prodotti discografici intrapresa nel decennio precedente con il marchio Five Record.\nPer tutto il decennio degli anni novanta ha pubblicato numerosi album e singoli di artisti affermati del panorama musicale italiano come Mia Martini, Patty Pravo, 883, Michele Zarrillo e Adriano Celentano. In sinergia col comparto televisivo del gruppo, ha proseguito - inoltre - la tradizionale attivit\u00e0 di pubblicazione su supporti audio di sigle di cartoni animati e programmi televisivi (ne \u00e8 un classico esempio la celebre serie \"Fivelandia\" di Cristina D'Avena, la cantante di maggior successo dell'etichetta), nonch\u00e9 la produzione di lavori discografici riconducibili a personaggi del mondo dello spettacolo al tempo in forza sulle tre reti Mediaset (Ambra Angiolini, Fiorello, Lorella Cuccarini, Marco Columbro, Pamela Prati, Francesco Salvi, Pamela Petrarolo, Francesca Pettinelli, Fiorella Pierobon, Patrizia Rossetti, Enzo Iacchetti, Laura Freddi, Gerry Scotti, Natalia Estrada e molti altri).\nNel 1996, attraverso RTI, acquisisce, con una manovra finanziaria di circa 5 miliardi di lire, la totalit\u00e0 delle azioni della PDU, casa discografica elvetica di propriet\u00e0 della cantante Mina.\nLa vendita del comparto discografico.\nNel 1999, con un'operazione da circa 20 miliardi di lire, il Gruppo Mediaset cede tutte le attivit\u00e0 discografiche gestite da PDU ed RTI Music Division alla Sony Music, mantenendo il solo controllo delle edizioni musicali legate alle produzioni cinematografiche e televisive del gruppo.\nGli anni 2000.\nNel corso degli anni 2000, l'attivit\u00e0 dell'etichetta si \u00e8 notevolmente diradata, pur continuando un'ampia produzione di compilation per bambini interpretate da Cristina D'Avena.\nOggi, tutte le operazioni discografiche a supporto del sistema televisivo sono confluite nella struttura RTI Music Division: secondo gli ultimi dati in possesso la pubblicazione di prodotti musicali sembrerebbe tornata ad una stabile operativit\u00e0 nel 2009.\nNel 2014 la casa discografica ha pubblicato l'album Giorgio Vanni Super Hits - Il Meglio del Meglio del Meglio di Giorgio Vanni prodotto da RTI, in 2 CD contenenti i suoi pi\u00f9 grandi successi delle sigle di cartoni animati in onda sulle reti Mediaset dal 1998 al 2013.\nNel 2016 la casa discografica ha pubblicato l'album \"#le sigle pi\u00f9 belle\", che \u00e8 l'ultimo disco di Cristina D'Avena prodotto da RTI, prima del passaggio dell\u2019artista alla Warner Music Italy. \nLa D\u2019Avena torner\u00e0 a collaborare con RTI nel 2019 e nel 2021 per la pubblicazione del singolo \"Tutta d'un fiato (fino al fischio finale)\" e dell\u2019EP \"Nel cuore solo il calcio\"."}
{"id": "2545792", "revid": "106872", "url": "https://it.wikipedia.org/wiki?curid=2545792", "title": "Panzerlehrdivision (Wehrmacht)", "text": ""}
{"id": "2545795", "revid": "8660", "url": "https://it.wikipedia.org/wiki?curid=2545795", "title": "European Football League 2009", "text": "La European Football League 2009 \u00e8 stata la 23\u00aa edizione del massimo torneo europeo per club di football americano.\nStagione regolare.\nClassifiche.\nLe classifiche della regular season sono le seguente:"}
{"id": "2545796", "revid": "287204", "url": "https://it.wikipedia.org/wiki?curid=2545796", "title": "Bitchin'", "text": "Bitchin' \u00e8 il settimo album della rock band statunitense The Donnas, pubblicato nel 2007 dalla loro nuova etichetta \"Purple Feather Records\" e distribuito dalla \"RedEye Distribution\". \u00c8 stato il primo disco dopo l'esperienza con l'\"Atlantic Records\" ed \u00e8 stato prodotto da Jay Ruston (Polyphonic Spree, Metal Skool, Meatloaf) e naturalmente dalle Donnas.\nLa bonus track disponibile su iTunes, \"New Kid in School\" \u00e8 stata inclusa nel gioco \"Rock Band 2\"."}
{"id": "2545798", "revid": "767487", "url": "https://it.wikipedia.org/wiki?curid=2545798", "title": "Tenores di Bitti &quot;Mialinu Pira&quot;", "text": "Il Tenore di Bitti \"Mialinu Pira\" \u00e8 uno dei gruppi a tenore di Bitti, intitolato allo scrittore Michelangelo \"Mialinu\" Pira, e nascono nel 1995.\nCarriera.\nIl gruppo \u00e8 composto da Omar Bandinu, Marco Serra, Bachisio Pira e Arcangelo Pittudu (Dino Ruiu fino al 2009). Sin dalla sua costituzione nel 1995 il Tenore di Bitti \"Mialinu Pira\" ha effettuato numerose tourn\u00e9e in Europa (Francia, Spagna, Germania, Svizzera, Austria, Slovenia, Estonia, Lituania, Croazia, Bosnia, Albania, Ungheria, Paesi Bassi, Belgio, Lussemburgo, Danimarca, Estonia, Polonia, Irlanda e Vaticano), in Tunisia, in Giappone, in Brasile, Cile e negli Emirati Arabi.\nNel 2001 ha partecipato alla IX edizione del Concerto di Natale in Vaticano trasmesso in mondovisione, in Italia su Canale 5, cantando nell'aula Nervi con Randy Crawford, Dolores O'Riordan, Terence Trent D'Arby, Hevia, Tiziano Ferro, Elisa, Edoardo Bennato e Massimo Ranieri ed esibendosi in udienza privata per papa Giovanni Paolo II. Il gruppo ha avuto nel 2005 una grande popolarit\u00e0 grazie alle partecipazioni alla trasmissione \"Affari tuoi\", il cui conduttore Paolo Bonolis ha lanciato il brano \"Milia Vattu sa Trota\", usato come stacco musicale del programma per molti mesi.\nNonostante la sua matrice tradizionale il Mialinu Pira ha intrapreso un percorso di innovazione e trasversalit\u00e0 collaborando con musicisti di varia estrazione alla realizzazione di opere inedite. Tra le esperienze pi\u00f9 significative si ricorda la collaborazione con il suonatore di cornamusa asturiana Hevia (conosciuto al concerto in Vaticano), con Tom Z\u00e8 e l'Orchestra Mediterranea di San Paolo del Brasile che ha portato alla realizzazione di un CD e un DVD, e la realizzazione della colonna sonora del film tedesco \"Meine sch\u00f6ne Bescherung\". Altre collaborazioni con la cantante serba Bilja Krsti\u0107 e con la cantante e violinista ceca Iva Bittov\u00e1. Il 10 maggio del 2009 si \u00e8 esibito nel prestigioso Concertgebouw di Amsterdam , una delle sale da concerto pi\u00f9 importanti nel mondo e il 10 dicembre dello stesso anno nella Chiesa della Nativit\u00e0 di Betlemme. Il 13 agosto 2012 ha cantato al festival della Notte della Taranta. Nel 2014 il gruppo \u00e8 apparso da protagonista nel docufilm \"Isole\" di Francesca Floris, nel quale ogni componente ha approfondito il discorso del legame con la Sardegna, e di che influenza questo abbia sia nella vita personale che nel lavoro; il gruppo ha anche contribuito alla realizzazione della colonna sonora, esibendosi nel brano \"Anghelos cantate\"."}
{"id": "2545802", "revid": "712828", "url": "https://it.wikipedia.org/wiki?curid=2545802", "title": "Sigle di Shin Chan", "text": ""}
{"id": "2545804", "revid": "1154737", "url": "https://it.wikipedia.org/wiki?curid=2545804", "title": "Ripa (torrente)", "text": "La Ripa (\"Il Ripa\" su alcune vecchie pubblicazioni) \u00e8 un torrente che scorre in Piemonte. Affluente della Dora Riparia, nasce nel comune di Sauze di Cesana, in Valle Argentera (detta anche \"Valle della Ripa\").\nPercorso.\nLa Ripa nasce in comune di Sauze di Cesana (TO) tra la \"Cima Roudel\" (2.994 m s.l.m.) e la \"Punta della Scodella\" (2895\u00a0m.s.l.m.) e dirigendosi verso nord-ovest forma la \"Valle Lunga\".A quota 1.928\u00a0m.s.l.m. riceve da sinistra il contributo del \"Rio del Gran Mi\u00f4l\", che raccoglie le acque provenienti dalla zona del Gran Queyron. Ancora con andamento verso nord-ovest la Ripa bagna la Valle Argentera, contornata su entrambi i lati da alte cime, e perde quota fino a raggiungere l'ampia conca di Sauze di Cesana.A questo punto il torrente aggira il versante settentrionale della Cima del Bosco e, in corrispondenza dell'abitato di Bousson, riceve da sinistra l'importante contributo del Thuras, suo principale tributario\nA Cesana Torinese si unisce infine alla \"Piccola Dora\" dando origine alla Dora Riparia, uno dei maggiori affluenti piemontesi del Po.\nAttivit\u00e0 sportive.\nIl torrente dal 1994 \u00e8 sede della gara di canottaggio Carton rapid race."}
{"id": "2545807", "revid": "174925", "url": "https://it.wikipedia.org/wiki?curid=2545807", "title": "Alla ricerca del misterioso Kadath", "text": ""}
{"id": "2545816", "revid": "15756", "url": "https://it.wikipedia.org/wiki?curid=2545816", "title": "Kappa Velorum", "text": "Kappa Velorum (\u03ba Vel / \u03ba Velorum) \u00e8 una stella binaria nella costellazione delle Vele. Ha anche il nome tradizionale \"Markab\", spesso pronunciato Markeb per distinguerlo dal nome simile della stella , Markab per l'appunto. \u00c8 distante circa 570 anni luce dalla Terra e la sua magnitudine apparente \u00e8 +2,47.\nOsservazione.\nSi tratta di una stella situata nell'emisfero australe celeste. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di magnitudine 2,47, la si pu\u00f2 osservare anche dai piccoli centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nCaratteristiche.\nKappa Velorum \u00e8 una binaria spettroscopica, composta da una stella principale classificata come stella subgigante bianco-blu di tipo B, e da una compagna di circa 1 massa solare. Le sue due componenti completano un'orbita in 116,65 giorni ad una distanza media tra loro di 1,1 UA. Con una massa oltre 12 volte quella del Sole e 18400 volte pi\u00f9 luminosa, la stella principale del sistema ha una vita relativamente breve, al massimo 20 milioni di anni, e, data la massa, dovrebbe esplodere in una supernova di tipo II entro pochi milioni di anni, concludendo la propria esistenza.\nLa stella \u00e8 solo a qualche grado dal polo celeste di Marte, quindi potrebbe essere indicata come la stella polare del Sud di Marte.\nA causa della precessione degli equinozi, svolger\u00e0 il ruolo di stella polare meridionale della Terra nel periodo intorno al 9000 d.C."}
{"id": "2545820", "revid": "200568", "url": "https://it.wikipedia.org/wiki?curid=2545820", "title": "Fiorellino", "text": ""}
{"id": "2545823", "revid": "110157", "url": "https://it.wikipedia.org/wiki?curid=2545823", "title": "Greatest Hits Volume 16", "text": "Greatest Hits Volume 16 \u00e8 una compilation \"retrospettiva\" della rock band statunitense The Donnas, pubblicato nel 2009 dalla loro nuova etichetta \"Purple Feather Records\" (\u00e8 il secondo dopo \"Bitchin\"', 2007) e distribuito dalla \"RedEye Distribution\". L'album \u00e8 stato premiato sul sito di AOL \"Spinner.com\" il 29 giugno 2009."}
{"id": "2545828", "revid": "671029", "url": "https://it.wikipedia.org/wiki?curid=2545828", "title": "Citt\u00e0 della Lettonia", "text": "In Lettonia vengono annoverate 7 citt\u00e0 di grandi dimensioni (in lingua lettone: \"Lielpils\u0113tas\"), chiamate formalmente citt\u00e0 repubblicane (in lettone \"Republikas pils\u0113tas\") e 70 citt\u00e0 minori (in lettone \"Pils\u0113tas\"), formalmente citt\u00e0 regionali (in lettone \"Rajonu pils\u0113tas\").\nSecondo la legislazione lettone, si possono fregiare del titolo di citt\u00e0 quegli insediamenti che siano il centro di cultura e di attivit\u00e0 manifatturiera con ben sviluppate infrastrutture sociali e di pubblica utilit\u00e0 e che non abbiano una popolazione inferiore ai 2000 abitanti. In casi particolari, se gli insediamenti rispettano pienamente i criteri precedenti, possono fregiarsi del titolo di citt\u00e0 centri abitati con meno di 2000 abitanti.\nPer fregiarsi invece del titolo di \"citt\u00e0 repubblicane\", l'insediamento deve possedere delle efficienti industrie, trasporti, servizi pubblici e sovrastrutture o possedere delle sviluppate strutture per l'assistenza sociale ed avere non meno di 50000 abitanti. Anche in questo caso, se la citt\u00e0 rispetta pienamente i criteri precedenti, pu\u00f2 fregiarsi del titolo di citt\u00e0 anche se con una popolazione risedente inferiore ai 50000 abitanti.\nTutte le 77 citt\u00e0.\nLa tabella seguente riporta tutte le citt\u00e0 indifferentemente che esse siano Republikas pils\u0113tas o Rajonu pils\u0113tas, indicando, da sinistra verso destra, il nome della citt\u00e0, l'anno di fondazione, l'anno a partire dal quale si \u00e8 fregiata del titolo di citt\u00e0 il numero di abitanti secondo il censimento del 2008, e la regione di appartenenza."}
{"id": "2545830", "revid": "45367", "url": "https://it.wikipedia.org/wiki?curid=2545830", "title": "Greatest Hits, Vol. 16", "text": ""}
{"id": "2545831", "revid": "287204", "url": "https://it.wikipedia.org/wiki?curid=2545831", "title": "Internazionali d'Italia 1996 - Singolare maschile", "text": "Il singolare degli Internazionali d'Italia 1996 \u00e8 stato un torneo di tennis facente parte dell'ATP Tour.\nThomas Muster era il detentore del titolo e ha battuto in finale Richard Krajicek 6\u20132, 6\u20134, 3\u20136, 6\u20133."}
{"id": "2545842", "revid": "1305772", "url": "https://it.wikipedia.org/wiki?curid=2545842", "title": "Arte della guerra", "text": ""}
{"id": "2545846", "revid": "547034", "url": "https://it.wikipedia.org/wiki?curid=2545846", "title": "Certosa di San Girolamo", "text": "La certosa di San Girolamo era un monastero che sorgeva sul Montello, nell'attuale comune di Nervesa della Battaglia, primo insediamento certosino nel Veneto.\nStoria.\nRiguardo alla fondazione del monastero, la fonte principale \u00e8 la \"Chronica Domus seu Monasterii Huius Montelli Cartusiensis Ordinis\", codice del 1412 scritto da fra Antonio De Macis e attualmente conservato al museo Correr di Venezia.\nSecondo il manoscritto, nella prima met\u00e0 del Trecento un tal Giovanni, originario della Val di Fassa ma residente a Venezia, in seguito ad una visione decise di trasferirsi in una grotta del Montello e di vivere da eremita. Il monaco, inoltre, eresse (o forse restaur\u00f2) un modesto luogo di culto dedicato a San Girolamo. Presto circolarono attorno a lui dicerie e leggende che lo facevano un santo.\nPoco tempo dopo, il veneziano fra Giannotto da Luca, seguito da alcuni compagni, costru\u00ec nei pressi della grotta un vero e proprio monastero, aiutato dalle donazioni del conte Schenella V di Collalto e dal priore dell'Ospedale di S.S. Giovanni e Paolo. Giovanni da Fassa, tuttavia, se ne and\u00f2 da l\u00ec, volendo raggiungere una localit\u00e0 pi\u00f9 tranquilla e isolata.\nAl di l\u00e0 della cronaca, probabilmente intrisa di dicerie e leggende, alcuni documenti provano la presenza di un eremo nella zona sin dal XIII secolo. E, pi\u00f9 che i motivi religiosi, dietro la fondazione stavano soprattutto interessi economici: nel 1338, infatti, la Serenissima conquistava Treviso e assumeva cos\u00ec il possesso delle risorse silvicole della collina. A riprova di ci\u00f2, la certosa fu organizzata e sostenuta da frati e nobili veneziani.\nCiononostante, furono soprattutto i conti di Collalto a contribuire alla costruzione, specialmente, come gi\u00e0 detto, con la figura di Schenella V (il quale, nel 1340, posava la prima pietra della chiesa). I Collalto erano, peraltro, i fondatori della vicina abbazia di Sant'Eustachio.\nNel 1346 il complesso era sotto il patrocinio dei Camaldolesi di San Mattia a Murano, ma solo per un breve periodo. Segu\u00ec infatti una grave crisi, forse dovuta alla peste, sicch\u00e9 dal 1349 la certosa fu gestita da un proprio rettore.\nDopo alterne vicende, la Serenissima assunse il controllo definitivo del Trevigiano sul finire del XIV secolo. Per razionalizzare lo sfruttamento del bosco, Venezia confisc\u00f2 l'intero Montello e lo stesso monastero dovette cedere terreni, tuttavia poteva contare sul controllo di varie altre propriet\u00e0 sparse per la Marca e nella stessa Treviso.\nAlla caduta della Repubblica, vera protettrice della certosa, segu\u00ec il dominio francese e le soppressioni napoleoniche. Cos\u00ec, nel 1806, il monastero fu soppresso e i beni confiscati, mentre i frati furono trasferiti nel monastero di Sant'Andrea al Lido di Venezia . Nel 1809 il complesso fu messo all'asta e poco dopo acquistato da Gaspare Novello, sindaco di Selva (che allora era comune autonomo). Il nuovo proprietario, desideroso di liberare il terreno per farvi crescere un boschetto, fece demolire il complesso e, anzi, incitava la gente a portarsi via i resti, da reimpiegare nell'edilizia.\nOggi.\nIl sito in cui sorgeva si trova in localit\u00e0 \"ai Frati\", presso la dorsale del Montello, tra le prese 3 e 4.\nAttualmente della certosa non resta pressoch\u00e9 nulla ed \u00e8 per questo difficile ricostruirne la consistenza. Alcune incisioni d'epoca mostrano un complesso particolarmente vasto ed articolato, tuttavia la veridicit\u00e0 di queste rappresentazioni \u00e8 stata messa in dubbio. \u00c8 infatti pi\u00f9 probabile che, per la natura montuosa del luogo e per i resti, quasi del tutto assenti, il monastero fosse in realt\u00e0 una costruzione pi\u00f9 modesta.\nNel 1815, in ricordo della certosa, fu edificato un piccolo oratorio, noto come \"grotta di San Girolamo\", presso quello che era l'antico luogo di eremitaggio (del quale si possono ancora notare delle nicchie scavate nelle pareti). L'altar maggiore della chiesa di Bavaria appartenne proprio alla chiesa dell'abbazia. Inoltre, nel 1863, ci\u00f2 che restava del cimitero fu smantellato e le salme di 138 frati furono degnamente sepolte nella parrocchiale di Giavera."}
{"id": "2545847", "revid": "297745", "url": "https://it.wikipedia.org/wiki?curid=2545847", "title": "Certosa del Montello", "text": ""}
{"id": "2545856", "revid": "287204", "url": "https://it.wikipedia.org/wiki?curid=2545856", "title": "Civitanova 1996", "text": "LAssociazione Sportiva Dilettantistica Civitanova 1996 \u00e8 la principale societ\u00e0 di Calcio a 5 di Civitanova Marche in provincia di Macerata.\nStoria.\nLAssociazione Sportiva Civitanova \u00e8 stata fondata nel 1996, e nel primo decennio della propria storia ha disputato i campionati regionali delle Marche. Nell'estate del 2005 la societ\u00e0 unisce le forze con i concittadini dell'Hackers Football Club, assumendo la denominazione Civitanova Football Club. La sinergia spinge i \"rossoblu\" dapprima al raggiungimento del secondo posto in campionato e quindi a lottare nei play-off nazionali, con la promozione in Serie B sfumata solamente nella finale persa per mano del Derby Forl\u00ec.\nLa rinuncia alla categoria di alcune societ\u00e0 comporta tuttavia il ripescaggio della squadra civitanovese, che nella stagione 2006-07 debutta quindi nei campionati nazionali, cogliendo un positivo ottavo posto finale. Nella stagione 2007-08 la squadra d\u00e0 vita a un entusiasmante testa a testa con l'Acqua e Sapone; le due compagini concludono la stagione regolare affiancate al primo posto, ma sono gli \"angolani\" a venire promossi in Serie A2 in virt\u00f9 degli scontri diretti a favore. La promozione nella seconda serie \u00e8 rimandata solamente di un anno: il Civitanova mette in fila Palextra Fano, Pesaro e Tre Colli e vince il girone C di Serie B, accedendo al campionato di Serie A2. L'approccio alla nuova categoria non \u00e8 tuttavia dei migliori e la squadra si trova invischiata nelle zone basse della classifica, chiudendo la stagione regolare al dodicesimo posto che comporta la retrocessione diretta. In cerca di rilancio la societ\u00e0 opera una nuova fusione, con il New Panda di Porto Sant'Elpidio; la societ\u00e0 ritorna alla tradizionale denominazione Associazione Sportiva Dilettantistica Civitanova. Anche in questa occasione l'unione si rivela felice: il Civitanova cancella immediatamente l'onta della retrocessione vincendo nuovamente il girone C di Serie B: dopo una sola stagione di assenza, la squadra \"rossoblu\" fa ritorno in Serie A2. Trascinata da Nico Sgolastra, autore di 29 reti, nella stagione successiva la squadra centra una tranquilla salvezza nel girone nord, a un solo punto di distanza dalla zona play-off. La partenza di diversi elementi del roster, tra cui lo stesso Sgolastra (passato al Pescara in Serie A), intacca i meccanismi della squadra che nel campionato 2012-13 si trova fin dalle prime battute sul fondo della classifica, lottando infruttuosamente con il Villorba per evitare l'ultimo posto.\nLe dimissioni del presidente Mauro Grandicelli in seguito alla retrocessione, porta a una rivoluzione nell'organigramma societario e all'apertura a nuovi partner tra i quali il Faro C5 che viene assorbito nella societ\u00e0, e la Vis Civitanova. La societ\u00e0, divenuta nel frattempo Civitanova 1996, prende parte al campionato di Serie B, nel quale ottiene nelle due stagioni successive, altrettante salvezze. Nell'estate del 2017 la societ\u00e0 si fonde con la societ\u00e0 di calcio a 5 femminile \"Maracan\u00e0 Dream Futsal\" per dare vita al \"Civitanova Dream Futsal\"."}
{"id": "2545859", "revid": "173617", "url": "https://it.wikipedia.org/wiki?curid=2545859", "title": "Internazionali d'Italia 1996 - Singolare femminile", "text": "Il singolare degli Internazionali d'Italia 1996 \u00e8 stato un torneo di tennis facente parte del WTA Tour 1996.\nConchita Mart\u00ednez era la detentrice del titolo e ha battuto in finale 6\u20132, 6\u20133 Martina Hingis.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2545863", "revid": "6923", "url": "https://it.wikipedia.org/wiki?curid=2545863", "title": "ToyZ", "text": "ToyZ \u00e8 il secondo album in studio gruppo musicale tedesco Cinema Bizarre, pubblicato il 21 agosto 2009.\nDescrizione.\nIl disco \u00e8 stato pubblicato dall'etichetta discografica Universal Music Group il 21 agosto 2009 in Germania e l'8 settembre dello stesso anno nel Regno Unito. Oltre all'edizione standard \u00e8 stata pubblicata anche nell'edizione \"Deluxe Edition\": un cofanetto con due CD, contenente quattro tracce bonus in pi\u00f9 rispetto all'edizione standard.\nLa canzone \"Hypnotized by Jane\" \u00e8 stata scritta da Brian Molko, cantante e leader dei Placebo."}
{"id": "2545864", "revid": "404137", "url": "https://it.wikipedia.org/wiki?curid=2545864", "title": "Lex acilia", "text": ""}
{"id": "2545865", "revid": "1305772", "url": "https://it.wikipedia.org/wiki?curid=2545865", "title": "Depersonalizzazione", "text": "La depersonalizzazione \u00e8 una forma di disturbo dissociativo, come viene considerata nel DSM-IV.\nRicorrente \u00e8 la correlazione di tale disturbo con la derealizzazione, nella quale il soggetto manifesta tuttavia un'esperienza di distacco dalla realt\u00e0 pi\u00f9 che dalla propria persona\nEziologia.\nTra le cause principali all'origine del disturbo sono comunemente indicate l'ansia e lo stress che, se presenti in quantit\u00e0 eccessiva, porterebbero la coscienza del soggetto a distaccarsi da s\u00e9 in un meccanismo difensivo. La problematica \u00e8 tuttavia riconducibile anche all'utilizzo di droghe ed altre sostanze.\nOltre ad avvertire un marcato e persistente distacco dall'Io, i soggetti affetti manifestano alcuni segni specifici:\nSecondo l'associazione statunitense NAMI (National Alliance on Mental Illness) circa la met\u00e0 della popolazione adulta americana ha avuto esperienze di depersonalizzazione, sia come episodi isolati che come disturbo a s\u00e9 stante. Oltre agli aspetti elencati, la persona pu\u00f2 provare una minor sensibilit\u00e0 sensoriale.\nTrattamento.\nIl trattamento di cura \u00e8 direttamente ascrivibile alla causa scatenante dell'evento, che pu\u00f2, talvolta, essere spia di possibili malattie neurologiche (tra cui la sclerosi multipla e l'Alzheimer). \u00c8 infatti comune la prescrizione di antidepressivi e del naloxone, farmaco noto per gli effetti anti-oppiacei. Non \u00e8 comunque da escludere l'ipotesi che possa dipendere anche dal disturbo borderline.\nQualora i fattori alla base della patologia siano invece di natura psicologica, si ricorre solitamente all'intervento psicoterapeutico."}
{"id": "2545868", "revid": "486946", "url": "https://it.wikipedia.org/wiki?curid=2545868", "title": "Inferno (colonna sonora)", "text": ""}
{"id": "2545869", "revid": "2000269", "url": "https://it.wikipedia.org/wiki?curid=2545869", "title": "Battaglia per Roma", "text": "Battaglia per Roma (\"Struggle for Rome\") \u00e8 un gioco da tavolo basato su \"I coloni di Catan\", che si ispira alla caduta dell'Impero romano d'Occidente. Il gioco \u00e8 stato creato da Klaus Teuber, ed \u00e8 pubblicato da Kosmos. L'edizione italiana \u00e8 a cura della Giochi Uniti.\nRegolamento.\nIntroduzione.\nAll'inizio di ogni partita, ogni giocatore ha il controllo di una trib\u00f9 barbarica situata al di fuori dell'Impero romano. La trib\u00f9 barbarica di ogni giocatore \u00e8 costituito da una trib\u00f9 di guerrieri e di una trib\u00f9 di cavalieri. Per vincere un giocatore deve guadagnare dieci punti vittoria saccheggiando e infine conquistando citt\u00e0 romane.\nIl tavolo di gioco \u00e8 costituito da una griglia esagonale, con le citt\u00e0 situate sugli incroci formati dagli esagoni, su ogni citt\u00e0 \u00e8 posizionato un segnalino saccheggio. L'Impero romano e diviso in 5 province (Germania, Gallia, Hispania, Italia del nord e Italia del sud) alle citt\u00e0 di una provincia \u00e8 associato uno specifico colore (verde, grigio, marrone, giallo e rosa). Come in \"I coloni di Catan\", ogni esagono \u00e8 composto da un tipo di terreno, nonch\u00e9 un numero. A differenza dei \"I coloni di Catan\", ci sono solo quattro tipi di terreno (campi, montagne, pascoli e foreste) e tre tipi di risorse (grano, minerale e cavalli/buoi). Una quarta risorsa in questo gioco \u00e8 rappresentata dalle monete d'oro (di cui ne vengono distribuite 5 ad ogni concorrente all'inizio del gioco).\nSvolgimento di un turno di gioco.\nIl gioco \u00e8 composto da pi\u00f9 turni giocati in successione. Ogni turno \u00e8 composto da 4 fasi in cui ogni giocatore gioca:\nFase 1: Produzione di materie prime.\nScelto tramite sorteggio, il primo giocatore della partita tira i dadi seguito dall'altro giocatore e cos\u00ec via per quattro volte. Una volta uscito, il numero deve essere coperto con il segnalino \"x\" sulla bussola numerata in alto a sinistra. Se esce il numero 7 si posiziona il segnalino del legionario dietro la riga marrone che rappresenta il limes. Nessun numero pu\u00f2 uscire pi\u00f9 di una volta, e in tal caso si ritirano i dadi fino a quando non esce un numero diverso.\nFase 2: Commerciare e costruire.\nDopo aver tirato i dadi, si passa alla fase 2 del gioco, sempre partendo dal primo giocatore. In questo momento si pu\u00f2:\nSi possono sostituire le materie prime con tre monete d'oro, e barattare, o acquistare 3:1 con la banca, queste ultime.\nLe carte nere si possono giocare in questa fase, per avere materie prima. Un esempio \u00e8 la carta Diplomatico, che permette di muovere a proprio vantaggio il legionario.\nFase 3: Azione della Trib\u00f9 dei Cavalieri.\nIn questa fase \u00e8 possibile eseguire azioni con la Trib\u00f9 dei Cavalieri ed eventualmente giocare anche una carta sviluppo. Le azioni seguono le regole indicate di seguito. Parte il primo giocatore e gli altri seguono in senso orario. \nQualora si decidesse di non fare nulla con la Trib\u00f9 dei Cavalieri o si fosse costretti a farlo, si possono prendere due monete d'oro o una risorsa a scelta (minerale, grano o pescare una carta pascolo).\nFase 4: Azione della Trib\u00f9 dei Guerrieri.\nIn questa fase \u00e8 possibile eseguire azioni con la Trib\u00f9 dei Guerrieri ed eventualmente giocare anche una carta sviluppo. Le azioni seguono le regole indicate di seguito. Parte il primo giocatore e gli altri seguono in senso orario.\nQualora si decidesse di non fare nulla con la Trib\u00f9 dei Guerrieri o si fosse costretti a farlo, si possono prendere due monete d'oro o una risorsa a scelta (minerale, grano o pescare una carta pascolo).\nRegole per le Azioni della Trib\u00f9 dei Cavalieri e della Trib\u00f9 dei Guerrieri.\nValgono le stesse regole sia per l'una che per l'altra trib\u00f9.\nOgni trib\u00f9 si muove lungo le strade tra gli esagoni e al termine del movimento (o anche senza spostarsi, se lo desidera) pu\u00f2 saccheggiare una citt\u00e0 romana adiacente. Dopo che un giocatore ha saccheggiato delle citt\u00e0 con una trib\u00f9 in almeno 3 differenti province romane, pu\u00f2 usare quella trib\u00f9 - in un turno successivo - per conquistare una citt\u00e0 romana e fondare cos\u00ec un regno. La migrazione di quella trib\u00f9 ha cos\u00ec termine ed \u00e8 possibile espandere il regno.\nSpostamento delle trib\u00f9.\nSi pu\u00f2 scegliere se spostare la trib\u00f9 o lasciarla dov'\u00e8. Se si decide di muoverla, \u00e8 necessario osservare queste regole:\nSaccheggio.\nSe una trib\u00f9 si ferma su un incrocio direttamente adiacente ad una citt\u00e0 Romana, pu\u00f2 saccheggiare la citt\u00e0 (anche se quella trib\u00f9 non si \u00e8 mossa in quel turno), a patto che la citt\u00e0 abbia un segnalino saccheggio e che il numero di guerrieri o cavalieri nel box dalla trib\u00f9 sia almeno uguale al numero dei difensori della citt\u00e0. Il numero dei difensori di una citt\u00e0 \u00e8 uguale al numero delle torri che possiede.\nQuando una trib\u00f9 saccheggia una citt\u00e0, prendere il segnalino saccheggio su di essa e girarlo:\nPoich\u00e9 le trib\u00f9 stanno migrando, ognuna pu\u00f2 raccogliere solo fino a 2 segnalini saccheggio dello stesso colore. Mettere i segnalini dello stesso colore uno sopra l'altro. \nQuando si saccheggia, non \u00e8 necessario pagare per alcuna freccia di movimento situata tra la trib\u00f9 e la citt\u00e0.\nConquista di una citt\u00e0 romana e fondazione di un regno.\nSe una trib\u00f9 si trova su un incrocio direttamente adiacente ad una citt\u00e0 Romana, \u00e8 possibile conquistarla (anche se la trib\u00f9 non \u00e8 stata mossa questo turno), a patto che ci siano almeno 3 segnalini saccheggio di colore differente nel box di quella trib\u00f9 e che il numero di guerrieri o cavalieri nel box dalla trib\u00f9 sia almeno uguale al numero dei difensori della citt\u00e0 (numero di torri che la citt\u00e0 possiede).\nSe questi prerequisiti sono soddisfatti:\nNon \u00e8 possibile saccheggiare una citt\u00e0 quando la si conquista - se la citt\u00e0 ha ancora un segnalino saccheggio, quel segnalino viene rimesso nella scatola.\nOgni citt\u00e0 Romana che si conquista vale 1 Punto Vittoria\nNota: Le pedine delle trib\u00f9 che stanno migrando stanno sempre sugli incroci fuori dalle citt\u00e0. Le pedine delle trib\u00f9 che fanno parte di regni stanno sempre nelle citt\u00e0.\nQuando una trib\u00f9 ha fondato un regno, non si pu\u00f2 pi\u00f9 usare quella trib\u00f9 per migrare o saccheggiare altre citt\u00e0. \u00c8 possibile solo usare le citt\u00e0 che quella trib\u00f9 ha conquistato come base per conquistare citt\u00e0 Romane confinanti. L'altra trib\u00f9 pu\u00f2 continuare a migrare finch\u00e9 non conquista una citt\u00e0 Romana e non fonda un regno, cio\u00e8 il secondo regno.\nEspansione del regno.\nUna volta che una trib\u00f9 ha fondato un regno, pu\u00f2 continuare a conquistare ulteriori citt\u00e0 in quell'area. Ovviamente, dopo aver conquistato una citt\u00e0, il turno della trib\u00f9 termina, cio\u00e8 ogni regno pu\u00f2 crescere di una sola citt\u00e0 per turno.\nLe seguenti norme regolano l'espansione di un regno:\nSe questi prerequisiti sono soddisfatti, la trib\u00f9 conquista la citt\u00e0. Prendere 1 guerriero o 1 cavaliere e 1 salmeria dal box della trib\u00f9 corrispondente e metterli nella citt\u00e0 conquistata.\nImportante: Non \u00e8 possibile conquistare una citt\u00e0 che sia gi\u00e0 stata conquistata da un altro giocatore (o un'altra trib\u00f9).\nCarte punti vittoria.\nEsistono 3 tipi di carte \"punti vittoria\" (4 nell'espansione \"Il terrore delle legioni\"):\nBackground storico.\nNel IV secolo, gli Unni, una trib\u00f9 barbara di cavalieri senza paura provenienti dalle steppe, attaccarono le trib\u00f9 germaniche che vivevano a nord del Danubio. In questo modo inizi\u00f2 un'era di migrazioni di popoli. I Visigoti, gli Ostrogoti, i Suebi, i Longobardi ed i Vandali migrarono a ovest e presto cominciarono a terrorizzare l'ormai indebolito e decadente Impero romano. Le trib\u00f9 incontrarono ben poca resistenza dalle legioni, un tempo potenti, mentre saccheggiavano e devastavano le ricche citt\u00e0 dell'Impero romano d'Occidente.\nI Visigoti pi\u00f9 degli altri infersero un duro colpo. Dopo aver lasciato le loro terre natie vicino al Mar Nero, mossero verso la Grecia, devastarono l'Italia, saccheggiarono Roma, conquistarono parte della Francia meridionale ed infine fondarono in Spagna un regno che sarebbe durato fino al 711.\nFu cos\u00ec che i popoli germanici ereditarono Roma. I Visigoti, gli Ostrogoti, i Vandali, i Suebi e i Franchi fondarono i loro regni sulle rovine delle province romane occidentali. L'Impero romano d'Occidente spar\u00ec definitivamente nel 476.\nEspansioni.\n\"Il terrore delle legioni\" \u00e8 una espansione gratuita per \"Struggle for Rome\". Introduce un punto vittoria bonus guadagnabile conquistando una citt\u00e0 con almeno 4 torri, queste citt\u00e0 sono riconoscibili sulla mappa grazie alla presenza di uno stendardo sul simbolo della citt\u00e0. Usando questa espansione l'obiettivo del gioco diviene raggiungere 11 invece che 10 punti.\nL'espansione \u00e8 scaricabile gratuitamente a questo sito:\nhttps://www.catan.com/download/3539/struggle-rome-terror-legions-expansion#start"}
{"id": "2545870", "revid": "767487", "url": "https://it.wikipedia.org/wiki?curid=2545870", "title": "Jonathan Cochet", "text": "Carriera.\nJonathan Cochet debutt\u00f2 nell'automobilismo professionistico nel 1997 e divenne campione francese di Formula Renault. Nel 1999 fu vicecampione nazionale di F3 francese e per poi vincere il titolo nel 2000, anno in cui si aggiudic\u00f2 il Masters di Formula 3 a Zandvoort, nei Paesi Bassi.\nNel 2001, dopo aver disputato il campionato internazionale di Formula 3000, ha vinto il Korea Super Prix di F3.\nL'anno dopo sembrava pronto al debutto in Formula 1 con la Prost ma la chiusura della squadra diretta da Alain Prost lo costrinse a ripiegare sulla Formula Nippon, sulla Nissan World Series e sulle prove Endurance (nel 2004 ha vinto la 1000 km di Spa nella categoria LMP2).\nCochet non ha perduto del tutto i contatti con la Formula 1 e fa il tester della Renault. Ha corso anche in A1 Grand Prix."}
{"id": "2545871", "revid": "767487", "url": "https://it.wikipedia.org/wiki?curid=2545871", "title": "Ian Page", "text": "Ha inoltre scritto la serie di librogame Oberon, spin-off della saga di Lupo Solitario."}
{"id": "2545876", "revid": "1372005", "url": "https://it.wikipedia.org/wiki?curid=2545876", "title": "Georg Tintner", "text": "Biografia.\nDa bambino fu membro de I piccoli cantori di Vienna, diretto da Franz Schalk. Studi\u00f2 composizione all'Accademia di Stato di Vienna con Josef Marx e col direttore Felix Weingartner. Poco tempo dopo divenne assistente del Direttore della Volksoper di Vienna.\nA causa della persecuzione degli ebrei, scapp\u00f2 da Vienna nel 1938, e nel 1940 arriv\u00f2 ad Auckland, in Nuova Zelanda. Diresse il coro di una chiesa, fino a quando, terminata la guerra, assunse la direzione della Auckland Choral Society nel 1947, e nel 1948 della Auckland String Players.\nNel 1954 and\u00f2 in Australia, dove divenne direttore stabile del National Opera of Australia (una compagnia privata); nel 1957 divenne direttore dell'Australian Elizabethan Theatre Trust. Fu tra i primi a promuovere la trasmissione in televisione delle opere in Australia.\nDopo aver diretto per un anno l'Orchestra Comunale di Citt\u00e0 del Capo (1966-1967) e per tre anni la Sadler Wells Opera (1967-1970), torn\u00f2 in Australia, dove divenne Direttore musicale della West Australian Opera. Nel 1974 ritorn\u00f2 all'Australian Elizabethan Theatre Trust Opera, ormai noto come Australian Opera. Fu anche Direttore musicale della Queensland Theatre Orchestra nel 1976.\nNel 1987 si trasfer\u00ec in Canada, divenendo Direttore della Symphony Nova Scozia.\nIl 2 ottobre del 1999, dopo una lotta di sei anni contro il cancro, si suicid\u00f2 lanciandosi dal balcone del suo appartamento all'11\u00ba piano ad Halifax.\nTintner \u00e8 stato descritto come \"uno dei pi\u00f9 grandi conduttori di Anton Bruckner\". Ha registrato un ciclo completo delle Sinfonie di Bruckner per la Naxos CD poco prima della fine della sua vita (registrazioni dal 1995 al 1998).\nLa Naxos ha pubblicato un \"Memorial Tintner Edition\", che comprende le nuove edizioni delle sue precedenti registrazioni di vari compositori oltre a Bruckner. Un disco di Tintner di musica per pianoforte, composta durante il suo periodo giovanile e rimasta fino ad oggi poco nota, \u00e8 stato pubblicato dalla stessa etichetta."}
{"id": "2545880", "revid": "125843040", "url": "https://it.wikipedia.org/wiki?curid=2545880", "title": "Chiesa di San Domenico (Catania)", "text": "La chiesa di San Domenico, detta anche chiesa di Santa Maria la Grande, si trova a Catania, in piazza San Domenico, nel quartiere di Santa Maria la Grande.\nStoria.\nEpoca aragonese.\nPrimo insediamento\nIl primo luogo di culto, insediamento dell'Ordine domenicano, \u00e8 identificato con l'area ove oggi sorge la chiesa di San Sebastiano nell'allora \"piazza Castello Ursino\", oggi \"piazza Federico II di Svevia\". Annessa al convento dei domenicani fu edificata nel 1313.\nNel 1405 il convento fu demolito ed i padri ottennero in cambio un edificio vicino alla rotonda con annessa la chiesa di \"Santa Maria la Grande\", sul cui sito fu costruito il convento per la comunit\u00e0 religiosa.\nEpoca spagnola.\nSecondo insediamento e successiva riedificazione:\nIl terremoto del Val di Noto del 1693, che distrusse Catania, rese impraticabili sia il convento che la chiesa. Nel corso della successiva ricostruzione della citt\u00e0, fu riedificata la chiesa accanto al gi\u00e0 esistente e ristrutturato convento.\nIl titolo dell'opera del Gagini, \"Madonna della Neve\", la raffigurazione di Papa Liberio e l'appellativo di \u00ab\"Santa Maria la Grande\"\u00bb \"sive ad nives\", sono indici del titolo di \u00abchiesa liberiana\u00bb. Titolo che affonda le sue origini nei primi secoli della Chiesa, strettamente legato al sorgere della basilica di Santa Maria Maggiore in Roma considerata il pi\u00f9 antico santuario mariano d'Occidente. Precisamente al IV secolo, sotto il pontificato di papa Liberio. Questa \u00e8 la tradizione, anche se non comprovata da nessun documento; le chiese sotto il medesimo titolo sono dette \"liberiane\" dal nome del pontefice, dal popolo sono chiamate familiarmente \"ad Nives\", della Neve.\nEsterno.\nLa facciata, edificata su due ordini, \u00e8 sita su piazza San Domenico ed ai suoi piedi \u00e8 presente un'ampia gradinata contornata da un'artistica cancellata in ferro battuto.\nIl portale d'accesso \u00e8 contornato da due colonne e sull'architrave si trova una statua calcarea del beato Bernardo Scammacca, opera dello scultore Epifanio Licata.\nSulla destra della chiesa vi \u00e8 l'accesso all'ex convento oggi occupato dalla caserma Agostino Malerba.\nSull'ingresso \u00e8 ubicato l'organo.\nInterno.\nLa chiesa \u00e8 ad una sola navata ed ha sei altari laterali.\nParete sinistra.\nSempre all'interno della chiesa si trovano vari smalti del padre Leonardo Gristina o.p. (Prizzi 1915 - Catania 1998):\nPresbiterio.\nL'altare maggiore \u00e8 situato nell'abside, sormontata da un'ogiva in cui \u00e8 inserito un antico coro ligneo. Sull'altare \u00e8 posta una immagine raffigurante \"San Domenico di Guzm\u00e1n\".\nConvento di San Domenico.\nConvento dei Padri Domenicani sotto il titolo di \u00abSan Domenico\u00bb a \u00abPorta del Re\u00bb. Terza istituzione dell'Ordine dei frati predicatori in terra di Sicilia fondata nel 1224.\nGioacchino di Marzo documenta una commissione di venti \"Colonne\", manufatti marmorei realizzati nel 1524 da Antonino Berrettaro verosimilmente per realizzare i portici del chiostro.\nDopo le leggi eversive del 1866 le strutture furono destinate ad ospitare il distretto e uffici militari. I religiosi grazie al confratello Benedetto Tornabene, eressero nel 1904 una nuova ala prospiciente alla Villa Bellini e attigua alla chiesa e all\u2019ormai ex-monastero.\nI Frati Domenicani continuano tutt\u2019oggi a svolgere la loro opera."}
{"id": "2545881", "revid": "767487", "url": "https://it.wikipedia.org/wiki?curid=2545881", "title": "Distretto di A\u011fsu", "text": "Il distretto di A\u011fsu (in azero: A\u011fsu rayonu) \u00e8 un distretto (\"rayon\") dell'Azerbaigian con capoluogo A\u011fsu."}
{"id": "2545885", "revid": "120809760", "url": "https://it.wikipedia.org/wiki?curid=2545885", "title": "La valle dell'arcobaleno", "text": "\"La valle dell'arcobaleno (Rainbow Valley)\" \u00e8 un romanzo della scrittrice canadese Lucy Maud Montgomery, pubblicato nel 1919. \u00c8 il settimo libro della saga di \"Anna dai capelli rossi\", anche se scritto prima di \"La casa dei salici al vento\" e \"La grande casa\" che, prendendo in considerazione lo svolgersi della trama, raccontano periodi precedenti della vita di Anne.\nIl romanzo narra la vita della famiglia Blythe, a quindici anni dal matrimonio di Anne e Gilbert.\nTrama.\nLa famiglia di Anne e Gilbert con i figli Jem, le gemelle Diana e Anna (Nan), Walter, Shirley e Marilla (Rilla) \u00e8 di ritorno da un viaggio in Europa. Al loro arrivo trovano la vita cittadina movimentata dall'arrivo del nuovo reverendo, John Meredith, vedovo, e dei suoi quattro figli, coetanei dei ragazzi Blythe, i quali diventano presto loro compagni di giochi a \"Rainbow Valley\" (Valle dell'arcobaleno) dove sono soliti ritrovarsi dopo la scuola."}
{"id": "2545887", "revid": "486946", "url": "https://it.wikipedia.org/wiki?curid=2545887", "title": "44. Reichsgrenadier-Division \u201eHoch- und Deutschmeister\u201c", "text": ""}
{"id": "2545888", "revid": "404449", "url": "https://it.wikipedia.org/wiki?curid=2545888", "title": "Marsiliana d'Albegna", "text": "Marsiliana d'Albegna \u00e8 una frazione del comune italiano di Manciano, nella provincia di Grosseto, in Toscana.\nStoria.\nIl centro abitato antico, i cui resti sono stati rinvenuti a circa 1\u00a0km a sud dell'attuale paese, venne distrutto da un incendio alla met\u00e0 del VI secolo a.C. e il suo territorio appartenne in seguito alla citt\u00e0 di Vulci. Il sito \u00e8 stato ipoteticamente identificato con la citt\u00e0 a cui apparteneva l'\"ager caletranus\", citato dalle fonti romane, tra i fiumi Fiora e Albegna, il cui nome viene normalmente ricostruito in \"Caletra\".\nL'attuale borgo di Marsiliana nacque invece nel periodo alto-medievale, appartenente al patrimonio dell'abbazia delle Tre Fontane di Roma venne da questa infeudata insieme ad altri possedimenti alla famiglia Aldobrandeschi sin dal XIII secolo, passando poi sotto il controllo di Siena nel secolo successivo e venne conquistato verso la met\u00e0 del XVI secolo dai Medici che lo inglobarono nel Granducato di Toscana, dopo una brevissima parentesi sotto lo Stato dei Presidii.\nNel XVIII secolo il castello del borgo divenne propriet\u00e0 dei principi Corsini di Firenze che lo restaurarono profondamente alla fine dell'Ottocento, trasformandolo in fattoria, ancora oggi propriet\u00e0 della famiglia fiorentina.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Marsiliana. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione."}
{"id": "2545891", "revid": "838137", "url": "https://it.wikipedia.org/wiki?curid=2545891", "title": "Internazionali d'Italia 1996 - Doppio femminile", "text": "Il doppio femminile degli Internazionali d'Italia 1996 \u00e8 stato un torneo di tennis facente parte del WTA Tour 1996.\nMary Joe Fern\u00e1ndez e Nata\u0161a Zvereva erano le detentrici del titolo, ma quest'anno non hanno partecipato.\nArantxa S\u00e1nchez Vicario e Irina Sp\u00eerlea hanno battuto in finale 6\u20134, 3\u20136, 6\u20133 Gigi Fern\u00e1ndez e Martina Hingis.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2545905", "revid": "287204", "url": "https://it.wikipedia.org/wiki?curid=2545905", "title": "Frutto della passione (disambigua)", "text": "Con la locuzione frutto della passione si pu\u00f2 intendere:"}
{"id": "2545909", "revid": "80598", "url": "https://it.wikipedia.org/wiki?curid=2545909", "title": "Da-da-un-pa/Monoton blues", "text": ""}
{"id": "2545915", "revid": "287204", "url": "https://it.wikipedia.org/wiki?curid=2545915", "title": "International Tennis Championships 1996", "text": "LInternational Tennis Championships 1996 \u00e8 stato un torneo di tennis giocato sul cemento.\n\u00c8 stata la 4\u00aa edizione dell'International Tennis Championships, che fa parte della categoria ATP World Series nell'ambito dell'ATP Tour 1996.\nSi \u00e8 giocato a Coral Springs in Florida, dal 13 maggio al 20 maggio 1996.\nCampioni.\nSingolare.\n Jason Stoltenberg ha battuto in finale Chris Woodruff 7-6 (7-4), 2-6, 7-5\nDoppio.\n Todd Woodbridge / Mark Woodforde hanno battuto in finale Ivan Baron / Brett Hansen-Dent 6-3, 6-3"}
{"id": "2545929", "revid": "26305885", "url": "https://it.wikipedia.org/wiki?curid=2545929", "title": "Gruppo 24 Ore", "text": ""}
{"id": "2545931", "revid": "297745", "url": "https://it.wikipedia.org/wiki?curid=2545931", "title": "Corno (fiume Umbria)", "text": ""}
{"id": "2545934", "revid": "228587", "url": "https://it.wikipedia.org/wiki?curid=2545934", "title": "Rasina (fiume dell'Umbria)", "text": ""}
{"id": "2545936", "revid": "1855146", "url": "https://it.wikipedia.org/wiki?curid=2545936", "title": "Ministri dell'aeronautica del Regno d'Italia", "text": "I ministri dell'aeronautica del Regno d'Italia si sono avvicendati dal 1925 (istituzione del dicastero) al 1946 (nascita della Repubblica Italiana).\nElenco dei ministri.\nDal 4 febbraio 1947 fu accorpato nel nuovo \"Ministero della Difesa\""}
{"id": "2545938", "revid": "2121638", "url": "https://it.wikipedia.org/wiki?curid=2545938", "title": "Lanterna Gialla", "text": "Lanterna Gialla (\"Yellow Lantern\") \u00e8 un personaggio immaginario dei fumetti DC Comics. \u00c8 la versione \"Bizzarro\" di Lanterna Verde, creata da Bizzarro, il clone imperfetto di Superman. Pi\u00f9 tardi si unir\u00e0 alla versione della Silver Age di Batzarro, insieme alle versioni Bizzarro degli altri membri fondatori della Justice League of America, cio\u00e8 Wonder Woman, Flash, Aquaman e Hawkman.\nBiografia dei personaggi.\nSilver Age.\nLanterna Gialla fu creato da Bizzarro, ma gli fu dato erroneamente un anello del potere giallo con una batteria del potere verde. Cos\u00ec, dopo il suo primo giorno in azione, avendo bisogno di ricaricare il suo anello, si ritrov\u00f2 senza poteri. Quando Bizzarro si offr\u00ec di costrurgli una batteria del potere adatta, egli rifiut\u00f2, pensando che se Lanterna Verde era conosciuto per essere l'uomo senza paura, Lanterna Gialla doveva essere conosciuto per essere un tipo pauroso, e facilmente spaventato da qualsiasi cosa. Divenire l'uomo pi\u00f9 pauroso dell'universo gli valse il ruolo di supereroe pi\u00f9 coraggioso del Mondo Bizzarro.\nNell'ultima storia del Superman della Silver Age, \"Che cosa \u00e8 successo all'Uomo del Domani?\", il Mondo Bizzarro fu distrutto da Bizzarro, e tutti i suoi abitanti furono massacrati. Pertanto si presume che Lanterna Gialla sia stato ucciso anch'esso, sebbene non venga affermato esplicitamente.\nModern Age.\nIl Mondo Bizzarro, questa volta una creazione del solo Bizzarro, ritorn\u00f2 nella continuit\u00e0 della Modern Age, dovuto agli effetti di \"Crisi infinita\", insieme ai suoi abitanti.\nNella continuit\u00e0 corrente, Lanterna Gialla \u00e8 ancora una volta una creazione di Bizzarro. Tuttavia, non gli fu data la vita da una macchina per la clonazione. A causa della rotazione del Mondo Bizzarro intorno ad un sole blu, lo stesso Bizzarro pu\u00f2 donare la vita tramite la \"Visione Bizzarro\", un raggio oculare blu in dotazione a tutti gli abitanti del Mondo Bizzarro per creare la vita attraverso la partenogenesi.\nIn pi\u00f9, ora Lanterna Gialla porta il simbolo dei Sinestro Corps sul petto. Capace di diffondere la paura tra i suoi simili, viene reclutato da Sinestro come Lanterna Gialla del settore 1482. In qualche modo \u00e8 comunque un membro riluttante, preferendo restare sul Mondo Bizzarro ed aiutare la Bizzarro Justice League contro il Bizzarro Lex Luthor e il Bizzarro Doomsday. Fu costretto con la forza ad andare sul pianeta Qward e a prendere parte alla Guerra dei Sinestro Corps.\nPoteri e abilit\u00e0.\nSilver Age.\nLanterna Gialla, nelle sue prime ventiquattro ore di vita, possiede gli stessi poteri e le stesse abilit\u00e0 dei membri del Corpo delle Lanterne Verdi, con la differenza che mostra un'inefficienza contro il colore verde invece che contro il colore giallo. Rifiutando di avere una batteria del potere adeguata, rimase senza poteri e facile da spaventare.\nModern Age.\nLanterna Gialla \u00e8 un membro dei Sinestro Corps, un'organizzazione intergalattica devota a diffondere la paura in tutto l'universo. Pensando di essere un eroe secondo la sua logica invertita, Lanterna Gialla mantiene sotto controllo la popolazione del Mondo Bizzarro diffondendo la paura sui suoi abitanti. Il suo anello del potere possiede gli stessi poteri e le stesse abilit\u00e0 di quelli dei Sinestro Corps, incluso un \"cavo di spiegamento\" capace di trascinare la riluttante Lanterna Bizzarro dove Sinestro vuole che sia.\nAltri media.\nNel film \"Lanterna Verde\" del 2011, per sconfiggere Parallax, la Lanterna Verde Sinestro convince i Guardiani dell'Universo a forgiare un Anello del potere che contenesse il potere della paura, in modo da poterlo contrastare ad armi pari. Forgiato l'Anello, e con Sinestro in procinto di indossarlo per domarlo, Hal Jordan, nuova recluta del corpo, convince i Guardiani a dar lui una possibilit\u00e0 per sconfiggere Parallax. L'Anello giallo viene quindi momentaneamente abbandonato.\nAlla fine del film, dopo l'inizio dei titoli di coda, Sinestro prende l'Anello giallo e lo indossa, diventando visibilmente malvagio, e assumendo le sembianze di Lanterna Gialla. Nel film non vengono mostrati i poteri di Lanterna Gialla-Sinestro, ma \u00e8 facile intuire che siano analoghi a quelli delle Lanterne Verdi, con la sola eccezione che l'Anello del potere giallo trae potere dalla paura, e non dalla volont\u00e0.\nVideogiochi.\nNel gioco Lanterna Verde(Hal Jordan) si unir\u00e0 ai Sinestro Corps diventando \"Lanterna Gialla\""}
{"id": "2545947", "revid": "235890", "url": "https://it.wikipedia.org/wiki?curid=2545947", "title": "HIV/AIDS in Uganda", "text": ""}
{"id": "2545949", "revid": "120810422", "url": "https://it.wikipedia.org/wiki?curid=2545949", "title": "Rilla di Ingleside", "text": "Rilla di Ingleside (\"Rilla of Ingleside\") \u00e8 un romanzo della scrittrice canadese Lucy Maud Montgomery, pubblicato nel 1921. \u00c8 l'ultimo libro della saga di \"Anna dai capelli rossi\", anche se verso la fine della sua vita l'autrice aveva completato un altro volume collaterale alla saga (\"The Blythes are Quoted\") che per\u00f2 \u00e8 stato pubblicato integralmente solo nel 2009.\nIl romanzo racconta la storia di Rilla, l'ultima figlia di Anne, durante gli anni della Prima guerra mondiale ed \u00e8 uno dei pochi romanzi canadesi che narrano del periodo della Grande Guerra scritto da un'autrice del periodo.\nTrama.\nBertha Marilla (Rilla), ultima dei sei figli di Anne Shirley, \u00e8 una ragazza di quattordici anni considerata piuttosto frivola e poco dotata rispetto ai fratelli e alle sorelle maggiori. \u00c8 l'unica, infatti, a non avere grandi interessi o ambizioni al di l\u00e0 del divertimento e dei ragazzi.\nTuttavia l'inizio della prima guerra mondiale stravolger\u00e0 completamente la sua vita, insieme a quella della sua famiglia e di tutto il Canada, che avvia il reclutamento di volontari per il fronte per difendere la Gran Bretagna dalla Germania. Tra i primi a partire sar\u00e0 Jem, il primogenito di Anne e Gilbert, seguito a distanza di tempo anche da Walter e infine da Shirley.\nLa preoccupazione per la vita dei fratelli e le difficolt\u00e0 della guerra imporranno alla giovane Rilla di maturare rapidamente, con l'aiuto e l'appoggio dei suoi genitori."}
{"id": "2545953", "revid": "709565", "url": "https://it.wikipedia.org/wiki?curid=2545953", "title": "Episodi de I ragazzi del muretto (prima stagione)", "text": "Episodi.\nLe puntate, della durata di 60 minuti ciascuno, andarono in onda nel 1991 su Raidue.\nLa sigla di testa \u00e8 \"Night and Day\", cover di Cole Porter cantata dagli U2, mentre la sigla di coda \u00e8 \"Generazione di fenomeni\" degli Stadio.\n\"Gli amici di Mitzi\".\nMitzi (Alberto Rossi) \u00e8 alla ricerca del fratello sparito da anni, e si imbatte in una sua ex (Paola Rinaldi) che gli rivela che il fratello \u00e8 nei guai e ha bisogno di soldi; i due si danno appuntamento al parco dove il ragazzo arriva con i soldi, ma Mitzi viene aggredito e picchiato.\nDopo due anni di assenza da Roma torna Andrea (Riccardo Salerno), ex fidanzato di Stefania (Francesca Antonelli); questo fa ingelosire Cristian (Vincenzo Diglio), suo attuale ragazzo. Sara (Barbara Ricci) litiga con la madre (Fiorenza Marchegiani) la quale le fa trovare a casa il suo compagno. Simone (Pao Pei Andreoli) scommette che riuscir\u00e0 a conquistare Giuliana (Elodie Treccani) e a portarla a letto, ma Andrea interviene, e i due ragazzi si mettono assieme.\n\"Castelli in aria\".\nDebora (Cecilia Dazzi) \u00e8 innamorata di Luca Carboni, cos\u00ec approfittando del fatto che il cantante deve esibirsi in citt\u00e0 si reca nella sua agenzia dove fa amicizia con Sergio (Paolo Lorimer), un addetto del suo staff che promette di farglielo conoscere. Arrivato il giorno del concerto Debora \u00e8 messa in punizione dai genitori, ma decide di scappare per andare a conoscere Luca. Scoprir\u00e0 a sue spese che le promesse che aveva ricevuto erano solo menzogne, e che Sergio voleva portarla a letto, come pensavano i suoi amici. Elena (Michela Rocco di Torrepadula) e Franz (Lorenzo Amato) si scontrano loro malgrado con gli scherzi del gruppo del muretto. In quell'occasione Mitzi (Alberto Rossi) vede la ragazza e ne rimane folgorato, ma anche Johnny (Claudio Lorimer) ne \u00e8 rimasto affascinato e proprio a causa di questo non si accorge che il nonno (Achille Millo) sta male, e che deve essere ricoverato urgentemente. Quando Johnny scoprir\u00e0 che anche Mitzi va dietro ad Elena, dopo uno scontro iniziale, vedendo che l'amico \u00e8 disposto a mettersi da parte per lui, gli lascia campo libero. D'altronde era chiaro che Elena avesse gi\u00e0 scelto...\n\"Il ritorno di Massimo\".\nMitzi (Alberto Rossi) scopre che il fratello (Pierfrancesco Poggi) lavora in un circo e che si trova in citt\u00e0, cos\u00ec lo raggiunge, vede che sembra aver messo la testa a posto e che sta per avere un figlio da Margherita (Brigitte Christensen). Lo porta a casa dal padre (Antonio Casagrande), ma tra i due nasce una lite. Intanto il dj Felix prende in giro i ragazzi del muretto, che si appostano fuori dalla radio per capire di chi si tratti in realt\u00e0. Johnny (Claudio Lorimer) ha un sospettato e lo fa cadere in trappola facendo sapere a tutti che Felix non \u00e8 niente di meno che Franz (Lorenzo Amato). Simone (Pao Pei Andreoli) vuole fare l'amore con Sara (Barbara Ricci), ma la ragazza ha paura in quanto non lo ha mai fatto.\n\"Una giornata nera\".\nTrama.\nFranz (Lorenzo Amato) fa una prova di coraggio che lo porta ad essere uno del muretto. Cristian (Vincenzo Diglio) va allo stadio e l\u00ec litiga con Luca, un tifoso; quest'ultimo lo insegue con la moto e approfittando della sua assenza irrompe nel negozio della madre (Laura Troschel) di Cristian spaccando tutto. La donna scende in negozio per vedere cosa stia succedendo, e viene buttata a terra rimanendo ferita. Cristian va alla ricerca di Luca e fa la conoscenza della madre (Roberta Fiorentini) del ragazzo. Proprio grazie a lei capisce che le botte non servono a nulla. Nel frattempo il padre (Enrico Papa) di Andrea (Riccardo Salerno) deve trasferirsi per lavoro e il ragazzo cerca di rimanere a Roma, ma alla fine decide di partire, lasciando nella disperazione Giuliana (Elodie Treccani). Sara (Barbara Ricci) viene selezionata per un saggio di danza dall'etoile Madame Corti (Susanna Martinkov\u00e1), ma viene messa in guardia dalla madre (Fiorenza Marchegiani) sul suo modo di fare. Sara pensa che la madre sia solo gelosa, ma non sa che molti anni prima ha lasciato la carriera per poterla crescere spianando la strada proprio alla Corti.\n\"Un orsacchiotto di nome Popi\".\nLa madre (Kara Donati) di Johnny (Claudio Lorimer) \u00e8 sempre pi\u00f9 impegnata e lascia dal nonno (Achille Millo) i due piccoli e pestiferi figli Timmi e Tommi. Intanto Elena (Michela Rocco di Torrepadula) ha molto successo come modella per la pubblicit\u00e0 di un'acqua minerale e viene spinta dal padre (Orso Maria Guerrini) a partire per New York e fare carriera. L'ambiente che la circonda per\u00f2 non \u00e8 dei migliori: l'aiuto-fotografo (Mauro Serio) sta per provarci con lei, ma l'arrivo di Mitzi (Alberto Rossi) rovina i suoi piani; la manager invece le d\u00e0 delle pillole per dimagrire che portano la ragazza ad un passo dall'anoressia. A scuola arriva Sahid (Chris Childs), un ragazzo di colore che viene preso di mira da alcuni bulli. Debora (Cecilia Dazzi) e Gigi (Amedeo Letizia) gli offrono il loro aiuto, ma lui non sembra volerlo e non vuole reagire, nascondendo a tutti di praticare la boxe. Dopo l'ennesimo attacco durante una partita, Sahid prende a pugni uno dei ragazzi (Massimiliano Franciosa) che lo ha sempre provocato e rischia l'espulsione, ma tutta la scuola si coalizza con lui intimando ai tre fomentatori di non denunciarlo se avessero voluto tornare a scuola (tra i ragazzi che gridano \"razzisti\" \u00e8 ben riconoscibile il futuro cantante Massimo Di Cataldo che l'anno successivo sarebbe approdato al Festival di Sanremo). Alla fine Elena decide di restare accanto a Mitzi e i fratellini di Johnny ripartiranno dopo aver devastato la casa del nonno alla ricerca dell'orsacchiotto di peluche Popi.\n\"Solo un amico\".\nGiuliana (Elodie Treccani) fa la baby-sitter per una bambina, ma prima che i padroni di casa escano per trascorrere la serata fuori, si presenta il figlio (Daniele Giarratana) di lui a chiedere soldi. Mandato via senza mezzi termini, il ragazzo torna di notte e sorprende Giuliana nel sonno mettendole le mani addosso. Per il rientro improvviso del padre e della matrigna deve allontanarsi velocemente, ma fa in tempo a minacciare Giuliana per non farle dire nulla. Nei giorni successivi la aspetta sotto casa e la segue con la moto fino a farle avere un piccolo incidente col motorino. Intanto Simone (Pao Pei Andreoli) \u00e8 geloso di Sara (Barbara Ricci), che sta ospitando un suo amico di penna inglese (Ron Williams). Paul \u00e8 un musicista ed apprezza una composizione di Franz (Lorenzo Amato) in cui si capisce che lui sta soffrendo per amore di Elena (Michela Rocco di Torrepadula). L'unica a non capirlo \u00e8 proprio lei, tanto che Mitzi (Alberto Rossi) le suggerisce di chiarire il rapporto con l'amico. Durante una scenata di gelosia, Sara lascia Simone, ma saranno proprio le avances di Paul a farle capire che ha sbagliato. Durante la festa di compleanno di Debora (Cecilia Dazzi) spera di fare pace con lui, che per\u00f2 si presenta accompagnato dalla bionda Miriam (Valeria Marini). Dopo il distacco iniziale i due si ritrovano insieme e Sara gli dichiara il suo amore chiedendogli di andare a casa con lei. La festa continua e Paul finisce con Miriam, Franz dice ad Elena che si accontenter\u00e0 di vederla felice con Mitzi mentre Giuliana verr\u00e0 assalita dal suo persecutore che si \u00e8 imbucato tra gli ospiti. Gli amici la salveranno appena in tempo.\n\"Sospetti\".\nMentre i ragazzi entrano in classe (tra le comparse \u00e8 riconoscibile Sabrina Impacciatore), qualcuno si buca nel bagno dell'istituto. Nel frattempo Johnny (Claudio Lorimer) fa le analisi del sangue e subito dopo arriva a scuola in ritardo. La bidella (Silvana De Santis), dopo averlo visto passare, trova una siringa in bagno e sospetta di lui. Inoltre il professore di ginnastica (Gianni Garofalo) lo punisce per il ritardo e il ragazzo, non riuscendo a dirgli che sta male per il prelievo di sangue, gli sviene davanti permettendogli di vedere i buchi nel braccio. Il preside (Giancarlo Palermo) convoca i genitori per discuterne e il padre (Luciano Turi) di Debora (Cecilia Dazzi) riferisce il pettegolezzo su Johnny, mentre quello (Enzo Cerusico) di Simone (Pao Pei Andreoli) propone di creare dei posti di blocco della polizia all'ingresso. Stefania (Francesca Antonelli) si distacca dal resto del gruppo non potendo giurare che l'amico sia innocente, giustificandosi col dire che incontrarsi al muretto non significa conoscersi a fondo. Johnny si sente tradito e qualche giorno dopo subisce anche una perquisizione davanti a scuola. Sar\u00e0 proprio Stefania a scoprire la verit\u00e0 e scagionarlo dalle accuse. Nel frattempo Mitzi (Alberto Rossi) porta Elena (Michela Rocco di Torrepadula) al mare, poi la macchina ha un guasto e la ragazza torna a casa a notte fonda provocando le ire del padre (Orso Maria Guerrini). Come se non bastasse il giorno dopo Mitzi le mostra un appartamento che ha ottenuto come eredit\u00e0 della madre e le chiede di andarci a convivere, ma la ragazza gli chiede di non correre troppo. Quando per\u00f2 ci trova dentro Simone e Sara (Barbara Ricci), si arrabbia con Mitzi per questo modo di fare superficiale dando ragione al padre.\n\"La scelta di Sara\".\nMentre sua madre \u00e8 all'estero, Sara (Barbara Ricci) scopre di essere incinta. La scelta di abortire sembra obbligata e Simone (Pao Pei Andreoli), dopo averla lasciata libera di scegliere, la delude quando le dice di avere l'assegno gi\u00e0 pronto. La ragazza rifiuta i soldi e pensa di fare tutto da sola e Stefania (Francesca Antonelli), preoccupata per l'amica, decide di parlarne al padre (Emilio Bonucci), facendosi promettere di non dirle che ha rivelato il suo segreto. L'uomo, che ha lasciato la moglie molti anni prima, si avvicina con difficolt\u00e0 alla figlia, ma poi recupera il rapporto e l'accompagna ad abortire. Sara cambia idea all'ultimo minuto e scappa via, ma collassa per strada avendo un aborto spontaneo. Nel frattempo Debora (Cecilia Dazzi) scrive una canzone che vuole portare ad una societ\u00e0 che le promette di farla partecipare al Festival di Saint-Vincent chiedendole dei soldi per l'iscrizione. Stefania \u00e8 attratta da Ludovico (Andrea Spera), il pianista che li aiuta ad incidere il brano di Debora, ma nega l'evidenza con Cristian (Vincenzo Diglio). Franz (Lorenzo Amato) , nei panni del dj Felix rivela in diretta il suo amore per Giuliana (Elodie Treccani). Quando Debora alla fine scopre di essere stata truffata, canta la canzone alla radio di Franz dedicandola a Sara che ha lasciato Simone.\n\"Il coraggio di dirlo\".\nIl professor Testa (Massimo De Rossi) \u00e8 accusato di molestie da Valeria (Gaia Zoppi), una delle sue studentesse. Johnny (Claudio Lorimer) difende il professore davanti al preside (Giancarlo Palermo) e al padre (Tony Kendall) di Valeria, poi indice un'assemblea con gli altri ragazzi, ma al momento cruciale rimane l'unico ad esporsi, mentre una sua compagna (Sabrina Impacciatore) gli dice chiaramente di non essere stato autorizzato a farsi loro portavoce. Johnny e il professore vengono sospesi e il ragazzo taglia i ponti con quelli che riteneva suoi amici. Saranno proprio loro a rendersi conto dello sbaglio e, capitanate da Elena (Michela Rocco di Torrepadula) e Sara (Brabara Ricci), troveranno il modo di convincere Valeria a dire la verit\u00e0.\nNel frattempo Stefania (Francesca Antonelli) tradisce Cristian (Vincenzo Diglio) con Ludovico (Andrea Spera), ma non riesce a dirglielo. Quando alla fine trova il coraggio di parlargli, il ragazzo fugge ed ha un incidente con la moto, finendo in coma. Stefi si introdurr\u00e0 nella sua stanza in ospedale per costringerlo a risvegliarsi.\n\"Uno scopo nella vita\".\nCristian (Vincenzo Diglio) si accorge di non sentire pi\u00f9 le gambe e non vuole vedere pi\u00f9 Stefania (Francesca Antonelli) che, soffocata dai sensi di colpa, lascia Ludovico (Andrea Spera). I medici parlano per\u00f2 di una paralisi isterica ovvero pensano che il ragazzo non voglia guarire. Intanto Mitzi (Alberto Rossi), per mantenersi da solo nella nuova casa, lavora in un bar, ma Laura (Tiziana Sensi), una sua compagna d'accademia, gli propone di rilevare una quota in uno studio di grafica versando subito 5 milioni di lire. Lo presenta agli altri e il caposquadra (Patrizio Rispo) valuta positivamente i suoi lavori. Dopo aver chiesto aiuto al padre (Antonio Casagrande) che si rifiuta di aiutarlo, Mitzi sta per firmare una falsa testimonianza da un avvocato in cambio della cifra. Johnny (Claudio Lorimer) lo far\u00e0 riflettere.\nGiuliana (Elodie Treccani) e Franz (Lorenzo Amato) sono indecisi se avere o no la loro prima volta e fanno fatica a resistere. Stefania si reca di nascosto ogni giorno in ospedale per avere notizie di Cristian, ma la sua fisioterapista (Sandra Collodel) \u00e8 in difficolt\u00e0 perch\u00e9 non vede miglioramenti, cos\u00ec accetta di lasciarli soli senza dirlo prima al ragazzo che va su tutte le furie facendo cadere Stefania in piscina...\n\"Dieci milioni di amicizia\".\nCristian (Vincenzo Diglio) scopre che la madre (Laura Troschel) non pu\u00f2 pagare i lavori di messa a norma del negozio perch\u00e9 ha speso tutto per le sue cure mediche e Simone (Pao Pei Andreoli) si sente chiamato in causa dai ragazzi che iniziano a fare battute su quelli che hanno i soldi ma egoisticamente non aiutano nessuno. Stefania (Francesca Antonelli) prova a chiederglieli direttamente, ma Sara (Barbara Ricci) la mette in guardia sul suo carattere superficiale. Simone invece in segreto vende la sua macchina per dare un assegno a Cristian dicendogli che sono un prestito del padre (Enzo Cerusico). Quando si scopre la verit\u00e0, Sara gli porge le sue scuse, ma continua a dirgli che tra loro non pu\u00f2 che esserci amicizia. Intanto Franz (Lorenzo Amato), dopo la chiusura della radio dove lavorava \u00e8 costretto dagli altri a partecipare al concorso di dj dell'anno e dopo un inizio stentato, vince le sue paure conquistano il pubblico.\n\"Gelosi si nasce\".\nGigi (Amedeo Letizia) ha un piccolo incidente con la moto e non riesce ad entrare a scuola con gli appunti per il compito di matematica. A salvare la sua classe \u00e8 Stefano (Luigi Amodeo), un ragazzo di quinta che si avvicina a Debora (Cecilia Dazzi). Quando Gigi viene a saperlo, cerca di metter in guardia la ragazza senza risultato. Qualche giorno dopo gli verr\u00e0 rubata la moto e vedendo il suo portachiavi addosso a Stefano, Gigi lo aggredisce a scuola beccandosi una sospensione di una settimana, dopo che Debora ha chiarito di aver regalato lo stesso portachiavi ad entrambi. \nAndrea (Riccardo Salerno) torna a Roma per qualche giorno e manda in crisi Franz (Lorenzo Amato) che finge di avere il morbillo pur di non vedere Giuliana (Elodie Treccani). Intanto Stefania (Francesca Antonelli) \u00e8 alle prese con la gelosia della sorella (Melissa Di Mario) che reagisce male alla notizia che la madre (Luisa De Santis) \u00e8 incinta. Alla fine Cristian (Vincenzo Diglio) scoprir\u00e0 che Gigi aveva ragione su Stefano ed aiuter\u00e0 l'amico...\n\"Separazioni\".\nGiuliana (Elodie Treccani) parte per andare dalla cugina che fa la comunione, proprio mentre Franz (Lorenzo Amato) \u00e8 in crisi perch\u00e9 pensa che i suoi vogliano separarsi. Non riuscendo a tornare a casa trova conforto in Sara (Barbara Ricci) che chiama a raccolta tutti gli amici per accompagnarlo dai genitori. Dopo una cena tranquilla in cui il ragazzo crede di aver frainteso tutto, il padre (Nini Salerno) e la madre (Fabrizia Castagnoli) decidono di parlargli e dirgli che in effetti hanno intenzione di separarsi. A notte fonda Franz piomba a casa di Sara che \u00e8 costretta ad ospitarlo. L'indomani il provino per una nuova radio va male e Johnny (Claudio Lorimer) e Simone (Pao Pei Andreoli) decidono di spronare l'amico ricevendo in cambio solo pugni. Quando Giuliana torna chiede a Franz di fare l'amore, ma lui capisce che \u00e8 solo per tirargli su il morale e decide di rimandare, capendo finalmente quanto la ragazza sia innamorata. Sara e Simone ritrovano un'intesa nel continuo aiutare gli altri e ci scappa un bacio. Mitzi (Alberto Rossi) intanto rovina i bozzetti per una campagna pubblicitaria e deve ridisegnare un cartello in tempo record, affidandosi all'idea suggeritagli da Cristian (Vincenzo Diglio) dopo uno strano sogno.\n\"Amori difficili\".\nTrama.\nMitzi (Alberto Rossi) ha un'infiltrazione dal piano di sopra dove, assieme ad Elena (Michela Rocco di Torrepadula) scopre che vi abita un'anziana cantante lirica, Esmeralda Serpieri, sola e con pochi soldi. I ragazzi decidono di aiutarla facendo riparare le tubazioni a Cristian (Vincenzo Diglio) e tenendole compagnia a turno, finch\u00e9 scoprono che ha uno sfratto esecutivo e che l'unico che pu\u00f2 fare qualcosa per lei \u00e8 un misterioso ammiratore (Franco Fabrizi). Intanto Sahid (Chris Childs) sta per partire per Monaco col fratello, ma cambia idea perch\u00e9 \u00e8 innamorato di Debora (Cecilia Dazzi) a cui si dichiara. Viene ospitato da Gigi (Amedeo Letizia), ma i due amici non sanno di essere innamorati della stessa persona. Quando Gigi trova il coraggio di dichiararsi, si reca al negozio del padre (Luciano Turi) di Debora e la donna al banco dei formaggi (Paola Tiziana Cruciani) gli fa capire che forse potr\u00e0 trovarla in magazzino mentre assaggia un cioccolatino. Gigi dice a sua madre (Valeria Fabrizi) di voler lasciare la scuola e si arrabbia con Sahid, ma nel frattempo il ragazzo ha deciso di fare le valigie perch\u00e9 ha la sensazione che Debora si vergogni a stare con lui. Sar\u00e0 proprio Gigi a dirle di andare alla stazione per fermarlo se i suoi sentimenti sono sinceri."}
{"id": "2545959", "revid": "38120", "url": "https://it.wikipedia.org/wiki?curid=2545959", "title": "Lanterna gialla", "text": ""}
{"id": "2545962", "revid": "373458", "url": "https://it.wikipedia.org/wiki?curid=2545962", "title": "Mission Concepcion", "text": ""}
{"id": "2545972", "revid": "767487", "url": "https://it.wikipedia.org/wiki?curid=2545972", "title": "La Familia", "text": " \nLa Familia \u00e8 un gruppo musicale rap rumeno formatosi nel 1995. Hanno ottenuto rilevanza a livello nazionale, rendendo celebre il loro stile di gangsta rap simile a quello di B.U.G. Mafia, ma differente rispetto a quello di R.A.C.L.A. o di Parazi\u021bii. Il gruppo \u00e8 diventato celebre quando uno dei suoi membri, Tudor Si\u0219u, \u00e8 stato arrestato a fine 2003 per traffico di droga, a cui \u00e8 seguita una faida pubblica con B.U.G. Mafia.\nBiografia.\n\u00c8 formata da due membri Drago\u0219 \"Puya\" Gardescu e Tudor Si\u0219u. \u00c8 una delle formazioni pi\u00f9 apprezzate in Romania ed Europa grazie al loro stile originale. Gli argomenti pi\u00f9 trattati nelle liriche dei loro brani sono la vita sulle strade, l'attacco contro il sistema politico, la criminalit\u00e0 e i problemi di periferia. Sono ispirati a questi argomenti a causa della loro infanzia, poich\u00e9 sono cresciuti nelle pericolose periferie di Bucarest. I quattro album pubblicati sono editi da Cat Music, la principale etichetta discografica di musica romena.\nNel 2003 Si\u0219u \u00e8 stato arrestato per uso di droga ed \u00e8 stato condannato a 3 anni di prigione, un duro colpo per la formazione. Nel 2005 \u00e8 stato liberato con la condizionale ma in poco tempo \u00e8 ritornato in prigione per il ritrovamento di grandi quantit\u00e0 di droga appena dopo 6 mesi dopo la sua scarcerazione."}
{"id": "2545978", "revid": "260676", "url": "https://it.wikipedia.org/wiki?curid=2545978", "title": "Palazzo Valle", "text": "Il Palazzo Valle \u00e8 un edificio rappresentativo del barocco catanese ed \u00e8 ubicato a Catania al numero civico 122 di Via Vittorio Emanuele II nel centro storico della citt\u00e0.\nL'edificio.\nL'edificio \u00e8 una delle opere pi\u00f9 eleganti dell'architetto Gian Battista Vaccarini che ebbe gran parte nella ricostruzione di Catania dopo il disastroso terremoto del Val di Noto del 1693. Costruito in stile barocco consta di un piano botteghe con annessi mezzanini e quindi del piano nobile residenza del proprietario.\nLa facciata \u00e8 molto ricca con balconi ad andamento curvilineo.\nL'architetto Francesco Fichera lo descrive: \u00abpalazzo dotato di un fascino di grandiosit\u00e0 austera, dovuto alla semplicit\u00e0 del telaio del massiccio edificio, ricinto entro basse lesene, coronato da una sobria cornice\u00bb.\nLa parte pi\u00f9 importante \u00e8 il portale d'ingresso sormontato dal ricco timpano che regge la mensola aggettante del ricco balcone centrale del palazzo.\nDall'androne si dipartono due scale che portano al piano nobile del palazzo, che dispone di un cortile interno mai sistemato definitivamente."}
{"id": "2545979", "revid": "1442080", "url": "https://it.wikipedia.org/wiki?curid=2545979", "title": "International Tennis Championships 1996 - Singolare", "text": "Il singolare dell'International Tennis Championships 1996 \u00e8 stato un torneo di tennis facente parte dell'ATP Tour.\nTodd Woodbridge era il detentore del titolo.\nJason Stoltenberg ha battuto in finale Chris Woodruff 7-6 (7-4), 2-6, 7-5."}
{"id": "2545982", "revid": "709565", "url": "https://it.wikipedia.org/wiki?curid=2545982", "title": "Episodi de I ragazzi del muretto (seconda stagione)", "text": "La seconda stagione della serie televisiva I ragazzi del muretto, composta da quattordici episodi della durata di 60 minuti ciascuno, \u00e8 stata trasmessa su Raidue dal 28 settembre al 9 novembre 1993. Le puntate erano trasmesse il marted\u00ec sera alle 20:40, in due episodi consecutivi.\nLa sigla di testa \u00e8 sempre \"Night and Day\", cover di Cole Porter cantata dagli U2, mentre la sigla di coda \u00e8 \"Un disperato bisogno d'amore\" degli Stadio.\n\"Fuga d'amore\".\nTrama.\nIl padre (Luciano Turi) di Debora (Cecilia Dazzi) trova la figlia seminuda in magazzino assieme a Sahid (Chris Childs) e la chiude a chiave in camera sua, ma lei scappa e si rifugia a scuola, dove i suoi compagni hanno ottenuto una settimana di autogestione. Simone (Pao Pei Andreoli) si mette con Patrizia, la ragazza di Pietro, che per vendicarsi riempie i bagni di scritte sui muri. Il gruppo del muretto l'indomani \u00e8 costretto ad alzarsi all'alba per pulire tutto. Patrizia, vedendo l'auto di Simone entra a scuola e scopre che gli altri nascondono Sahid e Debora. Quando Simone dichiara davanti a tutti il suo amore per Sara (Barbara Ricci) con una poesia, Patrizia si vendica avvisando i genitori di Debora che per\u00f2, fugge ancora una volta. La ragazza sta per partire per Monaco, ma Stefania (Francesca Antonelli) avverte il padre, che chiede alla figlia di restare promettendole di non fare nulla contro Sahid.\n\"Si \u00e8 svitato pap\u00e0\".\nTrama.\nIl padre (Paolo Graziosi) di Johnny (Claudio Lorimer) \u00e8 scomparso e la moglie (Valeria Ciangottini) telefona da Bruxelles preoccupata, ma non sa che il marito \u00e8 arrivato a Roma e che ha rivelato al figlio di essersi messo con Serena (Valentina Forte), una ragazza molto giovane. Intanto Gigi (Amedeo Letizia) scopre di essere stato adottato e si arrabbia con tutti. Decide di partecipare alle selezioni per una squadra di pallavolo di Milano assieme a Sahid (Chris Childs), ma \u00e8 quest'ultimo ad essere scelto e a dover partire.\n\"Voglia di andare\".\nTrama.\nElena (Michela Rocco di Torrepadula) va a vivere con Mitzi (Alberto Rossi) ed ha un duro scontro col padre (Orso Maria Guerrini). Lo stesso giorno torna Andrea (Riccardo Salerno), che comunica agli altri di aver lasciato scuola e famiglia per inseguire il sogno di fare l'attore. I ragazzi lo portano da Mitzi, sperando che possa ospitarlo e non sapendo che Elena si \u00e8 appena trasferita. Il padre (Enrico Papa) di Andrea va a cercarlo, ma non riesce a dissuaderlo. Qualche giorno dopo il professor Testa (Massimo De Rossi) gli fa capire che \u00e8 necessario continuare la scuola, pur coltivando un altro interesse. Giuliana intanto ha deciso di avere la sua prima volta con Franz, ma il ragazzo beve troppo e poco prima di fare l'amore si sente male. Stefania non tiene per s\u00e9 la confidenza dell'amica e la voce si sparge, finch\u00e9 i ragazzi prendono in giro Franz che lascia Giuliana e si consola con Betty (Giada Desideri), una ragazza che in discoteca \u00e8 diventata fan del suo personaggio da dj. Elena nel frattempo cerca di riavvicinarsi al padre, che le chiede di andare a vedere il test della sua nuova macchina da rally, ma lei non vuole rinunciare a partecipare ai giochi della giovent\u00f9, a cui si \u00e8 iscritta e i due continuano a litigare. Dopo aver ricevuto un mazzo di rose dal padre, la ragazza decide di abbandonare i giochi per correre al rally, ma Mitzi fa tardi con un cliente ed \u00e8 costretta a prendere un taxi, arrivando quando ormai quando la macchina da testare si \u00e8 schiantata sul fianco di una montagna. Poco pi\u00f9 tardi in ospedale arriva la madre (Delia Boccardo) di Elena, ma le notizie non sono quelle sperate.\n\"Un gran casino\".\nTrama.\nGiuliana (Elodie Treccani) sorprende Franz (Lorenzo Amato) con Betty (Giada Desideri) e si dispera, cercando conforto in Stefania (Francesca Antonelli) che per\u00f2, stufa del pianto continuo, la abbandona a s\u00e9 stessa. Nel frattempo anche Cristian (Vincenzo Diglio) viene trascurato non accettando una settimana di astinenza sessuale come prova d'amore, mentre Elena (Michela Rocco di Torrepadula) ha allontanato Mitzi (Alberto Rossi) ed \u00e8 costretta dalla madre (Delia Boccardo) ad andare a vivere a Parigi con lei. In tutto questo Andrea (Riccardo Salerno) sta organizzando un suo spettacolo e non riesce ad ottenere l'aiuto necessario dai suoi amici che gli appaiono sempre pi\u00f9 incasinati. A complicare le cose ci pensano proprio Giuliana e Cristian che si ritrovano da soli e fanno l'amore senza nemmeno rendersene conto. Giuliana decide di chiarire con Franz e dirgli tutto, ma il ragazzo non lo accetta e si confida con Debora (Cecilia Dazzi) durante le prove dello spettacolo di Andrea, senza rendersi conto che il microfono \u00e8 acceso.\n\"Il mestiere pi\u00f9 antico del mondo\".\nTrama.\nI ragazzi decidono di andare a guardare le prostitute e salvano da una rissa Lilith, che portano a casa di Mitzi (Alberto Rossi). Andrea (Riccardo Salerno) e Simone (Pao Pei Andreoli) restano affascinati da lei e provano a conquistarla senza risultato. La ragazza \u00e8 invece attratta da Mitzi, che per\u00f2 ha in testa solo Elena (Michela Rocco di Torrepadula). Quest'ultima inizia a bere pesantemente, fino ad arrivare ubriaca a scuola o ad addormentarsi col gas acceso. Sara (Barbara Ricci) la porta a casa sua dove la madre (Fiorenza Marchegiani) le dice di avere avuto lo stesso problema in passato. Quando Elena decide di voltare pagina e di riavvicinarsi a Mitzi, Andrea e Simone, delusi per essere andati in bianco a causa sua, le danno le chiavi di casa pur sapendo che l'amico \u00e8 da solo con Lilith. Elena li vede abbracciati e fugge via ricominciando a bere.\n\"I ragazzi di S.O.S casa\".\nTrama.\nDue genitori adottivi riportano un bambino all'orfanotrofio quando lei scopre di esser incinta. Il piccolo Paolo rimane con don Vittorio e per il trauma non riesce pi\u00f9 a parlare. Nel frattempo i ragazzi hanno messo su un'attivit\u00e0 dal nome \"S.O.S casa\", che utilizza il telefono del bar della signora Marcella per prendere gli appuntamenti. La societ\u00e0 si occupa di riparazioni di elettrodomestici e impianti, tinteggiature e smacchiature ecologiche. Il primo cliente \u00e8 proprio don Vittorio, che per\u00f2, pensando si tratti di volontariato, non ha i soldi per pagare. In quell'occasione Gigi (Amedeo Letizia) conosce Paolo e gli si affeziona pensando che, se non fosse stato adottato, anche lui avrebbe fatto la stessa fine. Quando torna a trovarlo insieme a Debora (Cecilia Dazzi) per il suo compleanno, lo porta in un negozio di giocattoli e gli dice di scegliere ci\u00f2 che vuole, ma il bambino chiede un videogioco troppo costoso e Debora gli fa capire in modo brusco che non pu\u00f2 averlo. Gigi si arrabbia con lei e mentre corre dietro a Paolo, la ragazza dispiaciuta ruba il videogioco, ma viene sorpresa dal sorvegliante che le chiede dei soldi per non denunciarla. Qualche giorno pi\u00f9 tardi il campetto di calcio dell'orfanotrofio diventa impraticabile per un acquazzone e don Vittorio \u00e8 costretto a chiuderlo. Gigi rimane turbato ancora una volta dalla reazione del bambino e chiede i soldi guadagnati dagli amici per risistemare il campo. Dopo l'esitazione iniziale i ragazzi accettano, ma nessuno vuole custodire il denaro, quindi Paolo propone di tenerli nel suo nascondiglio segreto. Quando lo strozzino chiede altri soldi a Debora, la ragazza convince il bambino a prestarle i soldi, ma quando Gigi non li trova lo accusa di furto e Paolo fugge.\n\"L'amore quello vero\".\nTrama.\nCristian (Vincenzo Diglio) entra in crisi quando scopre che la madre (Laura Troschel) ha una relazione col rappresentante Livio (Maurizio Mattioli). Intanto i genitori di Stefania (Francesca Antonelli) vanno via per qualche giorno, affidandole la sorella Michela. A scuola il professor Testa (Massimo De Rossi) viene sostituito dal professor Licitra (Ivano Marescotti), legittimo titolare della cattedra, fino ad allora in aspettativa. Il nuovo insegnante \u00e8 molto severo, critica i vestiti dei ragazzi e mette voti molto bassi. Cristian decide di non tornare a casa e dorme con Stefania, ma ha un malore e la dottoressa che lo visita dice alla madre che si tratta di un fattore nervoso causato da un evento inatteso che lo ha turbato. La donna capisce di dover lasciare Livio e lo comunica al figlio, mentendogli sul vero motivo della sua scelta. Il piccolo Paolo viene portato a casa di Stefania per fare compagnia a Michela e si innamora di lei, che invece lo tratta male. Debora (Cecilia Dazzi) continua ad aiutare Gigi (Amedeo Letizia) col bambino, ma lui le chiede di stargli lontano per un po' perch\u00e9 la ama e vuole aspettare che gli passi. Il professor Licitra viene visto mentre d\u00e0 molti soldi ad una ragazza che vende collanine davanti alla scuola e decidono di seguirla, arrivando in una casa-famiglia dove conoscono il dott. Guido Cogliati (Alberto Di Stasio) e scoprono che l\u00ec \u00e8 ricoverato il figlio del professore, malato di AIDS.\n\"Scelte difficili\".\nTrama.\nIl padre (Sergio Fiorentini) di Simone (Pao Pei Andreoli) \u00e8 indagato dalla Guardia di Finanza per l'emissione di fatture false e si nasconde in una casa a Fregene. Dopo essersi messo in contatto col figlio, gli chiede aiuto e il ragazzo lo raggiunge accompagnato da Cristian (Vincenzo Diglio) e Stefania (Francesca Antonelli). Poco dopo arriva la Finanza che lo arresta... Nel frattempo Sara (Barbara Ricci), assieme agli altri ragazzi continua il volontariato nella casa famiglia gestita dal dott. Guido (Alberto Di Stasio) e si innamora di lui, aiutandolo pi\u00f9 del necessario e venendo a contatto con difficili realt\u00e0 personali di ragazzi ammalati di Aids come Angela e Franco. Per questo trascura Simone, che pur sapendo di non stare pi\u00f9 insieme a lei, le chiede aiuto per superare questo terribile momento. Debora (Cecilia Dazzi) invece \u00e8 contenta per il ritorno di Sahid (Chris Childs) e si fa prestare la casa da Mitzi (Alberto Rossi). L'entusiasmo della ragazza non riesce a fargli dire che dovr\u00e0 lasciarla per andare in Canada, dove \u00e8 stato ingaggiato da una squadra di pallavolo che gli ha offerto il triplo rispetto a quella di Milano. Debora non vuole ascoltare i suoi motivi e solo dopo molti tentativi, i suoi amici le faranno capire che a volte non si pu\u00f2 scegliere e che quei soldi in pi\u00f9 avrebbero permesso ai fratelli di Sahid di studiare e di allontanarsi dalla guerra del loro paese. Anche Sara avr\u00e0 la stessa lezione quando capir\u00e0 che il suo bel dottore, sotto sfratto, dovr\u00e0 accettare di trasferirsi in Toscana con i suoi pazienti, rinunciando a lei. Infine Stefania cambier\u00e0 le sorti di Simone, quando si ricorder\u00e0 di aver visto il socio del padre a Fregene poco prima del suo arresto.\n\"Chi ha paura del lupo cattivo\".\nTrama.\nBetty (Giada Desideri) si rif\u00e0 viva con Franz (Lorenzo Amato) e subito dopo la sua casa viene svaligiata dai ladri. Quando Simone (Pao Pei Andreoli) li invita ad una festa a casa sua, il padre (Sergio Fiorentini) riceve una telefonata in cui una voce contraffatta gli chiede 300 milioni di lire e in seguito la macchina del ragazzo viene distrutta come avvertimento. Stefania (Francesca Antonelli), trova strano che entrambi i suoi amici abbiano subito un danno poco dopo la comparsa di Betty ed insinua il dubbio in Franz. Intanto Debora (Cecilia Dazzi) partecipa ad un provino per la pubblicit\u00e0 di un gelato, ma nel vedere le altre partecipanti, si trova grassa e decide di dimagrire. Sara (Barbara Ricci) le impone una dieta a base di frutta e verdura, ma poi scopre l'amica in un bar mentre mangia dei dolci... Convinta di non cedere pi\u00f9 alle tentazioni, Debora prova la strada dei beveroni ipocalorici, ma si sente male e viene ricoverata in ospedale. Nei giorni successivi si lascia andare e non vuole pi\u00f9 alzarsi dal letto. Johnny (Claudio Lorimer) allora decide di andare dai responsabili della pubblicit\u00e0, supplicandoli di richiamare Debora, anche se in seguito avrebbero dovuto dirle di no. I risultati del nuovo provino stupiranno tutti.\n\"Una vita a met\u00e0\".\nTrama.\nCarlo (Massimo Di Cataldo) \u00e8 un ragazzo sulla sedia a rotelle che tiene tutti a distanza e non ama essere aiutato. Il primo che riesce a diventare suo amico \u00e8 Johnny (Claudio Lorimer) e su richiesta del padre (Lucio Rosato) anche gli altri mettono da parte le ostilit\u00e0 e vanno a trovarlo a casa sua. Dopo aver scoperto che Carlo prima dell'incidente aveva una band, pian piano lo coinvolgono in un progetto musicale, ma i suoi continui sbalzi d'umore, legati al ricordo del suo migliore amico che gli \u00e8 morto accanto, lo portano a tentare il suicidio. Elena (Michela Rocco di Torrepadula) si rivede in lui e capisce di aver allontanato la madre (Delia Boccardo) e Mitzi (Alberto Rossi) ottenendo solo di farsi pi\u00f9 male. Intanto proprio loro due si avvicinano per lavoro...\n\"Il coraggio e la paura\".\nTrama.\nJohnny (Claudio Lorimer), Cristian (Vincenzo Diglio) e Gigi (Amedeo Letizia) salvano una ragazza di colore da un tentativo di stupro. Cristian viene visto da uno degli assalitori mentre segna il loro numero di targa, ma gli strappano l'agenda dalle mani e trovano il suo numero di telefono intimandogli di stare zitto. Quando alla polizia l'ispettore (Tommaso Bianco) capisce che la sua deposizione non \u00e8 sincera, lo prega pi\u00f9 volte di dire la verit\u00e0, mentre gli amici sono convinti che in effetti lui non ricordi la targa. Pieno di rimorsi, Cristian si confida con Stefania (Francesca Antonelli) e decide di andare alla polizia l'indomani, ma viene assalito da uno dei teppisti. Per paura, il ragazzo non dice niente agli amici e Stefania decide di lasciarlo, ma poi scoprir\u00e0 che il motivo del suo silenzio era proprio lei...\nIntanto proprio mentre Giuliana (Elodie Treccani) si sente nuovamente attratta da Andrea (Riccardo Salerno), il ragazzo si innamora della supplente di Storia dell'Arte (Carola Stagnaro) con la quale inizia una storia che presto verr\u00e0 scoperta, provocando dolorose conseguenze per molti. Alla fine l'ispettore di polizia trover\u00e0 il modo per convincere Cristian a collaborare.\n\"Il figlio del muretto\".\nTrama.\nElena (Michela Rocco di Torrepadula) aspetta un bambino da Mitzi (Alberto Rossi), ma non riesce a dirglielo subito. Convinta che il ragazzo sia contento della notizia, si precipita al muretto per dirlo agli amici, ma Sara (Barbara Ricci), ancora provata dalla sua esperienza, la mette in guardia. \nMitzi intanto, \u00e8 preoccupato per suo padre (Antonio Casagrande), che si sente ormai vecchio e inutile. Gli eventi che ne seguono fanno esitare Elena che non riesce a trovare il momento giusto per comunicargli che \u00e8 incinta.\n\"Fuori dalla regola\".\nTrama.\nGigi (Amedeo Letizia) diventa amico di Marco (Leonardo Ferrantini), un nuovo compagno di scuola che gli confessa di essere omosessuale e per farlo sentire accettato dal gruppo lo invita ad andare al cinema con loro, senza parlarne prima agli altri ragazzi. Quando tutti danno forfait, Gigi si ritrova da solo con lui e non riuscendo a reggere gli sguardi maliziosi dei ragazzi di Quinta, scappa via. In seguito riuscir\u00e0 a farsi perdonare, ma ci\u00f2 porter\u00e0 l'amico a dichiarargli il suo amore. Il netto rifiuto di Gigi lo porter\u00e0 ad un tentativo di suicidio nei bagni della scuola. Sar\u00e0 proprio l'amico a salvarlo con una respirazione bocca a bocca sotto gli occhi dei ragazzi pi\u00f9 grandi che lo avevano schernito.\n\"Ragazze in crisi\".\nTrama.\nGiuliana (Elodie Treccani) \u00e8 stufa di essere trattata come una bambina e tronca ogni rapporto con il gruppo che, capitanato da Stefania (Francesca Antonelli), impedisce ad un quarantenne di uscire con lei. Dopo essere rimasta chiusa in camera sua per molti giorni, la ragazza decide di scappare di casa, ma sul treno viene derubata ed \u00e8 costretta a scender ad Orte, dove in stazione incontra una ragazza che la consola e le chiede di andare ad Amsterdam con lei viaggiando senza biglietto, quando dalla sua radiolina esce la voce di Franz (Lorenzo Amato). Nel frattempo Elena (Michela Rocco di Torrepadula) viene perseguitata telefonicamente da un maniaco, che pian piano si avviciner\u00e0 a lei. Mitzi (Alberto Rossi) rischier\u00e0 la vita per salvarla."}
{"id": "2545989", "revid": "767487", "url": "https://it.wikipedia.org/wiki?curid=2545989", "title": "Massimino di Micy", "text": "Nel 510 insieme con suo zio sant'Euspicio, fond\u00f2 il Monastero di Micy grazie ad una donazione del re franco Clodoveo I, e fu il primo abate del monastero di Micy.\nSan Massimino ebbe molti discepoli, fra i quali sant'Avito, san Lifardo, fratello di san Leonardo di Noblac, sant'Urbino, san Calerifo, san Teodemiro, san Laudomaro.\nIl 15 dicembre, giorno della sua morte, san Massimino \u00e8 ricordato nel \"Martirologio romano\". Le sue reliquie sono custodite nel monastero di Micy."}
{"id": "2545993", "revid": "1875018", "url": "https://it.wikipedia.org/wiki?curid=2545993", "title": "Hebat", "text": "Hebat era la dea madre degli Hurriti, consorte di Teshub e madre di Sarruma, era conosciuta come \"la \nmadre di tutti i viventi\". \nIl nome pu\u00f2 essere traslitterato in differenti maniere: \"Khebat\" (secondo la versione siriana e ugaritica), Kheba o \nHepa (secondo la versione urrita, scritta in cuneiforme).\nA Hebat venne successivamente assimilata la dea del sole ittita Arinna, come reso esplicito da una preghiera della regina Puduhepa.\nHebat era venerata in tutto l'antico medio oriente ed il suo nome appare in molti nomi personali: ne \u00e8 un esempio un re di Gerusalemme citato nelle lettere di Amarna il quale si chiamava Abdi-Kheba o Abd-Hebat, nome che \u00e8 possibile significasse \"servo di Hebat\".\n\u00c8 probabile che Hebat abbia avuto successivamente una controparte nella dea Cibele, appartenente alla mitologia frigia."}
{"id": "2545994", "revid": "2206571", "url": "https://it.wikipedia.org/wiki?curid=2545994", "title": "Episodi de I ragazzi del muretto (terza stagione)", "text": "La \"terza stagione della serie televisiva I ragazzi del muretto\"', composta da 24 episodi della puntata di 60 minuti ciascuno, \u00e8 stata trasmessa su Raidue dal 9 aprile al 2 luglio 1996. Le puntate erano trasmesse il marted\u00ec sera alle 20:50, in due episodi consecutivi.\nLa sigla di testa della stagione, caratterizzata da un corposo recasting dei personaggi, \u00e8 sempre \"Night and Day\", cover di Cole Porter cantata dagli U2. La sigla di coda \u00e8 \"Le cose che contano\" degli Stadio.\n\"Nepal \".\nTrama.\nJohnny (Claudio Lorimer) si innamora di Barbara (Stefania Rocca), una ragazza conosciuta per caso, che ama la vita on the road e sogna di andare in Nepal. Nel frattempo la madre (Marina Tagliaferri) di Stefania (Francesca Antonelli) \u00e8 prossima a partorire e, visto che il marito \u00e8 all'estero per lavoro, chiede aiuto alla figlia che con difficolt\u00e0 cerca di occuparsi della casa e della sorella minore.\n\"La notte della cicogna \".\nTrama.\nIl supplente di Filosofia dimostra uno strano atteggiamento nei confronti di Giuliana (Samuela Sardo). La ragazza scopre presto che il suo interesse \u00e8 dovuto ad una relazione avuta con sua madre 18 anni prima, quando lei era gi\u00e0 sposata. I dubbi causati da alcune frasi e dai sospetti di Stefania (Francesca Antonelli), portano tutti a pensare che il professore sia il vero padre di Giuliana. Nel frattempo Gigi (Amedeo Letizia) ottiene da Gerry (Paolo Bonanni), un compagno di scuola, le chiavi di un appartamento dove vuole portare Debora (Irene Grazioli). I due ragazzi non sanno di essere filmati mentre fanno l'amore, ma Johnny (Claudio Lorimer) scoprir\u00e0 per caso la verit\u00e0. Mentre tutti dicono che la cosa pi\u00f9 giusta sia quella di fare una denuncia, Debora pensa di far finta di niente per paura di parlarne col padre e con la madre (Ida Di Benedetto). Sar\u00e0 Milena (Anita Caprioli), la ragazza di Gerry, a darle l'esempio.\n\"Sangue e amore \".\nTrama.\nMitzi (Ettore Bassi) chiede ad Elena (Michela Rocco di Torrepadula) di sposarlo, ma nascono i primi contrasti quando il ragazzo dice di non voler assistere al parto perch\u00e9 non sopporta la vista del sangue. Andrea (Nicola Rebeschini) si sente di troppo e si trasferisce in un nuovo appartamento dove fa amicizia con Marcello (Luca Amorosino), il suo coinquilino che si scopre essere il fratello di un naziskin.\n\"Amore cieco \".\nTrama.\nSara (Alessandra Monti) trascura lo studio per sostenere un provino di danza, all'insaputa della madre (Fiorenza Marchegiani), ma balla con la febbre alta e viene scartata. Giuliana (Samuela Sardo) nota Alessandro (Marco Bonini), l'assistente dell'etoile e prova a raccomandare Sara per avere la scusa di rivederlo. Mentre i due si frequentato, Franz (Luciano Federico), che \u00e8 all'oscuro di tutto, si dichiara alla ragazza che dapprima lo respinge e poi ci finisce a letto senza rendersi bene conto del perch\u00e9. Quando Franz scopre la verit\u00e0, su consiglio del padre che \u00e8 tornato a casa grazie alla seconda possibilit\u00e0 datale dalla moglie, decide di mettersi da parte e aspettare. Nel frattempo Sara viene scoperta dalla madre, ma fa di tutto per avere la sua seconda chance. L'aiuto che le d\u00e0 Alessandro viene frainteso da Simone (Pao Pei Andreoli)...\n\"Dirsi addio \".\nTrama.\nCristian (Vincenzo Diglio) viene bocciato e Stefania (Francesca Antonelli) lo tratta peggio del solito. Giada (Veronika Logan) approfitta della situazione e dopo qualche tentennamento convince il ragazzo a stare insieme a lei. Intanto Simone (Pao Pei Andreoli) \u00e8 messo sotto pressione dal padre (Sergio Fiorentini) per gli esami di maturit\u00e0 ed inizia ad assumere anfetamine. Johnny (Claudio Lorimer) cerca di aiutarlo in tutti i modi, ma ottiene solo l'effetto contrario. Dopo l'ennesima sfuriata, Cristian lascia Stefi, che poco dopo lo vede baciare Giada. Nonostante ci\u00f2, la ragazza pensa di non riuscire a stare senza lui, che a sua volta non riesce a non pensare a lei mentre sta con l'altra e torna sui suoi passi. Stefania, dapprima \u00e8 felicissima ma poi si accorge di non amarlo pi\u00f9. Durante gli esami Simone non ricorda quasi nulla ed insulta la commissione. Subito dopo scappa via e decide di restare da solo a pensare per tutto il giorno. Quando la sera torna a casa, la madre (Corinne Cl\u00e9ry) lo informa che il padre sa gi\u00e0 tutto. Simone gli chiede comprensione e aiuto per ritrovare un po' di autostima, ma non riceve risposta. Raggiunge gli amici in discoteca dove mescola le anfetamine con l'alcool. Sara (Alessandra Monti) lo vede andare via stravolto e lo raggiunge in macchina, pregandolo di non guidare in quello stato, ma \u00e8 tutto inutile e poco dopo finiscono fuori strada...\n\"Quale amore \".\nTrama.\nSimone (Pao Pei Andreoli) e Sara (Alessandra Monti) si risvegliano in ospedale. La ragazza viene dimessa subito, mentre per lui c'\u00e8 da aspettare. I genitori di Simone e tutti gli amici accorrono al suo capezzale e il padre, capendo di essere la causa di tutto, gli chiede scusa. Il ragazzo per\u00f2 si accorge di non riuscire a muovere le gambe. Nel frattempo si avvicina la data del matrimonio di Elena (Michela Rocco di Torrepadula) e Mitzi (Ettore Bassi), ma lui non riesce ad avere un anticipo sullo stipendio e non vuole accettare l'aiuto della madre di Elena. Decide cos\u00ec di rinunciare al vestito, alla cerimonia in chiesa ed alla ristrutturazione della casa. Elena non lo capisce pi\u00f9 e decide di rimandare il matrimonio, preferendo andare ad Arezzo da una zia. Intanto il padre di Simone propone al figlio un intervento in America, ma lui rifiuta ogni terapia e non trova la forza di reagire. Gli amici sperano che ritrovi un po' d'ottimismo facendogli sapere che ha comunque passato l'esame, ma non basta. Sara allora gli parla a cuore aperto dicendogli che non \u00e8 pi\u00f9 convinta del suo amore per lei se non trova la forza di lottare. Simone dapprima lo interpreta come un abbandono, poi cambia idea e decide di partire. Elena torna per salutarlo, ma prima di arrivare in aeroporto Mitzi le propone un cambio di programma e, dopo averle detto di aver messo da parte l'orgoglio ed aver accettato l'aiuto di sua madre, la porta in chiesa...\n\"Lavori in corso \".\nTrama.\nI ragazzi decidono di raggiungere Simone (Pao Pei Andreoli) in America per tirargli su il morale e iniziano a lavorare durante l'estate per metter da parte i soldi per il biglietto. Gigi (Amedeo Letizia) per\u00f2 dovr\u00e0 subito scontrarsi con la realt\u00e0. Il padre perde il posto da portiere e gli chiede di rinunciare all'universit\u00e0 per tornare al paese dove gli ha gi\u00e0 trovato un posto in Comune,ma lui si rifiuta e trova lavoro come cameriere assieme a Johnny (Claudio Lorimer). L\u00ec entrambi conoscono Marisol (Jaqueline Lustig), una lavapiatti colombiana con un bambino piccolo da mantenere e con un coinquilino che lavora di notte come travestito. Quando la ragazza \u00e8 costretta a portare con s\u00e9 il figlio al lavoro, viene maltrattata dal principale e Gigi, che fino ad allora l'aveva sempre tenuta a distanza, prende le sue difese e decide di denunciare l'uomo. Ci\u00f2 non fa altro che mettere ancora di pi\u00f9 nei guai la ragazza che non ha il permesso di soggiorno.\nAnche Franz (Luciano Federico) si confronta col duro mondo del lavoro proponendo ad un musicista affermato una sua canzone scritta di getto per Simone. Dopo aver subito un rifiuto del pezzo, scopre che il brano \u00e8 stato inciso a sua insaputa con qualche modifica...\n\"Ostacoli d'amore \".\nTrama.\nI soldi raccolti non bastano per pagare il viaggio a tutti e i ragazzi decidono che debba partire solo Sara (Alessandra Monti), ma lei \u00e8 combattuta tra Simone (Pao Pei Andreoli) e lo spettacolo di danza, che non vorrebbe abbandonare. Stefania (Francesca Antonelli) intanto viene attratta da Marco Guidi (Fabio Galli), un imprenditore che offre alla boutique della madre il suo franchising. Per lui cambia completamente aspetto e crede di essere cresciuta all'improvviso, con la presunzione di aver capito quali sono le cose davvero importanti. In base alla sua esperienza si permette di difendere la scelta di Sara, che ha contro tutti gli altri, ma le sue convinzioni cadono quando scopre che Marco \u00e8 sposato ed ha una figlia. Sar\u00e0 proprio lei a dire a Sara di non poter pensare al suo futuro (la danza), se prima non risolve il suo passato (l'incidente di Simone). La ragazza parte per arrivare in ospedale poco prima dell'intervento, che riesce perfettamente.\n\"Categorie a rischio \".\nTrama.\nCristian (Vincenzo Diglio) in discoteca conosce Ivan (Filippo Nigro) che gli offre dell'ecstasy. Il ragazzo entra in un giro pericoloso, che lo porter\u00e0 pi\u00f9 volte a rischiare la vita e addirittura a fare del male a Stefania (Francesca Antonelli). Nel frattempo Elena (Michela Rocco di Torrepadula) cerca un lavoro nonostante sia incinta, ma si sente male per strada...\n\"Questione di coscienza \".\nTrama.\nIl condominio chiede a Mitzi (Ettore Bassi) 8 milioni per ristrutturazioni urgenti e lui non sa come fare a pagare. Incurante degli investimenti di Andrea (Nicola Rebeschini) e Gigi (Amedeo Letizia) nella birreria sotto casa sua, decide di proporre lo sfratto esecutivo al locale per lasciarlo ad una nuova attivit\u00e0 che avrebbe coperto le spese. Quando la cosa si viene a sapere Elena (Michela Rocco di Torrepadula) lo lascia. Nel frattempo Johnny (Claudio Lorimer) trascura il nonno (Achille Millo) che cade dalla scala e finisce prima in ospedale e poi in una sorta di ospizio, dove si rifiuta di mangiare e di parlare. Il ragazzo capir\u00e0 quanto sia importante per lui e decider\u00e0 di riportarlo a casa. Anche Mitzi torner\u00e0 sui suoi passi...\n\"Una donna nella mente \".\nTrama.\nJohnny (Claudio Lorimer) incontra Paola (Elisabetta Cavallotti), una ragazza un po' strana che gli si affeziona subito, ma che presto dimostra di avere delle reazioni esagerate che la porteranno ad allontanarsi da lui per avvicinarsi a Cristian (Vincenzo Diglio). La situazione fa esplodere la gelosia di Stefania (Francesca Antonelli), che capisce di essere ancora innamorata di lui. Paola giustifica le sue stranezze con Debora (Irene Grazioli) a cui confida che il fratello abusa di lei ogni notte. Quando Cristian la rifiuter\u00e0 perch\u00e9 ha sempre Stefi nella mente, la ragazza scapper\u00e0 e Debora scoprir\u00e0 un'altra verit\u00e0 trovando un numero di telefono tra le sue cose. Intanto il nonno (Achille Millo) di Johnny si innamora della sua infermiera...\n\"Padri contro \".\nTrama.\nIl padre (Fabio Traversa) di Giuliana (Samuela Sardo) non ha il coraggio di dire alla famiglia che ha perso il lavoro, mentre la figlia \u00e8 coinvolta insieme a Stefania (Francesca Antonelli) e Andrea (Nicola Rebeschini) in un'attivit\u00e0 di animazione per bambini. I ragazzi conoscono il piccolo Davide che \u00e8 vittima di violenze domestiche.\n\"D'amore non si muore \".\nTrama.\nElena (Michela Rocco di Torrepadula) deve correre in ospedale per far nascere il bambino mentre Mitzi (Ettore Bassi) \u00e8 fuori citt\u00e0. Per fortuna pensa a tutto Johnny (Claudio Lorimer) che si finge suo marito pur di non lasciarla sola. Quando Mitzi arriva si dimostra un po' geloso della situazione, ma poi il bambino nasce e tutto passa in secondo piano. Nel frattempo Stefania (Francesca Antonelli) scopre che la sorella minore ha troppa voglia di crescere e quando la vede baciarsi con un ragazzo decide di seguirla, fino ad arrivare in un garage dove vede un loro amico far entrare molti ragazzi per poter guardare... Per fortuna anche Cristian (Vincenzo Diglio) le ha seguite di nascosto ed arriva appena in tempo per salvarle da una rissa. Quando la madre (Marina Tagliaferri) riceve una telefonata dal padre del ragazzo, che accusa Stefania di aver picchiato il figlio per potergli rubare il motorino, chiede la verit\u00e0, ma Michela non parla e non mangia pi\u00f9. Intanto in ospedale Mitzi viene a sapere che a causa di una trasfusione sbagliata, il sangue di Elena non \u00e8 compatibile con quello del bambino che deve subire urgentemente un ricambio ematico. La suocera lo avverte che anche i campioni dell'ospedale possono essere infetti dall'hiv ed in effetti i medici gli parlano di una minima possibilit\u00e0 che i donatori possano avere il virus ancora latente al momento del prelievo. Non resta che trovare una persona di fiducia per avere maggiori certezze. Tutti gli amici accettano di fare le analisi, ma Johnny capisce che Mitzi non vuole il suo aiuto perch\u00e9 non si fida di lui. Poco dopo anche Michela viene ricoverata per aver tentato il suicidio...\n\"Vincere \".\nTrama.\nGigi (Amedeo Letizia) accetta di lavorare in palestra e diventa l'allenatore in seconda del cugino Angelo (Edoardo Leo) che vuole ottenere un titolo nel sollevamento pesi.\nPresto per\u00f2 scopre che gli atleti vengono dopati, ma quando cerca di avvisare Angelo, vedendolo con Debora (Irene Grazioli) si ingelosisce e lascia la ragazza. Intanto Franz (Luciano Federico) deve scrivere una canzone per poter entrare nel circuito nazionale e scarica la tensione su Giuliana (Samuela Sardo), trattandola male davanti agli amici e chiedendole di fare l'amore solo per ottenere l'ispirazione. Sar\u00e0 proprio lei a scrivere il testo per la sua musica, ma temendo l'ennesima umiliazione, decider\u00e0 di mandarglielo in forma anonima.\n\"A scuola d'amore \".\nTrama.\nQuando si scopre che a scuola c'\u00e8 un ragazzo sieropositivo, alcuni genitori insorgono. Stefania (Francesca Antonelli) e Giuliana (Samuela Sardo) cercano di aiutarlo e di sensibilizzare tutti sul problema con un'assemblea in cui leggono un brano de \"I promessi sposi\". Inoltre costringono Franz (Luciano Federico) e Cristian (Vincenzo Diglio) a fare il test, ma il secondo si tira indietro per paura di scoprire la verit\u00e0 e non dice niente alla ragazza.\nElena (Michela Rocco di Torrepadula) decide di tornare a scuola, ma non riesce ad occuparsi del bambino come dovrebbe. Johnny (Claudio Lorimer) in un primo momento cerca di aiutarla, ospitandola a casa sua assieme a Mitzi (Ettore Bassi), ma poi le apre gli occhi.\n\"Equilibri delicati \".\nTrama.\nSara (Alessandra Monti) torna a Roma e dice a tutti che Simone (Pao Pei Andreoli) ha deciso di rimanere in America e che si sono lasciati. Arrivata a casa trova assieme a sua madre (Fiorenza Marchegiani) il compagno e la figlia adolescente, che si sono trasferiti nell'appartamento a fianco. Sara dimostra subito gelosia nei confronti di Isabella (Margot Sikabonyi), senza capire che anche lei \u00e8 preoccupata per la situazione e teme di perdere l'affetto del padre. Intanto Mirko ha deciso di vendere il locale e di andare a Monaco dal cugino, ma l'acquirente non vuole soci. Gigi (Amedeo Letizia), Johnny (Claudio Lorimer) e Andrea (Nicola Rebeschini) gli chiedono pi\u00f9 tempo per trovare qualcuno che li faccia rimanere, ma a Mirko servono 15 milioni al pi\u00f9 presto e Franz (Luciano Federico) gli presenta un discografico che accetta di dar loro i soldi a condizione di poter gestire il locale per due mesi. I ragazzi non si accorgono che l'uomo \u00e8 d'accordo col tecnico del suono (Andrea Golino) per spacciare eroina e Sara, trascurando Isabella, inconsapevolmente la far\u00e0 avvicinare alla droga.\n\"Essere o avere \".\nTrama.\nFranz (Luciano Federico) eredita un immobile da uno zio, ma scopre che si tratta di un vecchio capannone abbandonato in cui si rifugiano i barboni, capeggiati da un certo Ernesto (Beppe Chierici). Il ragazzo vuole mandarli via per ristrutturare poco a poco il casale e poterci fare musica, ma questo lo porta a litigare con Giuliana (Samuela Sardo) che lo accusa di essere insensibile. Ernesto, che assiste alla lite, cerca di farli riappacificare inserendo una poesia nella borsa della ragazza e facendole credere che sia opera di Franz. Quando lui la legge alla radio, i responsabili dell'emittente ne pretendono altre e Franz \u00e8 costretto a chiedere aiuto proprio al barbone. Intanto Gigi (Amedeo Letizia) ha una storia con la madre (Anita Zagaria) della bambina per cui fa il baby-sitter... Il nonno (Achille Millo) di Johnny (Claudio Lorimer) torna da Bruxelles.\n\"Ragioni a confronto \".\nTrama.\nDopo una circolare del preside che invita le ragazze a vestirsi in modo pi\u00f9 appropriato per non distrarre dallo studio i maschi, la scuola viene occupata, ma la lotta per un principio trascende quando viene distribuito un giornalino che offende alcuni professori ad opera di Cristian (Vincenzo Diglio), aiutato da Andrea (Nicola Rebeschini) e Johnny (Claudio Lorimer), che continuano ad intrufolarsi nell'istituto pur avendo finito gli studi.\nJohnny inoltre, cerca di evitare il servizio militare e il nonno (Achille Millo) gli propone di fare un po' di pratica in un centro di accoglienza dove lui fa il volontario, per poi chiedere di svolgere l\u00ec il servizio civile. Il ragazzo si ritrova a gestire con difficolt\u00e0 dei bambini di un campo nomadi. Uno di loro viene ferito da un compagno con un coltello e il nonno di Johnny preferisce portarlo a casa sua per tirarlo su di morale. Qualche giorno dopo l'appartamento viene svaligiato e viene spontaneo credere che sia stato il bambino. Johnny scoprir\u00e0 la verit\u00e0 e nonostante l'entit\u00e0 del furto decider\u00e0 di aiutare il responsabile.\n\"Trovarsi \".\nTrama.\nA Mitzi (Ettore Bassi) viene proposto un incarico importante a Bologna, ma Elena (Michela Rocco di Torrepadula) non vuole trasferirsi, anzi decide di lavorare anche lei per non dover sottostare alle decisioni del marito. In tutto questo a farne le spese \u00e8 il piccolo Pietro, che viene affidato sempre pi\u00f9 spesso a Sara (Alessandra Monti). Elena decider\u00e0 di andare a Milano per un mese a fare la modella e si porter\u00e0 dietro il bambino, ma la baby-sitter lo lascer\u00e0 solo e Mitzi, informato dell'accaduto, andr\u00e0 a riprenderlo. Ancora una volta ricorrer\u00e0 all'aiuto di Sara e cercher\u00e0 di avvicinarsi di pi\u00f9 a lei, ma la ragazza si dimostrer\u00e0 molto saggia. Nel frattempo Andrea (Nicola Rebeschini) \u00e8 stato scritturato da Sasha (Nikolai Sotirov) come unico attore nello spettacolo di danza a cui partecipa anche Sara e presto si diffondono strane voci sul rapporto tra i due uomini.\n\"Ieri oggi e domani \".\nTrama.\nLa mamma di Cristian (Laura Troschel) sta per sposare il suo compagno (Maurizio Mattioli), ma scopre di essere incinta. Nel frattempo a scuola Giacomo (Clemente Pernarella) propone di commemorare la deportazione degli ebrei romani nel ghetto, ma gli altri preferiscono organizzare un concerto. Giuliana (Samuela Sardo) si distaccher\u00e0 presto dalla maggioranza quando scoprir\u00e0 di avere origini ebraiche e cercher\u00e0 di capire perch\u00e9 suo padre (Fabio Traversa) glielo abbia sempre nascosto.\n\"Vite strozzate \".\nTrama.\nPer salvare il suo minimarket, il signor Nando (Luciano Turi), padre di Debora (Irene Grazioli), \u00e8 vittima del racket e si rivolge ad una finanziaria. Stefania (Francesca Antonelli) assiste alle minacce nel negozio da parte di un ragazzo (Maurizio Aiello) e consiglia all'amica di chiedere aiuto a Gigi (Amedeo Letizia) che scoprir\u00e0 che in realt\u00e0 la finanziaria \u00e8 d'accordo con gli estorsori. Intanto la professoressa di matematica (Sandra Collodel) chiede a Giuliana (Samuela Sardo) di farle da baby-sitter e i compagni approfittano dell'occasione per rubarle i compiti e riscriverli, anche per aiutare Debora che non riesce pi\u00f9 a studiare. Tutti gli amici decidono di non lasciare mai solo suo padre e lo aiutano ad incrementare le vendite, ma ci\u00f2 non basta a fermare gli strozzini che danno fuoco al negozio sotto i loro occhi. Mentre Gigi spegne l'incendio il signor Nando ha un infarto...\n\"Cos\u00ec va il mondo \".\nTrama.\nGigi (Amedeo Letizia) chiede alla madre (Ida Di Benedetto) di Debora (Irene Grazioli) di occuparsi del negozio, mentre il signor Nando (Luciano Turi) \u00e8 in ospedale, ma Aquila (Maurizio Aiello) torna a farsi vivo. Gigi andr\u00e0 a casa sua per convincerlo a denunciare gli strozzini per cui lavora, ma scopre che il ragazzo ha accettato di fare quel lavoro per poter avere i soldi necessari per curare il fratello gravemente malato. Intanto Sara (Alessandra Monti) conosce ad un provino Lucrezia (Manuela Morabito), una ragazza che la spinge ad essere pi\u00f9 disinibita per avere successo e la introduce in un giro poco raccomandabile. Andrea (Nicola Rebeschini) la mette in guardia e cerca di farle capire che si \u00e8 innamorato di lei...\n\"La scommessa \".\nTrama.\nFranz (Luciano Federico) ha bisogno di 8 milioni per comprare un sintetizzatore e poter fare delle serate in discoteca e per procurarsi i soldi viene coinvolto da Luca (Dario Cassini) in una bisca clandestina dove, dopo la prima vittoria, perde tutto. Intanto Andrea (Nicola Rebeschini) passa un provino per recitare accanto alla grande Francesca Montini (Anna Proclemer), ma si accorge presto che quella che ha ottenuto non \u00e8 la parte del protagonista...\n\"L'ospite preziosa \".\nTrama.\nIl padre (Riccardo Vannuccini) di Stefania (Francesca Antonelli) torna dall'Africa con una donna e i suoi due figli, dicendo alla famiglia di doverli ospitare per un po'. Presto Stefi scopre che il bambino pi\u00f9 piccolo \u00e8 suo fratello e che sua madre (Marina Tagliaferri) era a conoscenza di tutto. Intanto Johnny (Claudio Lorimer) per aiutare un ragazzo albanese a ritrovare la sorella, mette nei guai Gigi (Amedeo Letizia)."}
{"id": "2545995", "revid": "326822", "url": "https://it.wikipedia.org/wiki?curid=2545995", "title": "H\u00d7H", "text": ""}
{"id": "2545999", "revid": "76963", "url": "https://it.wikipedia.org/wiki?curid=2545999", "title": "Joe Harnell", "text": "In Italia conosciamo prevalentemente le musiche di genere easy-listening che ha composto per sigle di popolarissime serie televisive e soap opera, tra cui:\nTra i tanti artisti con cui ha collaborato, vanno menzionati: Judy Garland, Frank Sinatra, Ella Fitzgerald, Marlene Dietrich, Maurice Chevalier, ha arrangiato interamente un album di Peggy Lee.\nNel 1962 riceve il premio Grammy per la sua versione strumentale di \"Fly Me to the Moon - Bossa nova\", \u00e8 il suo maggiore successo (un lavoro realizzato durante la convalescenza dopo un incidente automobilistico), il brano si piazza altissimo nella Billboard Hot 100, la Hit parade Stati Uniti d'America\n\u00c8 stato il direttore d'orchestra del \"Mike Douglas Show\" dal 1967 al 1973."}
{"id": "2546002", "revid": "1718925", "url": "https://it.wikipedia.org/wiki?curid=2546002", "title": "Formula One 2002", "text": "Formula One 2002 \u00e8 un videogioco prodotto dallo studio Liverpool della Sony, basato sulla stagione 2002 di Formula 1. Il gioco ricopre tutti e 22 i piloti partecipanti di questa stagione e tutti i 17 tracciati del calendario 2002.\nIl gioco include le funzioni di:\nNovit\u00e0 estetiche e tecniche.\nDal punto di vista tecnico Formula One 2002 \u00e8 molto migliorato rispetto al suo predecessore, e come primo impatto si vede subito dall\"'on board camera\" e dalla comparsa per la prima volta dell'interno vettura dal punto di vista del pilota. Altre novit\u00e0 riguardano la comparsa stagione Arcade e l'incremento di realismo grazie a una vettura pi\u00f9 stabile e la possibilit\u00e0 di regolare il controllo di trazione per incrementare la bravura del giocatore.\nAltre novit\u00e0.\nNuova \u00e8 la modalit\u00e0 Safety Car che consiste, una volta sbloccata, di girare con la macchina di servizio (Mercedes) su i circuiti del mondiale, facendo una prova a tempo."}
{"id": "2546011", "revid": "1318658", "url": "https://it.wikipedia.org/wiki?curid=2546011", "title": "Strasburgo", "text": "Strasburgo (: ; in francese \"Strasbourg\", ; in alsaziano \"Strossburi\", ; in tedesco \"Stra\u00dfburg\", dal latino \"Strateburgus\", letteralmente \"la citt\u00e0 delle strade\", nome alternativo dell'antica \"Argentoratum\", da cui deriva il nome della citt\u00e0 in italiano antico \"Argentina\") \u00e8 una citt\u00e0 della Francia orientale, capoluogo della regione Grande Est e del dipartimento del Basso Reno, al confine con la Germania sulla riva sinistra del Reno.\nIl nome \u00e8 tedesco perch\u00e9 in passato il territorio dell'Alsazia fu dominio sia della Francia che della Germania. \nGli abitanti sono chiamati strasburghesi (in tedesco \"Stra\u00dfburger\", in francese \"strasbourgeois\"). La citt\u00e0 fa parte di un agglomerato urbano transfrontaliero di 1\u00a0145\u00a0000 abitanti che comprende anche la citt\u00e0 tedesca di Kehl.\nStrasburgo \u00e8 sede, con Bruxelles, del parlamento europeo. Ospita, inoltre, il Consiglio d'Europa. Insieme a Basilea, Ginevra e New York fa parte delle poche citt\u00e0 al mondo che sono sede di organizzazioni internazionali di prim'ordine, pur non essendo la capitale di un paese.\nVi operano l'Universit\u00e0 di Strasburgo, la seconda pi\u00f9 importante universit\u00e0 francese, e la prestigiosa Scuola Nazionale della Pubblica Amministrazione (ENA) fondata dal presidente De Gaulle.\nGeografia fisica.\nAttraversata dall'Ill, affluente del fiume Reno, che si divide fino a formare cinque bracci nel rione occidentale (\"Petite France\") del centro storico della citt\u00e0, Strasburgo \u00e8 composta da quartieri a forte densit\u00e0 abitativa. \u00c8 situata a un'altitudine media di 140 m sul livello del mare ed \u00e8 caratterizzata da un contesto fisico pianeggiante, con leggere pendenze solo nel centro della citt\u00e0, culminanti nella zona della cattedrale, abitata fin dall'antichit\u00e0. L'est del territorio comunale \u00e8 costituito da molte isole, tagliate dai bracci del fiume canalizzato e dai canali del porto autonomo. Il nord-est e il sud-est del comune sono coperti da vaste foreste, residui dell'antica foresta renana.\nL'abbondanza di corsi d'acqua e l'affiorare della falda freatica contribuiscono a rendere il settore molto sensibile alle inondazioni, la prevenzione delle quali condiziona lo sviluppo urbano.\nClima.\nStrasburgo ha un clima semi-continentale. L'inverno \u00e8 molto freddo con neve. L'estate \u00e8 calda, ma senza eccessi.\nStoria.\nOrigini.\nIl sito su cui sorge Strasburgo fu inizialmente occupato dall'accampamento militare romano di \"Argentoratae\" (da cui il primo nome latino della citt\u00e0, \"Argentoratum\") dopo le campagne di Germanico del 14-16, all'interno della provincia di Germania superiore. A partire dal IV secolo Strasburgo fu sede di un vescovato.\nPresso le sue porte fu combattuta la battaglia del 357 tra gli Alemanni e l'imperatore Giuliano, il quale riusc\u00ec a respingerli, facendo prigioniero il loro re Cnodomario. Pochi anni pi\u00f9 tardi, nel 361, Giuliano diventava imperatore romano. Il 2 gennaio 366, approfittando della superficie ghiacciata del Reno, fu sferrato un nuovo attacco, e all'inizio del V secolo gli Alemanni si insediarono nell'area dell'odierna Alsazia e in una grande parte dell'attuale Svizzera.\nNel corso del V secolo la citt\u00e0 pass\u00f2 dal dominio degli Alemanni a quello degli Unni e poi dei Franchi; nell'842 vi venne siglato il giuramento di Strasburgo.\nMedioevo.\nGrande centro di scambi commerciali nel tardo medioevo, nel 1262 divent\u00f2 una citt\u00e0 libera dell'Impero. Negli anni successivi al 1520 la citt\u00e0 fece propria la dottrina religiosa di Martin Lutero, i cui seguaci nel secolo successivo fondarono a Strasburgo una loro universit\u00e0.\nPresumibilmente Strasburgo \u00e8 la citt\u00e0 citata come \"Argentina\" da Sarpi nella Storia del concilio tridentino.\nStoria moderna.\nLa Francia annett\u00e9 Strasburgo nel 1681, sotto il regno di Luigi XIV, e la conquista viene ratificata dal trattato di Ryswick nel 1697. La politica di intolleranza religiosa verso i protestanti adottata in Francia con l'editto di Fontainebleau non pot\u00e9 essere applicata a Strasburgo. Questa relativa tolleranza, unita alla crescita dell'industria e del commercio, port\u00f2 la popolazione cittadina a triplicare fino ad arrivare a 150.000 abitanti.\nL'inno nazionale francese \"Canto per l'Esercito del Reno\", conosciuto come \"La Marsigliese\", venne composto a Strasburgo il 25 aprile 1792 da Claude Joseph Rouget de Lisle durante una cena organizzata dal sindaco, Philippe-Fr\u00e9d\u00e9ric de Dietrich.\nStoria contemporanea.\nNel 1870, durante la guerra franco-prussiana, Strasburgo sub\u00ec un duro assedio dei prussiani che si protrasse per pi\u00f9 di un mese. Il 15 settembre la guarnigione francese dovette alzare bandiera bianca e abbandonare la citt\u00e0. \nDopo la battaglia di Sedan del 1870, cui segu\u00ec la sconfitta francese e la firma del trattato di Francoforte nel 1871, la citt\u00e0 torn\u00f2 a far parte del \"Reichsland\" di Alsazia-Lorena dell'impero tedesco guidato da Otto von Bismarck. L'avvenimento fece nascere nei francesi il sentimento del revanscismo.\nStrasburgo divenne nuovamente francese dopo la prima guerra mondiale, con la sigla nel 1919 del trattato di Versailles. Fu occupata dai tedeschi dal 1940 al 1945. Durante la guerra la monumentale sinagoga Quai Kl\u00e9ber di Strasburgo venne distrutta dai nazisti.\nLa linea del fronte tra Francia e Germania che nei secoli ha attraversato Strasburgo e la sua regione ha diviso anche le comunit\u00e0 e le famiglie, spesso trovatesi su fronti opposti nei diversi conflitti. Per questo il monumento cittadino ai caduti di tutte le guerre raffigura una madre che regge i corpi di due figli volutamente nudi, cio\u00e8 privi di qualsiasi divisa o insegna riconducibile a una particolare fazione.\nNel 1949 Strasburgo fu scelta come sede del Consiglio d'Europa, mentre dal 1952 \u00e8 sede del parlamento europeo.\nL'11 dicembre 2018 la zona del Christkindelsm\u00e4rik, a breve distanza dalla sede del parlamento europeo, \u00e8 stata teatro di un grave attentato terroristico.\nMonumenti e luoghi d'interesse.\nIl luogo pi\u00f9 famoso della citt\u00e0 \u00e8 costituito dal suo centro storico, noto con il nome di \"Grande \u00cele\", inserito nel 1988 nell'elenco dei Patrimoni dell'umanit\u00e0 dell'UNESCO. Nel 2017 il sito tutelato dall'Unesco \u00e8 stato esteso anche alla Neustadt, costruita durante il periodo di governo tedesco (1871-1914).\nLingue e dialetti.\nLa lingua storica di Strasburgo, come in gran parte della regione, \u00e8 il dialetto alsaziano, variante del tedesco alemanno, parzialmente del francone renano e del francone settentrionale, influenzato dal francese. Oggi \u00e8 parlato quasi esclusivamente dalle vecchie generazioni; tuttavia in buona parte delle vie del centro storico \u00e8 installata una segnaletica bilingue, come anche, per esempio, a Colmar o Mulhouse. Durante una visita alla citt\u00e0 nel novembre 1988 Giovanni Paolo II si rivolse alla popolazione in alsaziano.\nCultura.\nAltre istituzioni culturali.\nL'Osservatorio astronomico di Strasburgo fu fondato nel 1881.\nMedia.\nStrasburgo \u00e8 la sede sociale del canale televisivo franco-tedesco Arte.\nAmministrazione.\nIl territorio cittadino conta pi\u00f9 del 60% della popolazione della comunit\u00e0 urbana di Strasburgo, che ha in totale abitanti su . Fra il 1990 e il 1999 la popolazione \u00e8 aumentata del 6,5%. La popolazione attiva \u00e8 di abitanti.\nUn \"progetto di distretto europeo\" fra Germania e Francia (Eurodistrict) dovrebbe portare ad un'amministrazione comune degli residenti dell'agglomerazione di Strasburgo e dell'Ortenau.\nCantoni.\nFino al 2014 i confini del comune di Strasburgo coincidevano con quelli dell'arrondissement di Strasburgo-Citt\u00e0, suddiviso in dieci cantoni.\nA seguito della riforma approvata con decreto del 18 febbraio 2014, attuata dopo le elezioni dipartimentali del 2015, sono stati acquisiti alcuni cantoni dell'Arrondissement di Strasburgo-Campagna, mentre altri sono stati accorpati. La nuova suddivisione, rinominata arrondissement di Strasburgo, conta ora undici cantoni, di cui sei rientrano esclusivamente nel territorio della citt\u00e0 di Strasburgo:\nQuartieri.\nLa citt\u00e0 \u00e8 suddivisa in quindici quartieri amministrativi:\nIstituzioni europee.\nAnche per la sua identit\u00e0 binazionale e biculturale, Strasburgo \u00e8 diventata una delle capitali dell'Unione europea. Oggi \u00e8 sede di importanti istituzioni quali il parlamento europeo (insieme a Bruxelles e Lussemburgo), il Consiglio d'Europa e la Corte europea dei diritti dell'uomo. La citt\u00e0 ospita anche organismi europei come il comando dell'Eurocorps, il centro informatico di Europol e la Farmacopea europea.\nSindaci.\nAlcuni sindaci della citt\u00e0:\nL'attuale sindaco con mandato (2014-2020) \u00e8 Roland Ries, del PS.\nGemellaggi.\nLa citt\u00e0 di Strasburgo \u00e8 gemellata con:\nCooperazioni.\nLa citt\u00e0 di Strasburgo partecipa a progetti di cooperazione internazionale con:\nInfrastrutture e trasporti.\nStrasburgo \u00e8 dotata di una rete tranviaria costituita da sei linee, l'asse portante del trasporto pubblico locale, a cui si aggiunge una rete di ventitr\u00e9 linee bus.\nLa rete tranviaria \u00e8 dotata di parcheggi scambiatori.\nStemma.\nLo stemma con una banda trasversale rossa su campo bianco \u00e8 il risultato dell'inversione cromatica del blasone del vescovo della citt\u00e0. Ci\u00f2 si deve alla rivolta dei cittadini strasburghesi nel medioevo contro l'autorit\u00e0 ecclesiastica (similmente a quanto accadde a Basilea) per affermare la loro indipendenza dal prelato che conserv\u00f2 l'autorit\u00e0 solo sulle campagne circostanti.\nSport.\nIl 15 maggio 2002 la quarta tappa del Giro d'Italia 2002 si \u00e8 conclusa a Strasburgo con la vittoria dell'australiano Robbie McEwen."}
{"id": "2546012", "revid": "767487", "url": "https://it.wikipedia.org/wiki?curid=2546012", "title": "Wilkinson Championships 1996", "text": "Il Wilkinson Championships 1996 \u00e8 stato un torneo di tennis giocato sull'erba. \n\u00c8 stata la 18\u00aa edizione del torneo, che fa parte della categoria World Series\nnell'ambito dell'ATP Tour 1996 e della Tier III nell'ambito del WTA Tour 1996.\nSia il torneo maschile che quello femminile si sono giocati a Rosmalen, vicino 's-Hertogenbosch nei Paesi Bassi, dal 10 al 22 giugno 1996.\nCampioni.\nSingolare maschile.\n Richey Reneberg ha battuto in finale St\u00e9phane Simian 6\u20134, 6\u20130\nSingolare femminile.\n Anke Huber ha battuto in finale Helena Sukov\u00e1 6\u20134, 7\u20136\nDoppio maschile.\n Paul Kilderry / Pavel V\u00edzner hanno battuto in finale Anders J\u00e4rryd / Daniel Nestor 7\u20135, 6\u20133\nDoppio femminile.\n Larisa Neiland / Brenda Schultz hanno battuto in finale Kristie Boogert / Helena Sukov\u00e1 6\u20134, 7\u20136"}
{"id": "2546014", "revid": "7", "url": "https://it.wikipedia.org/wiki?curid=2546014", "title": "Dave van Ronk", "text": ""}
{"id": "2546018", "revid": "834", "url": "https://it.wikipedia.org/wiki?curid=2546018", "title": "Monsignor Fisichella", "text": ""}
{"id": "2546019", "revid": "2184720", "url": "https://it.wikipedia.org/wiki?curid=2546019", "title": "Affari di famiglia (serie televisiva)", "text": "Affari di famiglia \u00e8 una serie della Radiotelevisione della Svizzera italiana. Ideata e prodotta da Erica Bottega. Regia di Chris Guidotti e Marco Maccaferri. Realizzazione di Polivideo SA.\nLa prima stagione ha debuttato il 25 dicembre 2004 su \"RSI LA1\", mentre la sesta e ultima stagione si \u00e8 conclusa il 27 dicembre 2013.\nTrama della serie.\nLa storia narra le vicissitudini di una famiglia svizzero italiana che coinvolge 3 generazioni, nonni zii, figli, cugini e nipoti. L'idea alla base di Affari di famiglia consiste nel contrapporre due mondi e metterli a confronto: il nostro vecchio mondo tradizionale, con il suo linguaggio, le sue metafore, i suoi punti di riferimento e un mondo pi\u00f9 giovane, con il suo desiderio di \"metropoli\", con i suoi gusti nuovi studi e nuove professioni.\nAmbientazione.\nLe vicende si svolgono nel Locarnese, nel Canton Ticino (in Svizzera), e pi\u00f9 precisamente in un vigneto di Tenero, nelle citt\u00e0 di Locarno e Ascona e a volte negli studios. Dalla quarta stagione come location c'\u00e8 anche l'agriturismo di Gabriele. Dalla sesta serie si \u00e8 anche aggiunta la Piazza Riforma di Lugano, e l'USI (Universit\u00e0 della Svizzera italiana).\nEpisodi.\nLa prima stagione \u00e8 andata in onda durante le festivit\u00e0 natalizie, dal 25 dicembre 2004 al 6 gennaio 2005, composta da 13 episodi. La seconda \u00e8 stata trasmessa sempre durante le festivit\u00e0, dal 26 dicembre 2005 al 6 gennaio 2006 ed \u00e8 formata da 12 episodi.\nLa terza stagione \u00e8 stata mandata in onda dal 22 novembre all'11 dicembre 2008; \u00e8 la stagione pi\u00f9 lunga della serie assieme alle successive con 20 episodi. La quarta stagione \u00e8 iniziata il 12 dicembre ed \u00e8 terminata il 31 dicembre 2009. La quinta stagione ha preso avvio il 5 dicembre e si \u00e8 conclusa il 30 dicembre 2011. La sesta e ultima stagione \u00e8 andata in onda dal 2 dicembre 2013 al 27 dicembre 2013 con un ascolto medio del 44,1%."}
{"id": "2546024", "revid": "114493596", "url": "https://it.wikipedia.org/wiki?curid=2546024", "title": "Gran Premio d'Italia 1985", "text": "Il Gran Premio d'Italia 1985 \u00e8 stata la dodicesima prova del Campionato mondiale di Formula 1 1985. Ha visto la vittoria di Alain Prost, seguito da Nelson Piquet e da Ayrton Senna. \u00c8 stato l'ultimo Gran Premio che ha visto il vincitore cingere la corona d'alloro.\nNote.\nSalvo diverse indicazioni i dati sono tratti da "}
{"id": "2546028", "revid": "37401", "url": "https://it.wikipedia.org/wiki?curid=2546028", "title": "Titoli scacchistici", "text": "I titoli scacchistici sono attribuiti dalla FIDE agli scacchisti che hanno conseguito dei particolari risultati. Questi sono in genere il raggiungimento di un determinato punteggio Elo e l'ottenere delle buone prestazioni in tornei tra i cui partecipanti vi siano giocatori gi\u00e0 in possesso del titolo (ottenendo cos\u00ec le norme, tappe intermedie necessarie per la concessione definitiva del titolo). La vittoria o un alto piazzamento in determinati tornei (come i Mondiali giovanili) possono garantire automaticamente (cio\u00e8 senza la necessit\u00e0 di essere in possesso degli altri requisiti) il titolo: ad esempio il vincitore del Mondiale juniores diventa automaticamente Grande maestro.\nUna volta concessi, i titoli durano per tutta la vita, e non possono essere ritirati salvo gravi violazioni regolamentari. I titoli aperti sia ai giocatori che alle giocatrici vengono definiti \"assoluti\", esistono titoli riservati alle donne, con requisiti minori rispetto a quelli \"open\". Alcune giocatrici sono in possesso sia dei titoli femminili (\"grande maestro femminile\", \"maestro internazionale femminile\", ecc), che di quelli assoluti.).\nVi sono anche titoli riservati agli scacchi per corrispondenza, alla composizione scacchistica (composizione o soluzione di problemi e/o studi) e agli arbitri.\nGioco per corrispondenza.\nNel gioco per corrispondenza, i titoli (assegnati dall'International Correspondence Chess Federation) sono quelli di grande maestro per corrispondenza, \"Senior Internazional Master\" e di \"maestro internazionale\". I titoli sono registrati e riconosciuti presso la FIDE .\nTitoli per la composizione.\nLa FIDE, tramite la WFCC (\"World Federation for Chess Composition\") attribuisce vari titoli per la composizione e la soluzione di studi e di problemi.\nTitoli nazionali.\nAlcune Federazioni scacchistiche attribuiscono ai propri giocatori il titolo di \"Maestro Nazionale\". Ciascuna Federazione \u00e8 libera di stabilire i propri criteri per l'attribuzione del titolo, che non \u00e8 riconosciuto dalla FIDE. Tra le nazioni che attribuiscono il titolo di Maestro Nazionale vi sono gli USA, il Canada, l'Inghilterra, la Russia, l'Australia, la Nuova Zelanda e l'Italia. Altre nazioni hanno cessato di attribuire il titolo di Maestro Nazionale dopo l'istituzione da parte della FIDE del titolo di Maestro FIDE. "}
{"id": "2546029", "revid": "1543377", "url": "https://it.wikipedia.org/wiki?curid=2546029", "title": "Stella Artois Championships 1996", "text": "Il Queen's Club Championships 1996 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 94\u00aa edizione del Queen's Club Championships, \nche fa parte della categoria ATP World Series nell'ambito dell'ATP Tour 1996.\nSi \u00e8 giocato al Queen's Club di Londra in Inghilterra, dal 10 al 17 giugno 1996.\nCampioni.\nSingolare.\n Boris Becker ha battuto in finale Stefan Edberg 6\u20134, 7\u20136 (7\u20133)\nDoppio.\n Todd Woodbridge / Mark Woodforde hanno battuto in finale S\u00e9bastien Lareau / Alex O'Brien 6\u20132, 6\u20137, 6\u20133"}
{"id": "2546036", "revid": "92723", "url": "https://it.wikipedia.org/wiki?curid=2546036", "title": "San Atto", "text": ""}
{"id": "2546037", "revid": "247222", "url": "https://it.wikipedia.org/wiki?curid=2546037", "title": "Pollo e champagne/Concertino", "text": "Pollo e champagne/Concertino \u00e8 un 45 giri delle Gemelle Kessler, pubblicato nel 1961 dalla Polydor.\nIl disco.\nLe Kessler vengono lanciate in Italia da \"Giardino d'inverno\", programma televisivo di grande successo iniziato il 21 gennaio 1961, con la regia di Antonello Falqui, l'orchestra diretta dal maestro Bruno Canfora, le coreografie di Don Lurio e la partecipazione di Henry Salvador e del Quartetto Cetra: in questo programma le gemelle lanciarono i brani \"Pollo e champagne\" e \"Concertino\", contenuti nel loro 45 giri di debutto.\nLa copertina raffigura le gemelle in costume in un paesaggio montano, appoggiate ad un albero su una gamba sola; la stessa foto verr\u00e0 utilizzata nel 45 giri successivo, \"Da-da-un-pa/Monoton Blues\".\nPollo e champagne.\n\"Pollo e champagne\", scritta da Dino Verde e Bruno Canfora, \u00e8 il primo successo italiano delle gemelle: una canzone spensierata ed orecchiabile, ma con un arrangiamento musicale curato dallo stesso Canfora che riecheggia lo swing ed il jazz delle grandi orchestre (che del resto avevano formato musicalmente il maestro).\nNel testo di Verde le gemelle rimpiangono la citt\u00e0 di Parigi, descrivendola (celebre l'incipit del brano, \"\u00abOh mon cheri, / non vedo l'ora di tornare a Paris, / e camminare sotto braccio con te...\u00bb\") e si augurano di poterci tornare per pranzare, come recita il titolo, con \"pollo e champagne\".\nConcertino.\nIl lato B del primo 45 giri delle Kessler contiene la cover di \"Concertino\", che era stato un successo del 1959 del Quartetto Cetra: scritta da Garinei e Giovannini su musica del maestro Gorni Kramer, era stata la sigla dello spettacolo televisivo musicale \"Buone vacanze\", ed era gi\u00e0 stato reinterpretato da altri artisti, come Flo Sandon's nel 1960.\nL'arrangiamento della versione delle Kessler non si discosta molto da quello dell'originale: ne rallenta leggermente il tempo ed accentua le atmosfere jazzate."}
{"id": "2546044", "revid": "80598", "url": "https://it.wikipedia.org/wiki?curid=2546044", "title": "Pollo e champagne", "text": ""}
{"id": "2546045", "revid": "122327079", "url": "https://it.wikipedia.org/wiki?curid=2546045", "title": "Eudy Simelane", "text": "Carriera.\nGiocatrice dello Springs Home Sweepers F.C. e capitano della Nazionale sudafricana, era anche un'attivista per i diritti LGBT. Omosessuale dichiarata, fu uccisa durante uno \"stupro correttivo\", fenomeno diffuso in Sudafrica."}
{"id": "2546046", "revid": "287204", "url": "https://it.wikipedia.org/wiki?curid=2546046", "title": "Stella Artois Championships 1996 - Singolare", "text": "Il singolare del Stella Artois Championships 1996 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma quest'anno non ha partecipato.\nBoris Becker ha battuto in finale 6\u20134, 7\u20136 (7\u20133) Stefan Edberg.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2546051", "revid": "371529", "url": "https://it.wikipedia.org/wiki?curid=2546051", "title": "Ray Mercer", "text": "Soprannominato \"Merciless\" (\"Senza piet\u00e0\"), ha un record di 36-7-1 (con 26 successi prima del limite). Nel corso della sua carriera ha anche affrontato atleti prestigiosi come Lennox Lewis, Evander Holyfield, Wladimir Klitschko e Larry Holmes.\nHa vinto la medaglia d'oro alle Olimpiadi di Seoul nel 1988. Dal 2004 ha anche intrapreso la carriera da kickboxer. Nel suo primo match \u00e8 stato sconfitto da Musashi."}
{"id": "2546052", "revid": "114637722", "url": "https://it.wikipedia.org/wiki?curid=2546052", "title": "Ideogrammi (album)", "text": "Ideogrammi \u00e8 il 20\u00ba album da studio di Patty Pravo, pubblicato nel 1994 dall'etichetta discografica di David Zard, stampato solo su compact disc e mai pi\u00f9 ristampato; uscito contemporaneamente sia in Italia che in Cina.\nViene inserito nella categoria degli album folk perch\u00e9, inciso dopo il viaggio in Cina della cantante, sente una forte influenza della musica tradizionale locale.\nIl disco.\nIl ritorno discografico di Patty Pravo, dopo quattro anni di silenzio, \u00e8 molto atteso.\nNel frattempo, le cronache portano l'artista in Cina, prima artista Occidentale ad esibirsi in quel paese.\nIl 6 ottobre esce il tanto atteso nuovo album della cantante, co-prodotto con David Zard.\nCritica.\nL'album \u00e8 decisamente poco commerciale, infatti non decolla come dovrebbe. Due dei brani inclusi nell'album, \"Ultimo Impero\" e \"Sogni\" appaiono fin troppo simili ai brani \"I Want To Live\" e \"Red Rain\" inclusi nell'album \"Filigree &amp; Shadow\" del gruppo inglese This Mortal Coil: riappare dunque, per la produzione discografica della Pravo, l'odore di \"plagio\", ma la polemica si spegne subito."}
{"id": "2546059", "revid": "838137", "url": "https://it.wikipedia.org/wiki?curid=2546059", "title": "Stella Artois Championships 1996 - Doppio", "text": "Il doppio del Stella Artois Championships 1996 \u00e8 stato un torneo di tennis facente parte dell'ATP Tour.\nTodd Martin e Pete Sampras erano i detentori del titolo, ma solo Martin ha partecipato quest'anno facendo coppia con Scott Davis.\nDavis e Martin hanno perso nel 1\u00ba turno contro Stefan Edberg e Petr Korda.\nTodd Woodbridge e Mark Woodforde hanno battuto in finale 6\u20133, 7\u20136 S\u00e9bastien Lareau e Alex O'Brien.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2546060", "revid": "76963", "url": "https://it.wikipedia.org/wiki?curid=2546060", "title": "Shannon Briggs", "text": "Soprannominato \"The Cannon\", \u00e8 stato campione WBO dei pesi massimi dal 2006 al 2007. Detiene il record per il maggior numero di KO realizzati al primo round nella storia della categoria, con trentasette successi alla prima ripresa.\nBiografia.\nNato a Brooklyn e cresciuto nel quartiere di Brownsville, lo stesso dove trascorse l'infanzia Mike Tyson, per un periodo della sua adolescenza non ebbe una casa in cui vivere e durante l'infanzia gli fu diagnosticato l'asma. Sua madre mor\u00ec per un'overdose di eroina il 4 dicembre 1996, il giorno del suo venticinquesimo compleanno.\nSi appassion\u00f2 alla boxe all'et\u00e0 di diciassette anni: dopo aver vinto i Golden Gloves a New York, nel 1991 partecip\u00f2 ai Giochi Panamericani perdendo in finale contro F\u00e9lix Sav\u00f3n e conquistando quindi l'argento. L'anno successivo vinse il campionato nazionale dei dilettanti e decise di passare al professionismo.\nCarriera.\nBriggs riusc\u00ec a rimanere imbattuto per i suoi primi venticinque incontri subendo la sua prima sconfitta solo nel 1996, quando fu battuto in tre riprese da Darroll Wilson. Il 22 novembre 1997, ad Atlantic City, affront\u00f2 il leggendario campione George Foreman sconfiggendolo ai punti per decisione non unanime in un discusso match e diventando il campione del mondo dei pesi massimi per la WBA e la IBF; incapace di mandarlo KO, il vecchio campione riusc\u00ec comunque a rompere il naso di Briggs.\nL'incontro seguente, disputatosi il 28 marzo 1998, segna per Briggs la perdita del titolo contro Lennox Lewis, gi\u00e0 campione WBC, venendo sconfitto per KO tecnico alla quinta ripresa. Negli anni seguenti ha cominciato a praticare anche la Kickboxing, alternandola alla boxe ma senza combattere contro avversari di grande livello; si ricorda per\u00f2 la vittoria contro Ray Mercer, messo KO alla settima ripresa nell'agosto 2005.\nIl 4 novembre 2006 ha sconfitto Sergei Liakhovich per KO tecnico al dodicesimo round, vincendo la versione WBO del titolo mondiale. Il 10 marzo 2007 avrebbe dovuto affrontare Sultan Ibragimov per la difesa del titolo, ma poche settimane prima dell'incontro Briggs \u00e8 stato colpito dalla polmonite e il match \u00e8 stato rinviato. Il 2 giugno si \u00e8 battuto con Ibragimov, perdendo ai punti dopo dodici riprese e lasciando il titolo.\nIl 16 ottobre 2010, ad Amburgo, ha affrontato Vitali Klitschko per il titolo WBC: pur perdendo solo ai punti, Briggs ha sub\u00ecto una dura lezione e ha riportato anche alcune fratture. In seguito a questa sconfitta il 22 ottobre ha annunciato il suo ritiro dal pugilato.\nNei primi mesi del 2014 annuncia il suo ritorno alla boxe e nel corso dell'anno combatt\u00e9 in ben sei occasioni, seppur contro avversari poco quotati, trionfando in tutti gli incontri disputati. Successivamente \u00e8 diventato famoso in rete grazie al suo grido di battaglia \"Let's go Champ!\" con il quale sfida ossessivamente i detentori del titolo mondiale Volodymyr Kly\u010dko e David Haye in ogni occasione, giungendo addirittura a perseguitarli alle conferenze stampa, in palestra e al ristorante. I video di questi incontri sono diventati virali su YouTube. "}
{"id": "2546062", "revid": "1777856", "url": "https://it.wikipedia.org/wiki?curid=2546062", "title": "Noi donne", "text": "Noi donne \u00e8 una rivista mensile italiana fondata nel 1944. \u00c8 stata organo dell'Unione Donne in Italia fino al 1990. Ha ospitato nel corso della sua storia molte delle principali voci del femminismo italiano.\nStoria.\nIl titolo della rivista si rif\u00e0 a quello di un altro giornale fondato durante la guerra di Spagna e poi stampato anche a Parigi nel novembre 1937 come foglio clandestino, per iniziativa delle antifasciste in esilio Teresa Noce e Xenia Silberberg.\n\"Noi Donne\" fu rifondata durante la Resistenza come organo dei Gruppi di difesa della donna e dopo la Liberazione divenne l'organo dell'UDI.\nNel luglio del 1944 \"Noi Donne\" esce dalla clandestinit\u00e0 ed \u00e8 stampato a Napoli sotto la direzione di Laura Bracco, con l'aiuto di Nadia Spano e la collaborazione di Rosetta Longo. Successivamente la redazione e l\u2019amministrazione vengono trasferite a Roma e a Laura Bracco si affianca questa volta a Vittoria Giunti, insegnante che usciva dalla lotta antifascista clandestina.\nSecondo Marisa Rodano gli scopi del giornale erano chiari: essere un giornale per tutte le donne, costituire un legame per tutte le energie femminili vogliose di battersi per sconfiggere il fascismo e partecipare direttamente alla costruzione di un\u2019Italia diversa, far conoscere la lotta delle donne nell'Italia occupata, sollecitare nell'Italia liberata lo sviluppo di un movimento di donne.\nLa tecnica utilizzata dalla rivista consisteva in un foglio politico che, allo stesso momento per\u00f2, non rinunciava a parlare di temi che \u201ctradizionalmente le donne sono abituate a trovare nei periodici ad esse diretti: narrativa, moda, cucina...\u201d.\nFra le scelte editoriali assunte sin dai primi anni ci fu quella dell'interclassismo: la rivista intendeva combattere per i diritti delle donne mettendo da parte le divisione di classe. Un'altra scelta di fondo fu quella di dare la precedenza all'aspetto economico della questione femminile, e quindi innanzitutto alla lotta per la parit\u00e0 salariale, e poi a quelle per l'abolizione del licenziamento per matrimonio o per l'ammissione alle carriere statali. Prima degli anni settanta \"Noi Donne\" era l'unico settimanale che portasse avanti la battaglia per l'emancipazione femminile.\nTra le collaboratrici e i collaboratori di \"Noi donne\" si possono citare Ada Gobetti, Camilla Ravera, Nadia Gallico Spano, Anna Maria Ortese, Marguerite Duras, Giovanna Pajetta, Umberto Eco, Gianni Rodari, Maria Antonietta Macciocchi, Ellekappa, Franca Fossati, Pat Carra, Roberta Tatafiore, Cristina Gentile, Ida Magli, Mariella Gramaglia, Bia Sarasini, Silvia Neonato, Anna Maria Crispino, Nadia Tarantini, Patrizia Carrano, Maria Rosa Cutrufelli, Valentina Savioli, Adriano Sofri, Rosi Braidotti.\nInizialmente mensile, negli anni successivi la periodicit\u00e0 diventer\u00e0 quindicinale e poi settimanale sotto la lunga direzione di Giuliana Dal Pozzo e di Miriam Mafai.\nNel 1969 cambi\u00f2 la forma giuridica del periodico, in quanto si trasform\u00f2 in cooperativa delle redattrici.\nNel corso degli anni settanta la rivista ebbe il suo momento di massima distribuzione, arrivando a punte di seicentomila copie a numero grazie alla diffusione militante. Il giornale fu protagonista delle battaglie per la parit\u00e0 di salario, per il divorzio, l'aborto e la tutela della maternit\u00e0. Durante la direzione di Giuliana Dal Pozzo e di Miriam Mafai la periodicit\u00e0 divent\u00f2 quindicinale e poi settimanale prima di tornare ad essere mensile nel 1981, mantenendo tale modulazione fino al dicembre 2016 quando, sospese le edizioni in versione cartacea, si potenziano le varie declinazioni diffuse virtualmente: dal sito al settimanale on line fino ai social.\nIn seguito al IX Congresso dell'UDI nel 1973 cambi\u00f2 anche l'impostazione della rivista, che fino ad allora era stata ispirata ad una visione marxista e perci\u00f2 si occupava prevalentemente dei problemi economici delle donne. Negli anni settanta \"Noi Donne\" inizi\u00f2 a trattare anche i temi pi\u00f9 tipici della riflessione femminista, come la critica dei ruoli sociali, maschile e femminile. Per contribuire su questi temi divennero collaboratrici del periodico esperte come Carla Ravaioli e Elena Gianini Belotti.\nLa crisi economica port\u00f2 prima a un tentativo di restyling nel 1998, poi a una drastica riduzione della tiratura, infine alla dolorosa scelta di uscire dalle edicole e di ridimensionare la produzione, cosa che port\u00f2 moltissimi a credere erroneamente che nel gennaio 2000 la rivista avesse chiuso .\n\"Noi Donne\" nel terzo millennio.\nIl giornale arriva alle soglie del 2000 nel pieno di una pesante crisi finanziaria che viene superata, grazie ad una profonda riorganizzazione, e grazie ad un riassestamento interno e ad un riposizionamento nel mercato editoriale. Tale fase \u00e8 stata espressione della generosit\u00e0 e professionalit\u00e0 che tante amiche hanno messo a disposizione di una rinnovata rete di contatti e contaminazioni avviata sotto la direzione di Tiziana Bartolini.\nAttualmente \u00e8 reperibile per abbonamento o presso le librerie Feltrinelli.\nIl sito e il settimanale on line, sono la conferma dell\u2019impegno al servizio di un progetto editoriale di genere che ha mostrato di saper essere dinamico, aperto alle innovazioni anche tecnologiche e sensibile alle potenzialit\u00e0 della rete e dei social media.\nDirettori.\nIn ordine cronologico le giornaliste che hanno diretto \u2018\"Noi Donne\"\u2019 dal 1944: "}
{"id": "2546064", "revid": "35707", "url": "https://it.wikipedia.org/wiki?curid=2546064", "title": "Noi Donne", "text": ""}
{"id": "2546065", "revid": "1543377", "url": "https://it.wikipedia.org/wiki?curid=2546065", "title": "Wade Lewis", "text": "Soprannominato \"Rock\", ha un record attuale di 14-20-1."}
{"id": "2546066", "revid": "6923", "url": "https://it.wikipedia.org/wiki?curid=2546066", "title": "Faber-Castell", "text": "Faber-Castell \u00e8 un'azienda tedesca, diffusa in pi\u00f9 di cento paesi.\nStoria.\nFondata nel 1761 da Kaspar Faber a Norimberga, divenne famosa grazie alla produzione di matite. Da circa il 1880 fino al 1975 la Faber-Castell \u00e8 stata anche uno dei principali produttori di regoli calcolatori. Produce ogni tipo di materiale di cancelleria. Questa la gamma dei prodotti:\nL'azienda \u00e8 conosciuta per le sue penne artistiche PITT che usano un inchiostro di china senza acidi e adatto per l'archiviazione."}
{"id": "2546070", "revid": "1543377", "url": "https://it.wikipedia.org/wiki?curid=2546070", "title": "Adam Richards", "text": "Soprannominato \"The Swamp Donkey\", ha al 2010 un record di 23-3, con 15 successi prima del limite."}
{"id": "2546071", "revid": "15756", "url": "https://it.wikipedia.org/wiki?curid=2546071", "title": "Batzarro", "text": "Batzarro (Wayne Bruce) \u00e8 un personaggio dei fumetti DC Comics. \u00c8 un doppione invertito di Batman, cos\u00ec come Bizzarro lo \u00e8 di Superman. Mentre la versione Bizzarro di Batman fece la sua prima comparsa nella continuit\u00e0 pre-Crisi in \"World's Finest Comics\" n. 156 (marzo 1966), la sua prima apparizione nella continuit\u00e0 post-Crisi fu in \"Superman/Batman\" n. 20 (giugno 2005), che fu scritto da Jeph Loeb. Loeb inser\u00ec segretamente il personaggio in un pannello in \"Superman\" n. 181 (aprile 2002), in cui la silhouette di Batzarro comparve in una finestra di un autobus.\nCaratteristiche del personaggio.\nLe sue origini sono sconosciute, ma il suo modo di parlare \u00e8 quasi identico a quello di Bizzarro. Proprio come Bizzarro ha una \"S\" al contrario sul petto, Batzarro possiede il simbolo di Batman a testa in gi\u00f9. Possiede anche una cintura d'utilit\u00e0 come quella di Batman, tuttavia la indossa all'in gi\u00f9, con gli scomparti segreti aperti. Si autodefinisce inoltre il \"Peggiore Detective del Mondo\". Utilizza una larga catena d'acciaio come arma e rampino, e nient'altro. Sembra che gli manchino gli occhi e ha i denti devastati dalla carie. Inoltre ha affermato, al contrario di ci\u00f2 che successe a Batman, di aver assassinato i suoi genitori. Batzarro ha anche l'abitudine di pensare a voce alta, spesso ripetendo ci\u00f2 che era gi\u00e0 stato affermato dalla sua mente, proprio l'opposto dell'abitudine di Batman di contemplare in silenzio.\nStoria.\nNella sua prima apparizione in \"Superman/Batman\", Batzarro present\u00f2 s\u00e9 stesso a Bizzarro come \"Batzarro, il Peggiore Detective del Mondo\". Lo si vide con due pistole, uccidere una coppia che camminava per Crime Alley, opposto delle origini di Batman. Bizzarro si sent\u00ec triste per lui dato che non usciva molto a causa della sua scarsit\u00e0 di amici. Batzarro afferm\u00f2 che egli veniva dallo stesso posto di Bizzarro e che voleva essere un eroe proprio come il suo idolo, Batman. Bizzarro si offr\u00ec di formare con lui una squadra e Batzarro accett\u00f2. I due si strinsero la mano e subito Bizzarro si sent\u00ec strano. Batzarro ne fu divertito e rivel\u00f2 un frammento di Kryptonite blu che trov\u00f2 dopo la pioggia di meteoriti. Bizzarro vol\u00f2 via e ritorn\u00f2 normale e disse a Batzarro che sarebbe tornato per aiutarlo a risolvere i casi di omicidi che Batzarro aveva appena commesso. Batzarro lo ringrazi\u00f2 e promise di non tornare sulla scena del crimine per non contaminare gli indizi (\u00e8 da notare che l'intera discussione fu svolta nella lingua negativa di Bizzarro).\nAl tempo sembr\u00f2 che sebbene Batzarro tentasse di aiutare Batman, il suo linguaggio e i suoi modi rendevano difficile esserne sicuri. Secondo Bizzarro \"Lui no viene da stesso posto di Bizzarro #1. Questo \u00e8 perch\u00e9 noi cos\u00ec diversi\". Potrebbe essere un clone fallito di Batman o un Batman di un altro pianeta o di un'altra realt\u00e0. Tuttavia, \u00e8 probabile che questa affermazione fu effettivamente invertita dovuto al linguaggio di Bizzarro. Quindi, pu\u00f2 essere letto come dice Batzarro, cio\u00e8 che egli proviene dallo stesso luogo di Bizzarro, ed \u00e8 per questo che sono cos\u00ec simili. Fu rivelato che Batzarro fu creato dal Joker, quindi deriva dallo stesso luogo d'origine di Bizzarro #1. Furono entrambi creati dal Joker.\nBatzarro incontr\u00f2 apparentemente la sua fine quando intralci\u00f2 il cammino di una pallottola sparata dal Joker per salvare la vita del suo idolo in \"Superman/Batman\" n. 24. Prima di ci\u00f2, Batman non seppe mai dell'esistenza di Batzarro e il Joker gli disse di averlo creato in modo da avere il piacere di uccidere \"un Batman\". Batzarro fu visto l'ultima volta intrappolato nella Zona Fantasma da Bizzarro nel tentativo di guarirlo.\nTuttavia, riapparve nello speciale \"Infinite Halloween\" con Bizzarro, che sembr\u00f2 aver avuto successo nel ristabilirlo. Apparve essere divenuto un combattente del crimine pi\u00f9 intelligente e competente. Bizzarro sembr\u00f2 disapprovare i suoi metodi e lo chiam\u00f2 il \"Non-Bruce\". Da notare che questa storia ebbe luogo prima di \"Detective Comics\" n. 822 quando l'Enigmista era ancora un truffatore.\nCambio di Continuit\u00e0 di Crisi infinita.\nA causa dei cambiamenti radicali attraverso tutta la continuit\u00e0 dell'Universo DC mostrato in \"Crisi infinita\", esiste una Terra separata nel multiverso, in cui dimorano i cittadini-Bizzarro. Questa potrebbe essere una spiegazione plausibile alle origini di Batzarro, dato il coinvolgimento di altri personaggi cosmici in questa storia (come Mr. Mxyzptlk).\nFuga dal Mondo Bizzarro.\n\"Action Comics\" n. 856, scritto da Geoff Johns e dal regista di Superman Richard Donner, con illustrazioni di Eric Powell, introdusse un Batman Bizzarro, creato da Bizzarro #1 sul suo nuovo Mondo Bizzarro. Questo \u00e8 un personaggio completamente diverso e separato da Batzarro.\nVideogiochi.\nBatzarro \u00e8 in lista per essere introdotto nell'imminente videogioco \"DC Universe Online\"."}
{"id": "2546076", "revid": "767487", "url": "https://it.wikipedia.org/wiki?curid=2546076", "title": "Gerry Weber Open 1996", "text": "Il Gerry Weber Open 1996 \u00e8 stato un torneo di tennis giocato sull'erba.\n\u00c8 stata la 4\u00aa edizione del Gerry Weber Open, che fa parte della categoria ATP World Series nell'ambito dell'ATP Tour 1996.\nSi \u00e8 giocato al Gerry Weber Stadion di Halle in Germania, dal 17 al 23 giugno 1996.\nCampioni.\nSingolare.\n Nicklas Kulti ha battuto in finale Evgenij Kafel'nikov 6\u20137, 6\u20133, 6\u20134\nDoppio.\n Byron Black / Grant Connell hanno battuto in finale Evgenij Kafel'nikov / Daniel Vacek 6\u20131, 7\u20135"}
{"id": "2546087", "revid": "1543377", "url": "https://it.wikipedia.org/wiki?curid=2546087", "title": "Chazz Witherspoon", "text": "Soprannominato \"The Gentleman\", ha un record attuale di 25-1 (con 17 successi prima del limite)."}
{"id": "2546089", "revid": "1396211", "url": "https://it.wikipedia.org/wiki?curid=2546089", "title": "La notte \u00e8 piccola/Lasciati baciare col letkiss", "text": "La notte \u00e8 piccola/Lasciati baciare col letkiss \u00e8 un 45 giri delle Gemelle Kessler, pubblicato nel 1965.\nDescrizione.\nSi tratta del primo disco pubblicato dalle Kessler dopo il cambio di etichetta discografica, ed il passaggio dalla Polydor alla Derby (etichetta milanese distribuita dalla CGD).\nLa copertina raffigura le due gemelle fotografate (con le celebri gambe in evidenza) su sfondo bianco, e la scritta in alto \"\u00abLe gemelle Kessler vi presentano il letkiss, il ballo dell'anno\u00bb\", con riferimento alla canzone pubblicata sul lato B.\nIl disco venne anche pubblicato, con le stesse canzoni, eseguite a volte in italiano e a volte tradotte, anche all'estero, ad esempio in Argentina (CGD, 30.469), tradotte come \"La noche es corta\" e \"Dejate besar con yenka\", con la denominazione \"Las mellizas Kessler\".\n\"La notte \u00e8 piccola\".\nSicuramente una delle pi\u00f9 celebri canzoni lanciate dalle due gemelle, \"La notte \u00e8 piccola\" \u00e8 scritta da Castellano e Pipolo per il testo e dal maestro Bruno Canfora per la musica.\nLanciata durante l'edizione del 1965 di Studio Uno (di cui era la sigla iniziale), andata in onda in primavera, la canzone riscuote subito un grande successo, grazie alla musica orecchiabile ed all'arrangiamento, opera dello stesso Canfora.\n\"Lasciati baciare col letkiss\".\nIl brano \u00e8 originariamente una canzone del musicista finlandese Erik Lindstr\u00f6m (\"Letkajenkka\"), con un testo di Vito Pallavicini che tenta di lanciare un nuovo ballo, appunto il letkiss (parola di derivazione inglese che significa, appunto, \"lasciati baciare\").\nLa musica ha un ritmo che ricorda una marcia, con una melodia che ricorda certe atmosfere russe, mentre l'arrangiamento si basa sui fiati e sui piatti.\nLa canzone viene pi\u00f9 volte utilizzata nel film Io la conoscevo bene del 1965.\nCover.\nNel 1966 il gruppo beat dei Giganti ne incise una cover, pubblicata come 45 giri allegato alla rivista Pop in due versioni: nella prima sul retro vi \u00e8 un brano di Tony Dallara, nella seconda uno di Fabrizio Ferretti."}
{"id": "2546092", "revid": "5695", "url": "https://it.wikipedia.org/wiki?curid=2546092", "title": "Changes (David Bowie)", "text": "Changes \u00e8 un brano musicale scritto dall'artista inglese David Bowie e pubblicato come 45 giri il 7 gennaio 1972.\nTraccia di apertura di \"Hunky Dory\" e primo singolo estratto dall'album, \"Changes\" \u00e8 diventato col tempo uno dei brani chiave nel repertorio di Bowie ed \u00e8 considerato da molti il suo manifesto musicale.\n\u00c8 l'ultima canzone che il cantante ha eseguito dal vivo prima del suo ritiro dalle scene, il 9 novembre 2006 a New York nel concerto benefico per l'organizzazione Keep a Child Alive.\n\"Changes\" si trova al 127\u00ba posto nella lista dei 500 migliori brani musicali della rivista \"Rolling Stone\", al 162\u00ba in quella di \"New Musical Express\", al 30\u00ba nella classifica \"100 Singles You Must Own\" del magazine inglese \"Mojo\", ed \u00e8 stata inclusa tra le \"500 canzoni che hanno plasmato il rock and roll\" della Rock and Roll Hall of Fame.\n\u00c8 uno dei brani presenti nel musical \"Lazarus\", scritto da Bowie con Enda Walsh e andato in scena dalla fine del 2015, nel quale \u00e8 cantato dall'attrice Cristin Milioti.\nIl brano.\nSe a livello superficiale \"Changes\" pu\u00f2 essere vista come un inno al trasformismo e ai continui mutamenti di ruolo di David Bowie, la canzone rivela in realt\u00e0 un'amara riflessione sui cambiamenti critici della vita. Dietro un ritornello accattivante, il cantante ricorda le varie false partenze della sua carriera (\"a million dead-end streets\"), gli insuccessi e le auto-reinvenzioni, meditando sull'immagine di un artista come viene percepita dai suoi seguaci e sui suoi tentativi frustrati di creare un'opera duratura.\n\"Changes\" unisce una struttura tradizionale da canzone pop ad un testo autobiografico nel quale Bowie, che fa riferimento a se stesso come ad un impostore, tenta di fare i conti con il fatto di aver creduto nella sua immagine pubblica piuttosto che permettere di farsi avanti alla sua vera identit\u00e0.\nIl verso balbettato \"Ch-ch-ch-ch-changes\" richiama lo stile di \"My Generation\" degli Who, se non che in questo caso la dichiarazione \u00abI hope I die before I get old\u00bb (\u00abSpero di morire prima di diventare vecchio\u00bb) lascia il passo a \u00abPretty soon now you're gonna get older\u00bb (\u00abDa un momento all'altro diventerete pi\u00f9 vecchi\u00bb), suggerendo ai \"rock 'n' rollers\" che il tempo scorre e che sarebbe meglio essere pronti ad accettarlo.\nMa la canzone affronta anche il conflitto generazionale e in questo senso deve qualcosa a Bob Dylan, in particolare a \"The Times They Are a-Changin\"'.\nBowie parla della sua generazione, come gi\u00e0 aveva fatto il cantautore americano, con una rabbia che era gi\u00e0 emersa in un'intervista al \"Times\" nel 1968: \u00abSentiamo che la generazione dei nostri genitori ha perso il controllo. Ha rinunciato, hanno paura del futuro. Credo che sia sostanzialmente colpa loro se le cose vanno cos\u00ec male\u00bb.\nIl lato B.\n\"Andy Warhol\" \u00e8 probabilmente il pi\u00f9 noto tra i tributi alle influenze statunitensi di Bowie della seconda facciata di \"Hunky Dory\". Nel suo ironico ritratto del guru della Pop art il cantante esalta il motto di Oscar Wilde secondo il quale \"o si \u00e8 un'opera d'arte o la si indossa\", con la conseguente confusione del confine tra artista e artificio. \"Andy Warhol\" in origine fu scritta da David per la cantante e sua vecchia amica Dana Gillespie, che nel 1973 la pubblic\u00f2 come 45 giri e nell'album \"Weren't Born a Man\".\nRegistrazione.\n\"Changes\", che vede uno dei primi assolo di David Bowie al sassofono (\u00abQuando ero ancora dell'idea di usare il sax con una funzione melodica\u00bb, come ha detto in seguito), venne registrata insieme al lato B ai Trident Studios di Londra nell'estate 1971, durante le sessioni di \"Hunky Dory\".\nIl master originale del brano, nel quale Bowie si accompagnava al pianoforte cantando un testo leggermente differente, \u00e8 stato ritrovato nel 2005 nella soffitta di una vecchia casa a Londra. Il nastro \u00e8 stato mostrato a Andy Scott, chitarrista del gruppo glam rock gli Sweet, il quale ha dichiarato: \u00abAppena ho visto la scatola ho capito che era autentico... Rick Wakeman suonava le tastiere in quel disco, cos\u00ec, siccome \u00e8 un mio amico, gli ho telefonato per chiedergli un parere. In base a quello che potevo dirgli del nastro ha confermato che sembrava essere autentico\u00bb.\nUscita e accoglienza.\nIl singolo venne pubblicato il 7 gennaio 1972 in Europa, Stati Uniti, Giappone, Australia e Nuova Zelanda.\nNonostante alcune ottime recensioni le vendite furono scarse e \"Changes\" non riusc\u00ec a entrare in classifica nel Regno Unito, anche se era diventato \"disco della settimana\" di Tony Blackburn di BBC Radio 1, mentre nei Paesi Bassi arriv\u00f2 fino al 10\u00ba posto.\nNegli Stati Uniti, dove il 45 giri era uscito nel dicembre 1971, raggiunse la 66\u00aa posizione nella Billboard Hot 100. Con la riedizione del 1974 arriv\u00f2 fino al 41\u00ba posto, rimanendo in classifica per 18 settimane.\nSull'onda del successo di \"Hunky Dory\" e della crescente popolarit\u00e0 di David Bowie, \"Changes\" divent\u00f2 col tempo uno dei \"simboli\" del cantante. Quella che secondo lo stesso Bowie part\u00ec come \u00abparodia delle canzoni da nightclub, una cosa usa e getta\u00bb divent\u00f2 con gli anni \u00abquesto mostro che nessuno smetterebbe mai di chiedere durante i concerti... non avevo idea che sarebbe diventato cos\u00ec popolare\u00bb.\nNel gennaio 2016, dopo la morte di David Bowie la canzone ha guadagnato nuova popolarit\u00e0 ed ha nuovamente fatto ingresso nelle classifiche di alcuni Paesi. Oltre a raggiungere il 49\u00ba posto nella Official Singles Chart \"Changes\" si \u00e8 piazzata al 10\u00ba posto in Belgio, all'84\u00ba in Francia e al 10\u00ba negli Stati Uniti nella Billboard Hot Rock Songs.\n\"Changes\" dal vivo.\nIl 22 maggio 1972 il brano fu eseguito nella sessione BBC registrata per il programma radiofonico \"The Johnnie Walker Lunchtime Show\", anche se non venne mandato in onda ed \u00e8 rimasto inedito fino all'uscita di \"Bowie at the Beeb\" nel 2000.\n\"Changes\" \u00e8 stata una canzone irrinunciabile dal vivo a partire dallo Ziggy Stardust Tour 1972 fino allo Station to Station Tour 1976. Ricomparve durante il Sound+Vision Tour 1990 e e a partire dall'Hours Tour 1999 \u00e8 stata eseguita stabilmente fino all'ultimo Reality Tour del 2003-04. Tra le esibizioni \"estemporanee\":\nPubblicazioni successive.\nDopo il 1971 \"Changes\" \u00e8 stata pubblicata di nuovo su 45 giri:\n\"Changes\" \u00e8 presente in numerose raccolte e album live:\nVersioni dal vivo si trovano anche nel VHS \"Ziggy Stardust and the Spiders from Mars\" (1973), nel video CD uscito con la raccolta \"Sound + Vision\" (1989), nel DVD \"A Reality Tour\" (2004) e nei bonus disc inclusi nelle riedizioni di \"Aladdin Sane\" del 2003 e di \"Station to Station\" del 2010.\nCover.\nMolti artisti hanno eseguito cover di \"Changes\", quasi tutte presenti in compilation di artisti vari, album tributo o colonne sonore:"}
{"id": "2546096", "revid": "232", "url": "https://it.wikipedia.org/wiki?curid=2546096", "title": "Zrmanja", "text": ""}
{"id": "2546098", "revid": "110157", "url": "https://it.wikipedia.org/wiki?curid=2546098", "title": "Adri\u00e1n Woll", "text": "La sua carriera militare inizi\u00f2 nel 1813, quando all'et\u00e0 di diciotto anni si arruol\u00f2 e prest\u00f2 servizio in difesa di Parigi in nome di Napoleone Bonaparte. Successivamente si stabil\u00ec negli Stati Uniti e poi in Messico; per quest'ultimo Stato combatt\u00e9 contro la Spagna e nel 1832 fu promosso generale. Successivamente combatt\u00e9 sempre per il Messico durante la rivoluzione texana (1835-36) e la guerra messicano-statunitense (1846-48). Tornato in Francia nel 1865, dopo la caduta del Secondo Impero Francese si stabil\u00ec a Montauban, dove mor\u00ec all'et\u00e0 di ottanta anni."}
{"id": "2546099", "revid": "1543377", "url": "https://it.wikipedia.org/wiki?curid=2546099", "title": "Jonathan Haggler", "text": "Ha un record attuale di 20-3 (con 15 successi prima del limite)."}
{"id": "2546101", "revid": "767487", "url": "https://it.wikipedia.org/wiki?curid=2546101", "title": "Major League - La rivincita", "text": "Major League - La rivincita (\"Major League II\") \u00e8 un film del 1994 diretto da David S. Ward seguito di \"Major League - La squadra pi\u00f9 scassata della lega\" film del 1989 diretto sempre da David S. Ward.\nTrama.\nLa squadra di baseball dei Cleveland Indians, dopo la trionfale ultima stagione, viene rilevata dall'ex giocatore Roger Dorn, ma i giocatori confermati appaiono tutti svogliati e demotivati per i pi\u00f9 svariati motivi. Toccher\u00e0 a Jake Taylor, alla sua prima esperienza in panchina, riuscire a tirare fuori di nuovo il vecchio spirito degli Indians e portare la squadra al titolo della American League per andare a giocare le World Series. Dopo un incredibile rimonta in campionato, la squadra riesce a vincere l'American League e a qualificarsi per le World Series grazie all'intervento decisivo di Vaughn nella partita finale contro i Chicago White Sox.\nSequel.\nIl film ha avuto un sequel intitolato \"Major League - La grande sfida.\""}
{"id": "2546103", "revid": "1005847", "url": "https://it.wikipedia.org/wiki?curid=2546103", "title": "Ministri delle poste del Regno d'Italia", "text": "I ministri delle poste del Regno d'Italia si sono avvicendati dal 1889 (istituzione del dicastero) al 1946 (nascita della Repubblica Italiana)."}
{"id": "2546110", "revid": "110157", "url": "https://it.wikipedia.org/wiki?curid=2546110", "title": "Italian Football League 2009", "text": "L'Italian Football League 2009 \u00e8 stata la 2\u00aa edizione del campionato di football americano organizzato dalla IFL.\nPlayoff.\nII Italian Superbowl.\nLa partita finale, chiamata II Italian Superbowl \u00e8 stata giocata il 29 giugno 2009 a Milano Marittima, ed \u00e8 stata vinta dai Giants Bolzano sui Marines Lazio per 35 a 21."}
{"id": "2546112", "revid": "1154737", "url": "https://it.wikipedia.org/wiki?curid=2546112", "title": "Podice", "text": "Il P\u00f2dice \u00e8 un piccolo torrente del basso Appennino bolognese ed \u00e8 il principale affluente del Ghironda.\nPercorso.\nNasce nelle colline del comune di Zola Predosa a circa 140\u00a0m di altitudine. Si dirige dapprima verso est poi verso nord, concludendo il suo breve corso nel torrente Ghironda, poco prima che questo attraversi l'abitato di Anzola dell'Emilia."}
{"id": "2546113", "revid": "1543377", "url": "https://it.wikipedia.org/wiki?curid=2546113", "title": "Sam Sexton", "text": "Ha un record attuale di 12-1 (con 5 successi prima del limite).\nCarriera.\nSaxton ha fatto il suo debutto nel mondo professionistico il 3 settembre 2005. Nell'occasione ha sconfitto il poco quotato Paul Bonson."}
{"id": "2546114", "revid": "339392", "url": "https://it.wikipedia.org/wiki?curid=2546114", "title": "Capsule Corp.", "text": ""}
{"id": "2546116", "revid": "287204", "url": "https://it.wikipedia.org/wiki?curid=2546116", "title": "La notte \u00e8 piccola", "text": ""}
{"id": "2546117", "revid": "416175", "url": "https://it.wikipedia.org/wiki?curid=2546117", "title": "Placca Altiplano", "text": "La placca Altiplano \u00e8 una placca tettonica minore della litosfera terrestre. La placca occupa un angolo solido di de 0,0205 sterad. Occupa il sud del Per\u00f9 e la parte occidentale della Bolivia, non distante dalla parte settentrionale del Cile. \u00c8 costituita in gran parte delle Ande centrali, Altiplano del Per\u00f9 e Bolivia. Essa viene normalmente associata alla Placca sudamericana da cui e completamente attorniata nella sua parte emersa, mentre la porzione che si affaccia sul pacifico \u00e8 in contatto con la Placca di Nazca dove forma la fossa oceanica del Cile-Per\u00f9. La placca si sposta verso nord-ovest, con una velocit\u00e0 di rotazione di 0.916\u00b0 per milione di anni, su un polo euleriano posto a 33\u00b064' di latitudine nord e 81\u00b018' di longitudine est."}
{"id": "2546122", "revid": "339392", "url": "https://it.wikipedia.org/wiki?curid=2546122", "title": "Dragon Radar", "text": ""}
{"id": "2546125", "revid": "287204", "url": "https://it.wikipedia.org/wiki?curid=2546125", "title": "Wolfgang Wagner", "text": "Biografia.\nWolfgang \u00e8 figlio di Siegfried Wagner e nipote del compositore Richard Wagner, e pronipote di Franz Liszt. Dal 1951, dapprima in coppia col fratello maggiore Wieland fino alla di lui morte prematura nel 1966, quindi da solo, ha assunto la guida del celebre Festival dedicato alle opere di suo nonno.\nI due fratelli furono i principali artefici della resurrezione del Festival dopo le macerie della seconda guerra mondiale, e il discredito in cui era caduta la manifestazione per la sua compromissione col regime nazista, all'epoca della direzione della madre di Wieland e Wolfgang, Winifred: dal 1951 in poi, infatti, il Festival si \u00e8 sempre svolto, su base annuale. Cos\u00ec come il fratello, anche Wolfgang, nel periodo della sua direzione, ha promosso produzioni moderne e messe in scena minimaliste, talvolta innovative e controverse come il Ring del centenario nel 1976, con la regia di Patrice Ch\u00e9reau, ma, a differenza di Wieland, il suo lavoro ha suscitato anche varie critiche, anche per la sua decisione di limitare le opere del nonno da rappresentare al cosiddetto \"canone di Bayreuth\" (tagliando fuori le opere giovanili come ad esempio \"Rienzi\", ripudiate dal compositore), e soprattutto per la gestione, a detta dei suoi avversari e oppositori, autocratica del Festival. Tuttavia, dopo 50 anni della sua direzione Bayreuth \u00e8 uno dei teatri d'opera pi\u00f9 prestigiosi al mondo, con liste di attesa di anni per i biglietti.\nNel 1994 Wolfgang invit\u00f2 Werner Herzog (che in precedenza aveva curato la regia di \"Lohengrin\" a Bayreuth nel 1987) a girare un documentario sul festival, messo in circolazione col titolo \"Die Verwandlung der Welt in Musik\" (\"La trasformazione del mondo nella musica\"). Nello stesso anno ha pubblicato la sua autobiografia, scritta assieme ad Albrecht Kraus, \"Una vita per Bayreuth\" (\"Lebens-akte\").\nLa questione della successione.\nWolfgang e la famiglia Wagner sono stati al centro, negli ultimi anni, di un'intricata questione relativa alla successione alla guida del Festival di Bayreuth, che fin dalla sua fondazione \u00e8 nelle mani dei discendenti del compositore, complicata anche dal fatto che Wolfgang si \u00e8 sposato due volte: i suoi figli sono Eva (1945), Gottfried (1947) e Katharina (1978), quest'ultima nata dal suo secondo matrimonio.\nWolfgang ha annunciato il 29 aprile 2008 la sua decisione di ritirarsi il 31 agosto 2008, dopo la fine del ciclo di rappresentazioni annuali. Come successori sono state nominate le due sorellastre Eva e Katharina, dopo che queste hanno raggiunto un accordo a seguito della morte della madre della seconda.\n\u00c8 scomparso nella sua casa di Bayreuth nel 2010 all'et\u00e0 di 90 anni."}
{"id": "2546131", "revid": "290023", "url": "https://it.wikipedia.org/wiki?curid=2546131", "title": "Gonario II di Torres", "text": "Le vicende della sua vita descritte nel \"De Miraculis\" del monaco Erberto (seconda met\u00e0 del XII secolo) e nel \"Libellus Judicum Turritanorum\" (XIII secolo) consentono di tracciare un quadro rappresentativo della storia del XII secolo in Sardegna. \u00c8 venerato come beato \"ab immemorabili\" dalla Chiesa cattolica.\nBiografia.\nNascita.\nConosciuto anche come Gonnario, Gunnario e anche \"Gumarius\", era figlio del secondo matrimonio del giudice Costantino I di Torres membro della casata dei Lacon-Gunale de Thori con Maria de Thori/Zori (dal primo matrimonio) o Marcusa de Gunale (secondo matrimonio).\nSia il \"Libellus Judicum Turritanorum\" sia il \"Pseudocondaghe di Saccargia\" narrano la storia del giudice Costantino I di Torres e di sua moglie Marcusa che, tristi per la morte di tutti i figli generati entro il primo anno di nascita, si recarono nella basilica di San Gavino di Porto Torres per pregare i Santi Martiri Gavino, Proto e Gianuario affinch\u00e9 potessero avere un erede. Di rientro nella capitale giudicale di Ardara, si fermarono vicino alle rovine di una chiesa (probabilmente la preesistente chiesa di S. Maria) nella villa di Saccargia dove, in sogno, appresero che avrebbero potuto avere il tanto desiderato figlio se avessero costruito in quel luogo un monastero in onore della Santissima Trinit\u00e0. Decisero pertanto di costruire il monastero e i due sovrani di Torres concepirono Gonario.\nDiversi e contrastanti documenti fanno riferimento alla data di nascita di Gonario, la quale non si pu\u00f2 fissare con esattezza ma all'interno di un periodo che va dal 1110-1114.\nIl giovane erede.\nGonario trascorse l'infanzia presso il Palazzo di Ardara, circondato da dame di corte e da precettori che gli insegnarono i rudimenti della lettura e scrittura.\nAlla morte del padre Costantino (c. 1127-1128) essendo ancora minorenne, Gonario rimase sotto la protezione della madre (reggente del regno) e del tutore Ithoccor Gambella. La Corona de Logu stabil\u00ec comunque che Gonario era il legittimo erede alla successione in luogo del fratellastro Saltaro (figlio di primo letto di Marcusa) il quale si era distinto nella spedizione pisana per la conquista delle Baleari. Inoltre, Saltaro era sposato con una componente della nobile famiglia de Athen. Questi ultimi cercarono di sfruttare questo momentaneo vuoto di reggenza effettiva per tentare di sovvertire il potere nel giudicato a proprio vantaggio..\nIn questa situazione di grave pericolo per l'incolumit\u00e0 di Gonario, Ithoccor Gambella port\u00f2 il giovane a Porto Torres e lo imbarc\u00f2 su una galea di mercanti pisani che lo portarono a Pisa. Il principe fu affidato al nobile Ugo degli Ebriaci con il compito di proteggerlo ed educarlo. Al compimento del diciassettesimo anno messer Ebriaci concesse a Gonario di sposare la propria figlia Maria.\nInvestitura.\nTra l'estate del 1130 e l'estate del 1131, Gonario torn\u00f2 in Sardegna accompagnato da sua moglie Maria, da messer Ebriaci e da altri nobili pisani con una flotta di quattro galee armate dallo stesso Ebriaci. Una volta sbarcato a Porto Torres, Gonario venne accolto con grandi feste e subito riconosciuto sovrano del Logudoro.\nRatificata dalla \"Corona de Logu\" l'investitura del giudice con l'attribuzione del \"bannus consensus\" (approvazione formale) e la consegna del \"baculum regale\" (scettro), Gonario impieg\u00f2 i primi mesi di regno per consolidare il proprio potere.\nInnanzitutto, il giudice strinse formalmente amicizia con Pisa e con il Papato attraverso la firma di un documento del 6 marzo 1131 nel quale donava terre e privilegi all'Opera del Duomo di Pisa e nel quale giurava fedelt\u00e0 a Ruggero, arcivescovo di Pisa e legato pontificio in Sardegna.\nInoltre, non giudicando abbastanza sicuro il Palazzo di Ardara, Gonario si rec\u00f2 nel monte di Goceano per edificarvi un castello (oggi ne pressi di Burgos), sfruttando una posizione strategica e la probabile perizia tecnica del suocero Ebriaci, che ultimato il Castello, fece ritorno a Pisa. Il castello del Goceano fu la residenza pi\u00f9 frequentata da Gonario, anche perch\u00e9 si trovava nella posizione pi\u00f9 utile per fronteggiare le mire espansionistiche di Comita III di Arborea nei confronti del giudicato turritano.\nAppena consolidatosi e rafforzatosi nel proprio potere, Gonario decise di muovere un'azione militare interna contro i suoi rivali, in particolar modo gli Athen di Pozzomaggiore che non avevano abbandonato i loro propositi di dominio sul Giudicato. Il \"Libellus Judicum Turritanorum\" riporta come Gonario intraprese una vera e propria missione per eliminare i suoi nemici e rivali, la quale ebbe fine con un'ultima cruda uccisione: forse superstiti alla battaglia sul campo, alcuni componenti della famiglia Athen si rifugiarono nella Chiesa di San Nicola di Trullas per trovare riparo (nel Medioevo, l'interno di una chiesa offriva un ideale ed intoccabile asilo) ma sfortunatamente vi trovarono la morte, venendo uccisi \" dietro l'altare\". Ricompens\u00f2 i suoi alleati con ricchi lasciti, tra cui l'investitura a cavaliere del fidato Ithoccor Gambella, donandogli la Romangia ed i suoi ricchi fondi.. Inoltre, concesse ai mercanti dell'alleata Repubblica sovvenzioni tali nel commercio (di cuoio, granaglie, corallo e tessuti), da suscitare nuovamente l'ostilit\u00e0 di Genova e di Comita III di Arborea che avevano siglato accordi di reciproca protezione..\nDurante il suo regno, Gonario rafforz\u00f2 il giudicato e le sue relazioni internazionali. Come ci raccontano il \"Libellus Judicum\" ed il \"Condaghe di S. Pietro di Silki\", egli amministr\u00f2 la giustizia con equit\u00e0 e govern\u00f2 con saggezza.\nDalla moglie Maria ebbe quattro figli: Barisone (il futuro giudice Barisone II di Torres dal 1147 al c. 1191), Pietro (futuro giudice di Cagliari dal 1153 al 1189), Ittocore, Comita.\nDurante il regno di Gonario, vi furono dei periodi di relativa pace con gli altri giudici sardi: infatti risale al 1146 l'unico evento nella storia della Sardegna giudicale in cui quattro giudici sono presenti insieme, ossia la consacrazione della nuova parrocchiale di Santa Maria alla presenza dell'arcivescovo di Pisa, Villano.\nViaggio in Terrasanta.\nNel 1144 in Terra Santa la Contea di Edessa cadde in mano ai turchi. In risposta all'appassionata azione predicatoria messa in atto da Bernardo di Chiaravalle, nel 1145 papa Eugenio III, con la bolla \"Quantum praedecessores\", band\u00ec una nuova Crociata per recuperare la perduta contea.\nNell'estate del 1147 Gonario part\u00ec per la Terrasanta per visitare il Santo Sepolcro. Durante il viaggio si ferm\u00f2 a Montecassino e, in quell'occasione, eman\u00f2 un documento di conferma, in favore dell'abate Rainaldo di Collemezzo, di tutte le donazioni e concessioni fatte al cenobio nei documenti dai suoi predecessori. .\nAssai sensibile alla religione ed ai racconti delle vite dei santi che sent\u00ec probabilmente fin da bambino, Gonario intraprese il viaggio in Terrasanta pi\u00f9 per motivi devozionali che non guerreschi, sebbene non dovette rimanere insensibile ai racconti sulle crociate ed alla figura di Bernardo di Chiaravalle. Compagni di viaggio di Gonario furono il vescovo di Sorres ed altri nobili sardi e pisani.\nIl \"Libellus Judicum Turritanorum\" ci racconta che durante il viaggio di ritorno, passando per il \u00abreamen de Pula\u00bb (i.e. Puglia ovvero l'Italia meridionale sotto i Normanni), seppe che a Montecassino era presente Bernardo di Chiaravalle e, fattosi ricevere da questi, a seguito di una lunga conversazione che lo impression\u00f2 intimamente, assunse con il santo l'obbligo di fondare un monastero cistercense nel Giudicato di Torres (Caputabbas presso Sindia), mentre Bernardo assunse l'impegno di inviare i monaci nel numero ritenuto necessario (150 monaci e 50 conversi).\nUn'altra fonte autorevole, il \"De Miraculis\" del monaco Erberto, invece racconta che l'incontro tra Gonario e Bernardo avvenne presso la stessa abbazia di Clairvaux, dopo un pellegrinaggio al monastero di San Martino di Tours, santo all'epoca assai venerato nel regno di Torres. Durante questo incontro, San Bernardo vaticin\u00f2 al giudice Gonario che, pur partendo, un giorno sarebbe ritornato a Clairvaux per rimanervi per sempre.\nPur nella discordanza delle due fonti, storicamente si accetta l'incontro tra Bernardo e Gonario dopo il pellegrinaggio in Terrasanta ma prima del suo rientro in Sardegna. Nell'estate del 1148 o nei primi mesi del 1149, Gonario ritorn\u00f2 nel suo regno di Logudoro profondamente scosso da questa esperienza umana e spirituale.\nSecondo la tradizione, al 1148-1149 si deve la fondazione della prima abbazia cistercense sarda, l'abbazia di S. Maria di Corte o di Cabuabbas, oggi nel territorio di Sindia. A Gonario si deve l'ingresso e l'espansione dell'Ordine cistercense nel Logudoro nella seconda met\u00e0 del XII secolo, il quale ebbe come suoi illustri rappresentanti diversi vescovi ed arcivescovi turritani, come Erberto, arcivescovo di Torres, ed i monaci Augerio e Goffredo, vescovi di Sorres. Ancora oggi l'arcivescovo di Sassari porta i titoli onorifici di abate di Santa Maria di Paulis e priore di Santa Maria di Coros, un tempo le pi\u00f9 importanti sedi cistercensi della Diocesi Turritana.\nCrisi di coscienza.\nOrmai quarantenne e memore della parole di San Bernardo, Gonario perse interesse per le cose di questo mondo (il medievale \"contemptus mundi\") e decise di abbandonare il potere ed il governo del giudicato nel 1153, stesso anno della morte di San Bernardo. Dopo aver confermato le assegnazioni territoriali ai figli, ripose il suo regno nelle mani del primogenito Barisone, che gi\u00e0 dal 1147 era coreggente insieme al padre e si diresse verso l'abbazia di Clairvaux. Probabilmente \u00e8 in questo momento che la madre Marcusa si rec\u00f2 a Messina, fondando l'ospedale di S. Giovanni d'Oltremare, dove mor\u00ec e fu sepolta.\nCome cita il \"Chronicon Claravallense\", Gonario entr\u00f2 a Clarivaux nel 1154 per rimanervi fino alla morte. Gonario visse nel monastero a lungo, tanto che nel 1178 era ancora vivo, come viene ricordato dal monaco Erberto (futuro arcivescovo di Torres) che ne ammir\u00f2 la sua perfezione spirituale e penitenziale \u00abomnique gloria mundi deposita [...] iam annum quinque peragens in disciplina suxepti Ordinis assidue militat et expectat donec veniat immutatio eius\u00bb.\nMor\u00ec in tarda et\u00e0 come riferisce Corrado di Eberbach, probabilmente dopo il 1181 (data di ultimazione del \"De miraculis\" che non riporta la notizia della morte di Gonario) e forse anche dopo il 1192 (data di ultimazione del \"Chronicon Claravallense\" che non riporta la notizia della morte di Gonario) \"cum fama sanctitatis\" e fu sepolto presso l'ingresso della chiesa abbaziale del monastero di Clairvaux.\nGonario viene annoverato tra i beati dell'Ordine Cistercense (\"beatus Gumarus\") ed il suo ricordo liturgico ricade il 19 luglio.\nTradizioni.\nSecondo la tradizione popolare, la chiesa di Nostra Signora de Gonare, tra Orani e Sarule, apice meridionale del Giudicato di Torres, venne fatta edificare da Gonario sulla vetta del Monte Gonare (1083 m s.l.m.) per sciogliere un voto alla Madonna.\nAl rientro dal viaggio in Terra santa, al largo del Golfo di Orosei, Gonario avrebbe rischiato di fare naufragio. Egli si appell\u00f2 alla Vergine, dopo di che gli apparse in miracolo la visione di un monte che gli serv\u00ec per orientarsi verso la terraferma, salvandosi da morte certa. In quel monte (che si chiama Monte Gonare) il giudice fond\u00f2, come riconoscimento della grazia ricevuta, il santuario della Madonna di Gonare. Lo scampato naufragio ed il sogno sulla Madonna furono forse alla base della scelta monastica.\nMatrimonio e discendenza.\nSpos\u00f2 Maria, figli del pisano Ugo degli Ebriaci da cui ebbe:"}
{"id": "2546143", "revid": "729019", "url": "https://it.wikipedia.org/wiki?curid=2546143", "title": "Lazarus (programma televisivo)", "text": "Lazarus \u00e8 una trasmissione televisiva andata in onda su MTV nel 2008, condotta da Alessandro Cattelan e Francesco Mandelli.\nIl programma, ambientato in diverse citt\u00e0 degli Stati Uniti, racconta il viaggio dei due VJ alla ricerca dei personaggi celebri entrati nella leggenda solo dopo la loro morte. Il viaggio, della durata di un mese, ha toccato 8 citt\u00e0: Seattle, Portland, San Francisco, Los Angeles, Las Vegas, Memphis, Nashville e New York. Presentando digressioni fra le citt\u00e0: viaggio in auto fra Seattle e Portland, la gita di Alessandro per imparare il surf a Pacifica, il viaggio in auto (decappottabile rossa) fra San Francisco ed L.A, e nella Death Valley, ed ancora in auto fra Memphis e Nashville, con un tratto in greyhound di Alessandro (Memphis - Jackson).\nLa trasmissione \u00e8 andata in onda per la prima volta nel settembre 2008 alle ore 14 e alle 18, per poi essere riproposta nell'estate 2009 a mezzanotte attraverso delle immagini inedite che furono registrate nei momenti di tempo libero. Durante la prima messa in onda, alla fine del programma seguiva uno spin-off chiamato \"Lazarus Soundtrack\", in cui venivano mandati in onda i videoclip pi\u00f9 rappresentativi delle canzoni sentite durante la puntata.\nLa sigla del programma \u00e8 ricalcata liberamente sulla canzone di Nick Cave &amp; The Bad Seeds \"Dig, Lazarus, Dig!!!\" del 2008.\nTipologia di programma.\nSi tratta di una mini-serie, di 20 puntate, in cui la formula del documentario, sviluppato con un format di reality show, intreccia i temi trattati nella ricerca con le vite dei conduttori, che al tempo stesso sono protagonisti.\nLazarus costituisce una sorta di trilogia di genere con altri due programmi: "}
{"id": "2546146", "revid": "287204", "url": "https://it.wikipedia.org/wiki?curid=2546146", "title": "Palazzo Giustinian Lolin", "text": "Palazzo Giustinian Lolin \u00e8 un palazzo di Venezia, ubicato nel sestiere di San Marco e affacciato sul Canal Grande, vicino a Campo Santo Stefano e al Ponte dell'Accademia.\nStoria.\nIl palazzo attuale fu edificato nel XVII secolo, su progetto del grande architetto veneziano Baldassare Longhena, del quale \u00e8 opera giovanile; tuttavia l'edificio era di antica fondazione, risalente al XIV secolo. Fu la dimora della famiglia Giustinian Lolin a San Vidal.\nIl palazzo nell'Ottocento pass\u00f2 di propriet\u00e0 a diverse famiglie, finch\u00e9 divenne casa della famiglia di Ugo ed Olga Levi, intorno ai quali si raccolse un salotto culturale che ebbe illustri frequentatori, tra cui Gabriele D'Annunzio. Attualmente vi trova sede la \"Fondazione Ugo e Olga Levi\", nata per volont\u00e0 dei coniugi Levi nel 1962 ed impegnata nel campo degli studi musicali.\nDal 2010, la parte principale del Palazzo \u00e8 diventata sede di rappresentanza del Gruppo Permasteelisa, azienda del settore degli involucri architettonici.\nDescrizione.\nLa facciata del palazzo si mostra simmetrica e segue un impianto classico, con due serliane sovrapposte in posizione centrale ai due piani nobili (di ordine ionico al primo piano, di ordine corinzio al secondo), alle quali corrisponde, al pian terreno, il portale d'ingresso sul canale; tutte aperture abbellite da un mascherone, le serliane dotate di parapetto.\nLe restanti aperture sono monofore a tutto sesto con balaustra e mascherone in chiave di volta.\nNel sottotetto \u00e8 presente un ammezzato, sopra il quale corre un cornicione dentellato; sul tetto si innalzano due caratteristici pinnacoli a forma di obelisco, caratteristica ritrovabile anche in altri tre palazzi del Canal Grande, come Palazzo Belloni Battagia, progetto dello stesso Longhena, Palazzo Balbi e Palazzo Papadopoli."}
{"id": "2546148", "revid": "1154737", "url": "https://it.wikipedia.org/wiki?curid=2546148", "title": "Martignone", "text": "Il Martignone \u00e8 un rio del basso Appennino bolognese il cui corso interessa i comuni di Monteveglio, Crespellano ed Anzola dell'Emilia.\nPercorso.\nNasce nelle colline presso Oliveto, frazione del comune di Monteveglio, a circa 240\u00a0m di altitudine. Prosegue in direzione nord fino a giungere in pianura e poi fino a versarsi da destra nel torrente Samoggia, presso la localit\u00e0 Paltrone (Anzola). Ha due affluenti degni di nota, il rio Tinzone (da destra) nel tratto montano e il canale Marciapesce (da sinistra), insieme al quale confluisce nel Samoggia."}
{"id": "2546152", "revid": "322321", "url": "https://it.wikipedia.org/wiki?curid=2546152", "title": "Allumiere", "text": "Allumiere (\"La Lumi\u00e9ra\" in dialetto locale) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nAllumiere si trova sui rilievi dei monti della Tolfa a 522 metri di altitudine sul livello del mare. Nel territorio comunale scorre il torrente Marangone, il Mignone e si trova la cima del monte Elceto.\nOrigini del nome.\nIl termine \"Allumiere\" allude alla presenza di miniere di allume di rocca, scoperte da Giovanni da Castro nel 1462, che permisero, sotto Papa Pio II, di finanziare la guerra contro i turchi.\nStoria.\nA qualche distanza dal centro abitato, nell'area circostante la Macchia di Palano, sono stati individuati notevoli resti di industria litica riferibile per la maggior parte al paleolitico medio.\nNon mancano ritrovamenti riconducibili ad epoca neolitica; si tratta di gruppi di frammenti ceramici associati a lame di selce e ad altri strumenti di pietra, nonch\u00e9 a numerosi frammenti di lame di un vetro vulcanico detto ossidiana, proveniente attraverso antichissimi scambi commerciali (V-IV millennio BCE) da Lipari. I principali abitati neolitici sono stati individuati a Ripa Maiale e a Le Macine, mentre il periodo eneolitico \u00e8 presente in localit\u00e0 Tufarelle.\nIl territorio contiene importanti testimonianze di insediamenti risalenti all'et\u00e0 del bronzo (II millennio BCE), che testimoniano gli aspetti culturali del Bronzo Medio, Recente e Finale (culturalmente definiti: \"appenninico\", \"subappenninico, protovillanoviano\").\nPer quanto riguarda in particolare il Bronzo Finale, nel territorio comunale sono attestati numerosi abitati attorno a quelli di maggiori dimensioni di Monte Rovello, Monte Elceto e Tolfaccia. Il primo tra il 1965 e il 1971 e il secondo tra il 1971 e il 1976 sono stati indagati da Odoardo Toti con cantieri forniti dall'Ufficio Scavi di Civitavecchia della SAEM, che ne ha gestito la parte economica e normativa. Le sepolture ricollegabili a questi abitati sono state messe in luce per la prima volta nella seconda met\u00e0 del XIX secolo da Adolfo Klitsche de la Grange e successivamente da Salvatore Bastianelli, Renato Peroni e Vincenzo D'Ercole. Sono del tipo a cremazione con vaso cinerario, disposte in piccoli gruppi; tuttavia il complesso sepolcrale circostante l'abitato di Monte Rovello, (aree della Forchetta di Palano, del Campaccio e della Pozza) ha restituito un numero di tombe superiore al centinaio, s\u00ec da risultare il pi\u00f9 grande contesto funerario protovillanoviano dell'Italia tirrenica.\nQuest'area si era impoverita demograficamente nel periodo pi\u00f9 antico della Prima Et\u00e0 del Ferro (X-IX secolo BCE), ma senza essere stata totalmente abbandonata, allorch\u00e9 si verific\u00f2 una concentrazione della popolazione in abitati pi\u00f9 vasti, come Cerveteri e Tarquinia e in una catena di villaggi secondari lungo la fascia costiera. In epoca storica le presenze etrusche sono testimoniate dagli agglomerati di tombe alquanto distanti dal paese di Allumiere e occupano le formazioni collinari di Bandita Grande e Colle di Mezzo, ai piedi dell'altura che in epoca medievale avrebbe ospitato Tulfa Nova (\"la Tolfaccia\"); le tombe pi\u00f9 antiche attestano una rioccupazione del territorio gi\u00e0 dall'VIII secolo BCE.\nIn et\u00e0 romana la campagna fu controllata e lavorata tramite aziende agrarie dette ville, facenti capo ad edifici che tuttavia solo in pochi casi ad una parte rustica aggiungevano un settore residenziale pi\u00f9 curato sotto il profilo architettonico e decorativo.\nIl paese di Allumiere tuttavia \u00e8 di origine molto successiva. La sua nascita \u00e8 connessa agli eventi storici seguiti alla caduta di Costantinopoli (anno 1453), che comport\u00f2 la perdita dell'accesso ai giacimenti di allume dell'oriente mediterraneo.\nInfatti dopo pochi anni si accert\u00f2 nei Monti della Tolfa, a breve distanza da Roma, capitale dello Stato della Chiesa una cospicua presenza di allunite (da cui si ricava con un complesso procedimento industriale l'allume) tale da compensare del tutto la grave perdita subita. La scoperta, attribuita con colorite narrazioni a Giovanni Di Castro, fu all'origine dell'estromissione dei Frangipane della Tolfa e della gestione papale diretta delle \"allumiere\".\nL'abitato attuale corrisponde a quello che fu il maggiore impianto di concentrazione e lavorazione del materiale alluminifero, realizzato durante la gestione di Agostino Chigi, e presso il quale vennero edificate anche le abitazioni degli operai, in parte galeotti cui veniva offerta questa particolare forma di franchigia.\nSimboli.\nLo stemma del comune di Allumiere \u00e8 stato concesso con decreto del presidente della Repubblica del 22 settembre 2009.\nIl gonfalone municipale \u00e8 un drappo partito di bianco e di azzurro.\nMonumenti e luoghi d'interesse.\nArchitetture civili.\nIl monumento di gran lunga pi\u00f9 interessante \u00e8 l'acquedotto ipogeo detto \"di Traiano\" che portava acqua dalle colline retrostanti Allumiere, a circa 400 metri sul livello del mare (Cinque Bottini), fino al centro portuale di Centumcellae (Civitavecchia) decorrendo in lieve e graduale discesa appoggiato alle sinuose pendici delle colline di Monte Rovello, Quarto delle Bufale, Monte Pietroso, Monte Rotondo, Monte Turco e Monte Pocopane. Bench\u00e9 non dotato di tratti monumentali fuori terra (le uniche arcate sono i ponticelli con cui supera i compluvi idrici delle vallecole pi\u00f9 incise), l'acquedotto di Traiano \u00e8 complessivamente ben conservato, ma mentre attende un'opportuna valorizzazione corre il concreto rischio di un irreversibile degrado.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 230 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 186 4,36%\nTradizioni e folclore.\nIl Palio delle Contrade di Allumiere \u00e8 una manifestazione tradizionale che si svolge la prima domenica dopo il 15 agosto, ogni anno dal 1965 e viene corso, come vuole la tradizione, con gli asini al posto dei cavalli in ricordo di questo animale che era indispensabile per trainare i carri adibiti al trasporto del minerale di allume. Prima della corsa si svolge una sfilata storica, lungo le vie del Paese, con costumi del 1500, alla quale partecipano oltre 200 comparse.\nInfrastrutture e trasporti.\nFerrovie.\nDal 1928 al 1961 era in funzione anche la ferrovia Civitavecchia-Orte delle FS e Allumiere aveva la sua stazione ferroviaria, tuttora esistente ma non pi\u00f9 in uso.\nAmministrazione.\nSolo nel 1826, con l'attribuzione di una parte del vastissimo territorio gi\u00e0 spettante alla Tolfa, Allumiere \u00e8 diventato un comune autonomo.\nGemellaggi.\nAllumiere \u00e8 gemellata con:"}
{"id": "2546164", "revid": "252105", "url": "https://it.wikipedia.org/wiki?curid=2546164", "title": "Metroroma", "text": "Metroroma S.p.A. era una azienda italiana che svolgeva attivit\u00e0 di progettazione, realizzazione e gestione di opere ferroviarie metropolitane ed extra-urbane e di infrastrutture stradali. Era parte del gruppo IRI-Italstat-Italgenco.\nStoria.\nMetroroma nasce l'11 agosto 1955. Il 9 dicembre 1968 ricevette l'incarico di procedere alla costruzione della Linea A della Metropolitana di Roma e lo appalta a un consorzio denominato \"Intermetro S.p.A.\" formato da Metroroma stessa, Italstat, Societ\u00e0 Italiana per Condotte d'Acqua, IMI, Breda Costruzioni Ferroviarie, Fiat Ferroviaria, Fiat Impresit, Firema Trasporti, Ansaldo.\nIntermetro costru\u00ec nel 1983 anche il ramo Nord della Linea B della Metropolitana di Roma e il prolungamento della Linea A. Negli stessi anni prende parte a un consorzio formato da Techint, Metroroma, Ansaldo, Breda Costruzioni Ferroviarie, Lombardia Risorse, Ferrovie Nord Milano e Sotecni per la realizzazione dell Metropolitana di Buenos Aires. Vince nel 1981 il primo lotto del bando Enel per la costruzione di una galleria di 9 km funzionale al raddoppio della Centrale idroelettrica di San Giacomo in provincia di Teramo.\nNel 1991 realizz\u00f2 opere civili per un totale di 64 miliardi di lire sulla tratta ferroviaria Roma-Napoli. Nello stesso anno present\u00f2 a Stretto di Messina S.p.A. un progetto per la realizzazione di un ponte sommerso come collegamento viario tra Sicilia e Calabria.\nNel 1995 viene acquisita da Societ\u00e0 Italiana per Condotte d'Acqua (IRI-Iritecna, poi Fintecna). Il 3 settembre 1997 diventa Veneta Infrastrutture."}
{"id": "2546184", "revid": "13833", "url": "https://it.wikipedia.org/wiki?curid=2546184", "title": "Steirischen Fu\u00dfball-Verband", "text": ""}
{"id": "2546185", "revid": "2205958", "url": "https://it.wikipedia.org/wiki?curid=2546185", "title": "Aeroporto Internazionale di Canc\u00fan", "text": "L'Aeroporto Internazionale di Cancun (IATA: CUN, ICAO: MMUN), in spagnolo Aeropuerto Internacional de Canc\u00fan, si trova a 16\u00a0km dalla citt\u00e0 di Canc\u00fan, sulla costa del Mar dei Caraibi nella penisola dello Yucat\u00e1n.\n\u00c8 il secondo aeroporto pi\u00f9 trafficato del Messico, dopo l'Aeroporto Internazionale di Citt\u00e0 del Messico. Nel 2007 l'aeroporto ha visto passare dalla sua pista 11.340.027 di passeggeri e nel 2008 ben 12.646.500. \nAttualmente \u00e8 il quinto aeroporto pi\u00f9 trafficato dell'America Latina dopo quello di Citt\u00e0 del Messico, i due aeroporti di San Paolo del Brasile e l'Aeroporto Internazionale el Dorado di Bogot\u00e0.\nL'aeroporto \u00e8 stato ampliato pi\u00f9 volte e si \u00e8 trasformato in uno degli scali internazionali pi\u00f9 importanti del paese. Pu\u00f2 contare su una pista operativa (e una in fase di costruzione) e tre terminal passeggeri.\nIl Terminal 1 \u00e8 usato dai voli charter locali e anche da quelli provenienti dal nord America. Il Terminal 2 \u00e8 usato da alcune compagnie internazionali e da tutte le compagnie nazionali, mentre il Terminal 3 \u00e8 dedicato ai voli internazionali delle compagnie dell'America del Nord e d'Europa.\nL'aeroporto \u00e8 gestito dal ASUR come gli aeroporti di Cozumel, M\u00e9rida, Veracruz, Villahermosa e Oaxaca, tra gli altri.\nL'aeroporto serve una regione con una popolazione di pi\u00f9 di un milione di abitanti. Cancun nello Stato di Quintana Roo \u00e8 la destinazione pi\u00f9 richiesta del Messico e i turisti provengono principalmente dagli Stati Uniti e dal Canada.\nNel suo insieme i tre terminal contano con 47 gates d'imbarco (17 dei quali remoti), 22 (A1-A11 e B12-B22) nel terminal 2 e 14 nel Terminal 3 (C23-C37)."}
{"id": "2546186", "revid": "124933368", "url": "https://it.wikipedia.org/wiki?curid=2546186", "title": "Susan Egan", "text": "Vita privata.\n\u00c8 sposata dal 2005 con Robert Hartmann da cui ha avuto due figlie: Nina (2007) e Ilsa (2009)."}
{"id": "2546201", "revid": "767487", "url": "https://it.wikipedia.org/wiki?curid=2546201", "title": "Nottingham Open 1996", "text": "Il Nottingham Open 1996 \u00e8 stato un torneo di tennis giocato sull'erba. \n\u00c8 stata la 3\u00aa edizione del Nottingham Open, \nche fa parte della categoria ATP World Series nell'ambito dell'ATP Tour 1996.\nSi \u00e8 giocato al Nottingham Tennis Centre di Nottingham in Inghilterra, dal 17 al 24 giugno 1996.\nCampioni.\nSingolare.\n Jan Siemerink ha battuto in finale Sandon Stolle, 6-3, 7-6 (7-0)\nDoppio.\n Mark Petchey / Danny Sapsford hanno battuto in finale Neil Broad / Piet Norval, 6-7, 7-6, 6-4"}
{"id": "2546206", "revid": "339392", "url": "https://it.wikipedia.org/wiki?curid=2546206", "title": "GP2 Asia Series stagione 2008-09", "text": ""}
{"id": "2546216", "revid": "2015336", "url": "https://it.wikipedia.org/wiki?curid=2546216", "title": "Visso", "text": "Geografia fisica.\nAttraversato dallo spartiacque Tirreno-Adriatico, il territorio comunale ricade per buona parte nel bacino idrografico del fiume Nera, l'affluente del Tevere che nasce sui Monti Sibillini e attraverso le Gole della Valnerina prosegue il suo percorso verso Terni. Il capoluogo \u00e8 posto alla confluenza di cinque vallate (e altrettanti corsi d'acqua), in una gola circondata da montagne con versanti ripidi e boscosi e dolci cime a prato/pascolo; l'altitudine del territorio \u00e8 compresa tra i 600 metri circa del fondovalle e i 1800 metri del Monte Cardosa.\nVisso ha un'exclave, identificabile nella frazione di Cupi, compresa tra i comuni di Pieve Torina, Fiordimonte, Acquacanina e Ussita.\nOrigine del nome.\nIl toponimo \"Visso\" (in dialetto locale \"Vissu\") riflette probabilmente un antroponimo germanico \"Wiso\".\nStoria.\nIl pi\u00f9 antico e sicuro reperto archeologico che testimonia l'esistenza di un abitato in epoca romana \u00e8 l'epigrafe funeraria di un \"libertus\", pubblicata nel CIL e datata tra il I secolo a.C. e il I secolo d.C.; sembra che lo schiavo liberato appartenesse alla trib\u00f9 Horatia, stanziata nei dintorni di Spoleto. Trovandosi a confine tra le Regioni del Samnium e dell'Umbria, con l'arrivo dei Longobardi e la fondazione del ducato di Spoleto, il territorio della medio-alta Valnerina pass\u00f2 nel 576 sotto la giurisdizione del Gastaldato di Ponte.\nDopo il Mille, le popolazioni dei feudi circostanti la conca diedero vita al primo agglomerato urbano indicato con il nome di \"Visse\"; inizialmente posto sul Colle di San Giovanni, dove fu costruita nel XIII secolo la Rocca, per una serie di fattori il nucleo abitativo venne spostato a fondovalle, intorno alla nascente Pieve di Santa Maria. Incisero probabilmente la disponibilit\u00e0 di acque sorgive e fluviali (con costruzione di mulini e regimentazione dei fiumi) e la maggiore vicinanza alle vie di commercio (soprattutto di lana lavorata e bestiame), ma il processo di inurbamento fu accelerato dalla ricostruzione successiva al distruttivo terremoto del 1328. Risulta notevole che, nei secoli successivi, Visso non abbia pi\u00f9 avuto un danneggiamento di simile gravit\u00e0 (fino al 2016), mentre la vicina Norcia \u00e8 stata pesantemente ricostruita pi\u00f9 volte.\nPur senza mai staccarsi dallo Stato della Chiesa (le chiavi papali sono tuttora nello stemma comunale), tra il XII e il XIII secolo Visso crebbe e si organizz\u00f2 in libero comune con l'annessione dei feudi nobiliari ed ecclesiastici tra Ussita e Castelsantangelo, rivaleggiando fortemente con i comuni limitrofi (in specie Norcia, Camerino, Montefortino, Montemonaco e Acquacanina) per il controllo del commercio ovino. Tuttavia, le libert\u00e0 comunali iniziarono a declinare gi\u00e0 dalla fine del XIV secolo, quando il ducato di Spoleto pass\u00f2 sotto il diretto controllo del Papa e il governo di Visso venne affidato alla potente famiglia guelfa dei Da Varano, duchi di Camerino. Poich\u00e9 per\u00f2 le sempre difficili esigenze del territorio (e la natura ostile dei vissani) rendevano incostante il potere effettivo della Signoria, nel XV secolo il governo fu affidato definitivamente a un rappresentante pontificio; rimasero, con l'approvazione del Papa, alcune delle libert\u00e0 giuridiche espresse dagli Statuti comunali. La prima met\u00e0 del '400 fu per la cittadina un periodo di profonda crisi (detto \"la ruina di Visso\"), dovuto ai saccheggi delle compagnie di ventura (da cui il toponimo \"Ponte Spagnolo\") e al susseguirsi di epidemie di peste; dopo la Pace di Lodi, il commercio riprese e con una serie di restauri Visso inizi\u00f2 ad assumere le forme rinascimentali che tuttora caratterizzano i palazzi e le vie principali del centro storico.\nIn un territorio cos\u00ec montuoso e impervio, tuttavia, rimaneva il problema delle risorse agricole: la scarsit\u00e0 di spazi coltivabili, cos\u00ec come di pascoli e di boschi per il legname, spingeva i vissani a sconfinare, continuando cos\u00ec ad accendere feroci dispute con i vicini. L'ultimo grande scontro avvenne con Norcia nel 1522 per il possesso dei produttivi terreni sopra la frazione di Gualdo: la cosiddetta Battaglia del Pian Perduto (il cui scacchiere fu l'altopiano di Castelluccio di Norcia). Questa battaglia deve la sua fama a un poema eroicomico del '600, che narra (non molto imparzialmente) di come l'astuzia e la fede dei vissani avessero sconfitto la baldanza del nemico in superiorit\u00e0 numerica. L'opera \u00e8 tradizionalmente attribuita a tal Berrettaccia, poeta-pastore di Castelsantangelo sul Nera, ma l'uso delle rime per la tradizione orale e la commistione di toni (da grotteschi a celebrativi, da popolari a religiosi) suggeriscono la presenza di pi\u00f9 autori tra cantastorie e chierici della montagna tra XVI e XVII secolo.\nFin dalla sua costituzione (e formalmente fino alla fine del XVIII secolo) il Comune di Visso era diviso in \"guaite\", subunit\u00e0 amministrative come erano le contrade per gli altri comuni italiani: \"Guaita Plebis\" (la Pieve di S.Maria, ovvero il centro storico e l'attigua frazione di Borgo San Giovanni), \"Guaita Uxitae\" (Ussita), \"Guaita Montana\" (Castelsantangelo sul Nera), \"Guaita Villae\" (Villa Sant'Antonio), \"Guaita Pagese\" (le \"frazioni di frontiera\" Cupi, Macereto e Aschio). A rappresentanza di ogni Guaita era eletto un Priore, che presiedeva con gli altri l'assemblea riunita nel Palazzo omonimo, facendosi garante delle leggi promulgate dai Governatori (dopo l'et\u00e0 comunale, dal delegato papale).\nDopo il 1797, con l'avvento di Napoleone Bonaparte, Visso fece parte della breve Repubblica Romana (dipartimento del Clitunno) e poi dei dom\u00ecni francesi italiani (Trasimeno); in questo periodo venne costruito il Cimitero fuori dalle mura, mentre furono annesse le frazioni nursine di Saccovescio, Castelvecchio, Sant'Eutizio, Campi, Ancarano, Croce, Orvano, Fematre, Riofreddo, Chiusita, Mevale e Rasenna. Con la Restaurazione Visso torn\u00f2 sotto lo stato pontificio (restituendo alcune frazioni a Norcia) e nel 1822 ottenne il rango di \"Citt\u00e0\" con il motto \"ANTIQUUM ET FIDELE VISSUM\"; tale titolo pu\u00f2 essere visto come un riconoscimento dell'importanza raggiunta per l'economia della montagna, oltre che di fedelt\u00e0 verso il Papa. Marginalmente coinvolta nel processo risorgimentale, se si esclude un passaggio di Garibaldi e la parabola del poeta-pastore Giuseppe Rosi, al plebiscito del 1860 Visso vot\u00f2 per l'annessione alla monarchia dei Savoia, e alla proclamazione del Regno d'Italia venne accorpata alla provincia di Macerata. \u00c8 interessante notare che solo nel 1985 il paese pass\u00f2 dall'arcidiocesi di Spoleto a quella di Camerino.\nNel 1913 le frazioni di Castelsantangelo sul Nera e Ussita vennero elevate a comuni distaccandosi da Visso, che poi ebbe una breve parentesi amministrativa (1927-1929) nella provincia di Perugia. Durante la seconda guerra mondiale, Visso vide operare nel suo territorio i partigiani Pietro Capuzi e Carla Voltolina; nel dopoguerra, a Capuzi \u00e8 stata dedicata una Piazza (oltre che una lapide sulla sua casa in Via Leopardi), mentre la prospiciente torre difensiva sul Monte Efra fu restaurata e trasformata in Monumento ai Caduti.\nNegli anni del boom, sull'onda dell'apertura degli impianti invernali di Frontignano di Ussita e di Monte Prata a Castelsantangelo, Visso \u00e8 diventata una meta turistica ambita dagli appassionati della montagna; nonostante lo sviluppo e l'espansione dell'abitato fuori dalle mura, come molti altri borghi montani dell'Appennino sub\u00ec un forte calo demografico.\nDal 1993, Visso \u00e8 la sede del Parco nazionale dei Monti Sibillini. La citt\u00e0 fa parte del Club dei Borghi pi\u00f9 belli d'Italia ed \u00e8 Bandiera arancione certificata dal Touring Club Italiano.\nNel 2016 il territorio del comune \u00e8 stato duramente colpito da forti terremoti: il borgo e le sue frazioni, gi\u00e0 in parte danneggiati dalla scossa del 24 agosto, sono stati devastati dalle scosse epicentrali del 26 ottobre (di magnitudo locale 5.4 e 5.9) e ulteriormente lesionati dal vicino evento del 30 ottobre (6.5 Mw), riportando l'inagibilit\u00e0 del 90% degli edifici e numerosi crolli, specialmente nel centro storico. L'evento sismico, riportato con grande evidenza anche dai media nazionali e internazionali, ha profondamente mutato l'assetto urbanistico, con la costruzione di aree urbanizzate per le SAE (soluzioni abitative d'emergenza) e di spazi provvisori per le attivit\u00e0 produttive rimaste, in attesa di ulteriori sviluppi.\nIl 30 marzo 2017, alcuni membri de \"I Caschi Blu della cultura\", corpo italiano intervenuto per salvare i tesori culturali delle regioni devastate dal sisma, scoprirono un affresco tra le rovine della Chiesa di San Francesco, probabilmente dipinto dal maestro locale del XV secolo Paolo da Visso.\nCultura.\nCucina.\nIl Ciauscolo.\nSalume che ha origine a Visso, il ciauscolo \u00e8 un insaccato composto da un impasto di carne di maiale: pancetta, spalla, rifilatura di prosciutto e di lonza, sale, vino e aglio. La caratteristica principale di questo salume, diffuso nell'Appennino Umbro-Marchigiano, \u00e8 la spalmabilit\u00e0; ma \u00e8 il mix di aromi e spezie che garantisce la peculiarit\u00e0 di ogni produttore, nel rispetto della tradizione. Il riconoscimento del marchio di qualit\u00e0 IGP premia il territorio e i produttori locali, in particolare con la dicitura \"Prodotto della montagna\" nell'etichetta si garantisce lo svolgersi di tutte le fasi in loco, dalla produzione alla stagionatura.\nLe cordelle.\nSi tratta di un formato di pasta lunga, tipo grosso spaghetto fatto a mano, a base di acqua e farina. Viene di solito condita con guanciale, olio, pepe e pecorino.\nIl torciglione.\nDolce secco della tradizione natalizia umbro-marchigiana a forma di spirale, ricorda un serpente attorcigliato.\nLa ricetta prevede un impasto a base di uva passa, pinoli, nocciole, noci, fichi secchi, cacao, alchermes, zucchero.\nAltri prodotti.\nProdotti di grande spessore sono tutti i salumi e i prodotti di norcineria, derivanti dalla lavorazione della carne di maiale. Si possono citare inoltre il Pecorino ottenuto dalla celebre pecora sopravissana, un tempo assai rinomata per la qualit\u00e0 della lana; la trota del Nera, fario o salmonata, il tartufo nero e lo scorzone estivo, i maccheroni dolci, le lenticchie, il farro e la cicerchia (legumi tipici dei Sibillini), il castrato e, tra i dolci, la torta Paolo da Visso.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati.\nInfrastrutture e trasporti.\nFerrovie.\nDal 1926 al 1968 Visso (insieme al comune di Triponzo) fu servita (tramite l'omonima stazione posta in Umbria) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Visso 1967\" che milita nel girone F maceratese di 3\u00aa Categoria. \u00c8 nata nel 1967."}
{"id": "2546218", "revid": "120115101", "url": "https://it.wikipedia.org/wiki?curid=2546218", "title": "Castiglione di Paludi", "text": "Castiglione di Paludi \u00e8 un sito archeologico situato nel comune di Paludi, in provincia di Cosenza.\nIl sito si trova su un colle a circa 8\u00a0km dal mar Ionio, tra le valli dei torrenti S. Elia e Scarmaci-S. Martino che confluiscono nel vicino torrente Coserie.\nComprende una necropoli dell'et\u00e0 del ferro (IX-VIII secolo a.C.) e un centro fortificato del IV-III secolo a.C.. La citt\u00e0 della fase pi\u00f9 recente \u00e8 racchiusa da una notevole cinta muraria, costruita in opera quadrata di blocchi di arenaria, con una porta di accesso con cortile interno e due torri circolari sul lato orientale, postierle e torri circolari. All'interno dell'abitato gli scavi hanno restituito un \"teatro\" con sedili scavati nella roccia o costruiti nella parte bassa della cavea in blocchi di arenaria, che doveva costituire un luogo di riunione e diversi edifici di abitazione. Un deposito di terrecotte votive scavato fuori dalla porta principale testimonia l'esistenza di un piccolo luogo di culto.\nGli scavi sono stati condotti dal 1949 al 1956 e ripresi tra il 1978 e il 1993, mentre in seguito il sito \u00e8 stato abbandonato.\nIn seguito alla presenza di bolli con tegole in osco la citt\u00e0 \u00e8 supposta essere un centro brettio, identificata con \"Cossa\", citata in un frammento di Ecateo di Mileto (VI secolo a.C.) e nel \"De bello civili\" di Cesare, che lo colloca nel territorio di \"Thurii\".\nIn alternativa, in base al fatto che le fonti si riferiscono ad epoche per le quali gli scavi non hanno documentato resti archeologici, in base alla concezione avanzata della cinta difensiva e in base al ritrovamento nel sito anche di iscrizioni in greco, il centro \u00e8 stato ipotizzato di fondazione greca e passato in seguito sotto il controllo brettio, e ipoteticamente identificato con una citt\u00e0 fortificata voluta da Alessandro il Molosso nel territorio di \"Thurii\", sul fiume \"Acalandros\", di cui ci informa Strabone. Il centro sarebbe stato costruito come sede della lega italiota per sostituire la tarantina Eraclea."}
{"id": "2546222", "revid": "74610", "url": "https://it.wikipedia.org/wiki?curid=2546222", "title": "Chespirito", "text": ""}
{"id": "2546223", "revid": "486946", "url": "https://it.wikipedia.org/wiki?curid=2546223", "title": "Terne ordinate", "text": ""}
{"id": "2546224", "revid": "125754531", "url": "https://it.wikipedia.org/wiki?curid=2546224", "title": "Julia Louis-Dreyfus", "text": "\u00c8 nota principalmente per aver recitato in serie televisive come \"Seinfeld\", \"La complicata vita di Christine\" e per il ruolo di Selina Meyer nella pluripremiata serie televisiva \"Veep - Vicepresidente incompetente\". Nel ruolo della vicepresidente Selina Meyer, l'attrice ha vinto sei Emmy come migliore attrice protagonista in una serie comica dal 2012 al 2017, stabilendo un record come prima attrice a vincere il premio sei volte consecutive.\nBiografia.\nNasce a New York il 13 gennaio 1961 da William Louis-Dreyfus (nato \"G\u00e9rard Louis-Dreyfus\"), un avvocato francese di origine ebraica, uno degli uomini pi\u00f9 ricchi del mondo secondo la rivista Forbes, e da Judith Bowles, una scrittrice statunitense. I genitori si separarono un anno dopo la sua nascita. Era anche cugina di Robert Louis-Dreyfus (1943-2009), manager dell'Adidas e proprietario dell'Olympique de Marseille tra il 1996 e il 2000. La sorellastra Lauren Bowles \u00e8 anch'essa attrice ed \u00e8 apparsa in numerose serie tv.\nJulia Louis-Dreyfus pass\u00f2 l'infanzia in numerosi stati (tra cui Sri Lanka, Colombia e Tunisia), seguendo le numerose attivit\u00e0 lavorative del padre e il progetto umanitario Hope. Diplomata alla \"Holton-Arms School\" a Bethesda, Maryland, nel 1979 e laureata alla \"Northwestern University\" a Evanston, Illinois (che nel 2007 le consegner\u00e0 una laurea honoris causa). Studia recitazione, prima di approdare al \"Saturday Night Live\" (1982-1985).\nCarriera.\nJulia Louis-Dreyfus \u00e8 stata una cast member del \"Saturday Night Live\" dal 1982 al 1985 ed \u00e8 una delle pi\u00f9 giovani cast member nella storia dello show, aveva appena 21 anni. Mentre era al SNL ha conosciuto lo sceneggiatore \"Larry David\", creatore insieme a \"Jerry Seinfeld\" della serie \"Seinfeld\" nella quale ha interpretato per 9 stagioni il ruolo di Elaine Benes. Dopo Seinfeld ha deciso di iniziare un'altra sitcom \"Watching Ellie\" ma che ebbe poco successo e fu cancellata dopo la prima stagione composta da 17 episodi. \nNel 2006 dopo aver partecipato come guest-star in varie serie TV, inizia una nuova sitcom sulla CBS \"La complicata vita di Christine\". La serie ottiene buoni ascolti e riesce a vincere l'Emmy per miglior attrice protagonista in una serie comedy. Ha avuto un ruolo ricorrente nella serie \"Arrested Development - Ti presento i miei\" ed ha partecipato a 3 episodi della serie \"I Simpson dando la voce al personaggio Gloria Jailbird.\"\nIl 13 maggio 2006 \u00e8 ritornata come presentatrice del Saturday Night Live. L'attrice, che ha ricevuto una stella nella \"Hollywood Walk of Fame\" il 4 maggio 2010, nel 2009 \u00e8 apparsa insieme al cast di Seinfeld nella serie \"Curb Your Enthusiam\". Nel 2010 si \u00e8 unita al cast della web-serie \"Web Therapy\". Sempre nel 2010 ha partecipato al 4 episodi della quinta stagione di \"30 Rock\". Dal 2012 al 2019 \u00e8 stata protagonista della serie televisiva \"Veep - Vicepresidente incompetente\".\nNel 2021, Louis-Dreyfus \u00e8 apparsa nella serie Disney+ The Falcon and the Winter Soldier nel ruolo di Valentina Allegra de Fontaine, ambientata nel Marvel Cinematic Universe, anche se originariamente doveva debuttare nel film Black Widow (dove appare nella scena dopo i titoli di coda).\nVita privata.\n\u00c8 sposata dal 1987 con l'attore e comico Brad Hall, dal quale ha avuto due figli: Henry (1992) e Charles (1997).\nIl 28 settembre 2017 annunci\u00f2 sul suo account Twitter di avere contratto un tumore al seno, diagnosticatole il giorno dopo che vinse il suo sesto Emmy come miglior attrice protagonista nella serie TV \"Veep - Vicepresidente incompetente\". Nell'ottobre 2018, mentre era ospite al \"Jimmy Kimmel Live!\", annuncia di essere totalmente guarita dal cancro.\nDoppiatrici italiane.\nNelle versioni in italiano dei suoi film, Julia Louis-Dreyfus \u00e8 stata doppiata da:\nDa doppiatrice \u00e8 sostituita da:"}
{"id": "2546228", "revid": "1008732", "url": "https://it.wikipedia.org/wiki?curid=2546228", "title": "AZERTY", "text": "AZERTY \u00e8 una variante della tastiera QWERTY, usata soprattutto nei paesi francofoni fra cui maggiormente Francia e Belgio."}
{"id": "2546232", "revid": "6923", "url": "https://it.wikipedia.org/wiki?curid=2546232", "title": "Stazione di Venezia Mestre Marocco", "text": ""}
{"id": "2546244", "revid": "287204", "url": "https://it.wikipedia.org/wiki?curid=2546244", "title": "Aksakov", "text": ""}
{"id": "2546246", "revid": "287204", "url": "https://it.wikipedia.org/wiki?curid=2546246", "title": "Nottingham Open 1996 - Singolare", "text": "Il singolare del torneo di tennis Nottingham Open 1996, facente parte dell'ATP Tour, ha avuto come vincitore Jan Siemerink che ha battuto in finale Sandon Stolle 6-3, 7-6 (7-0)."}
{"id": "2546249", "revid": "767487", "url": "https://it.wikipedia.org/wiki?curid=2546249", "title": "Crayon Shin-chan - Arashi o yobu! Y\u016bhi no Kasukabe Boys", "text": " \u00e8 un film d'animazione del 2004 diretto da Tsutomu Mizushima.\nSi tratta del 12\u00b0 film basato sul manga e anime \"Shin Chan\". Come per gli altri film di Shin Chan, non esiste un'edizione italiana del lungometraggio.\nTrama.\nShin-chan e i suoi amici entrano all'interno di un vecchio film ambientato nel west americano. L\u00ec incontrano molte altre persone del loro paese, Kasukabe, e cercano insieme di tornare in occidente. Una volta tornati in occidente, la famiglia trova un cittadino appassionato di film ed un professore che sta indagando su come uscire dall'occidente. Shin-chan riesce a riunire gli amici e insieme formano l'esercito di Kasukabe. Alla fine dell'avventura, Shin-chan e i suoi amici riescono ad entrare nella zona riservata in occidente e scoprire la verit\u00e0.\nDistribuzione.\nEdizioni home video.\nIn Giappone il film \u00e8 stato distribuito in VHS il 22 aprile 2005 e in DVD il 28 ottobre 2005."}
{"id": "2546255", "revid": "1573940", "url": "https://it.wikipedia.org/wiki?curid=2546255", "title": "Chiesa di Vuoksenniska", "text": "La chiesa di Vuoksenniska (in finlandese:Vuoksenniskan kirkko), conosciuta anche con il nome di \"chiesa delle Tre Croci\" (in finlandese:\"Kolmen Ristin kirkko\"), \u00e8 una chiesa luterana situata a circa 8 km dal centro dal centro industriale di Imatra, nella Carelia meridionale, in finlandese \u00e8 un'opera dell'architetto Alvar Aalto, la chiesa fu terminata nel 1957 ed inaugurata il 28 settembre 1958.\nIn coerenza con i dettami della architettura organica, di cui Aalto fu uno dei maggiori rappresentanti ed interpreti, l'aspetto della chiesa \u00e8 stato determinato dall'ambiente: per esempio la torre dell'orologio doveva distinguersi, in mezzo alle numerose ciminiere della citt\u00e0, pi\u00f9 per la forma che per l'altezza.\nCollocata in mezzo ad un grande parco, dove si distingue per le sue particolari forme e il colore bianco splendente, la \"Chiesa delle tre croci\" si propone con una nuova idea di fruibilit\u00e0 dello spazio in rapporto con le esigenze e le necessit\u00e0 umane; infatti oltre alla sua destinazione specifica deve soddisfare anche ad esigenze sociali.\nIl progetto.\nLa chiesa pu\u00f2 contenere fino ad 800 persone ed \u00e8 divisibile in tre parti tramite pareti scorrevoli. La zona dell'altare e dell'organo, dove si celebrano matrimoni, funerali e cerimonie pu\u00f2 contenere 290 persone; questa cappella pu\u00f2 essere ampliata spostando le pareti scorrevoli. Nella parte ovest inoltre vi sono altri locali accessibili direttamente dall'esterno.\nLe pareti curve sono determinate da esigenze di acustica, che sono state studiate su modelli.\nLa chiesa ha un totale di 103 finestre delle quali soltanto due sono identiche nella forma, la torre dell'orologio \u00e8 alta 34 metri."}
{"id": "2546257", "revid": "1543377", "url": "https://it.wikipedia.org/wiki?curid=2546257", "title": "Luciano Leonel Cuello", "text": "Soprannominato \"El Principito\", ha un record attuale di 33-3 (con 17 successi prima del limite)."}
{"id": "2546258", "revid": "767487", "url": "https://it.wikipedia.org/wiki?curid=2546258", "title": "Jerrold Immel", "text": "Sono sue le musiche di alcune serie televisive e di vari film tv americani.\nTra i suoi lavori pi\u00f9 conosciuti, in primis va citata l'indimenticabile sigla (strumentale) del serial televisivo \"Dallas\" (1978 - 1991); opera che gli ha fatto vincere un Emmy.\nMolte delle serie musicate da Immel, sono prodotte (come \"Dallas\") da Leonard Katzman, con cui evidentemente, c'\u00e8 stato un lungo e proficuo rapporto di collaborazione.\nSerie televisive.\nAlcune delle serie televisive per le quali Immel ha composto le musiche includono:"}
{"id": "2546263", "revid": "767487", "url": "https://it.wikipedia.org/wiki?curid=2546263", "title": "Mohamed Munir", "text": "Biografia.\nEmerge alla ribalta grazie al suo talento; \u00e8 in grado di mescolare il jazz con la musica folkloristica egiziana e, avendone la possibilit\u00e0 in quanto rappresentante della Dfaf, di diffonderla in tutto il mondo.\nNubiano nato nel 1954 nel villaggio nubiano di Manshiya al-N\u016bba (arabo \u0645\u0646\u0634\u064a\u0647 \u0627\u0644\u0646\u0648\u0628\u0629), nel 1970, poco meno che adolescente, fu costretto a scappare dal suo villaggio verso la capitale a causa dello straripamento di un fiume che port\u00f2 alla distruzione dell'intero suo villaggio e alla morte di numerose persone.\nMunir si arruola nell'esercito e, sotto le armi, si appassiona di musica. Dopo essersi laureato presso il Dipartimento di Televisione, foto e cinema, decide di fondare un gruppo. Inizialmente solo esecutore, diventa egli stesso autore per la sua formazione musicale. I primi album non sono un successo, per cui decide di diventare solista. La stessa casa discografica che teneva sotto contratto la band, decise di averne l'esclusiva come solista. Gli album successivi iniziarono a dargli il successo sperato. Partecipa al Bundesvision Song Contest 2010 (una variante tedesca dell'Eurovision) con il gruppo tedesco Ich+Ich con il brano \"Yasmine\" piazzandosi al terzo posto con 100 punti.\nAltre attivit\u00e0.\nOltre alla musica ha deciso di intraprendere un'attivit\u00e0 medica e di attore.\nDiscografia.\nAlbum"}
{"id": "2546265", "revid": "1793900", "url": "https://it.wikipedia.org/wiki?curid=2546265", "title": "Ian Gardner", "text": "Soprannominato \"\"The Truth\" o \"The Cobra\"\", ha un record attuale di 21-4 (con 9 successi prima del limite)."}
{"id": "2546266", "revid": "648716", "url": "https://it.wikipedia.org/wiki?curid=2546266", "title": "Altiplano", "text": "Altiplano (o \"Meseta del Collao\") \u00e8 un termine spagnolo che indica un'area interna di un bacino endoreico situata nelle Ande centrali. Si tratta del secondo pi\u00f9 grande altopiano montuoso al mondo dopo quello del Tibet; l'altezza media \u00e8 di circa 3658 metri. \nLa maggior parte dell'Altiplano si trova all'interno del territorio boliviano e peruviano, mentre la sua parte meridionale si trova tra il Cile e l'Argentina. L'Altiplano ospita diverse citt\u00e0 come El Alto, Puno, Oruro, Potos\u00ed e Cuzco. Il lago Titicaca occupa il bacino settentrionale; a sud si trovano il lago Poop\u00f3 e le saline Coipasa e Uyuni. L'Altiplano \u00e8 stato il sito di molte culture precolombiane tra cui i Tiahuanaco e l'Impero Inca. Le principali attivit\u00e0 economiche nella zona comprendono l'industria mineraria, l'allevamento di lama e vigogna, e servizi nelle citt\u00e0.\nPosizione.\nL'altopiano andino \u00e8 racchiuso da ovest da alti vulcani attivi appartenenti a quella che \u00e8 chiamata zona vulcanica delle Ande centrali: Ampato (6288\u00a0m), Tutupaca (5816\u00a0m), Nevado Sajama (6542\u00a0m), Parinacota (6348\u00a0m), Guallatiri (6071\u00a0m), Cerro Paroma (5728\u00a0m), Cerro Uturuncu (6008\u00a0m) e Licancabur (5916\u00a0m). A questi si aggiungono i vulcani della Cordigliera Real, a nord-est, con Illampu (6368\u00a0m), Huayna Potos\u00ed (6088\u00a0m), Ancohuma (6427\u00a0m) and Illimani (6438\u00a0m). A sud-ovest abbiamo il deserto di Atacama e ad est la foresta amazzonica.\nClima.\nIn generale, il clima \u00e8 freddo, da umido a semiarido e anche arido, con temperature medie annue che variano dai nei pressi della catena montuosa occidentale ai nei pressi del lago Titicaca; la piovosit\u00e0 totale annua varia tra meno di sud-ovest a pi\u00f9 di nei pressi del lago Titicaca. L'escursione termica diurna \u00e8 molto ampia, con temperature massime di e minime fino a . Le temperature pi\u00f9 fredde si verificano nella parte sud-occidentale dell'Altiplano durante i mesi di giugno e luglio, che corrispondono all'inverno australe. Il ciclo stagionale delle precipitazioni \u00e8 marcato, con la stagione delle piogge concentrata tra dicembre e marzo. Il resto dell'anno tende ad essere molto asciutto, fresco, ventoso e soleggiato. Nevicate possono verificarsi tra aprile e settembre, soprattutto al nord, ma non \u00e8 molto comune (da una a cinque volte l'anno).\nLa Paz, Bolivia \u00e8 la citt\u00e0 principale dell'Altiplano."}
{"id": "2546267", "revid": "110157", "url": "https://it.wikipedia.org/wiki?curid=2546267", "title": "Dulce Nombre de Culm\u00ed", "text": "Dulce Nombre de Culm\u00ed \u00e8 un comune dell'Honduras facente parte del dipartimento di Olancho.\nIl comune venne istituito il 30 giugno 1898 con parte del territorio del comune di Catacamas."}
{"id": "2546275", "revid": "124123", "url": "https://it.wikipedia.org/wiki?curid=2546275", "title": "Deandre Latimore", "text": "Soprannominato \"The Bull\", ha un record attuale di 20-2 (con 16 successi prima del limite)."}
{"id": "2546277", "revid": "110157", "url": "https://it.wikipedia.org/wiki?curid=2546277", "title": "El Rosario (Olancho)", "text": "El Rosario \u00e8 un comune dell'Honduras facente parte del dipartimento di Olancho.\nIl comune venne istituito nel 1876."}
{"id": "2546281", "revid": "110157", "url": "https://it.wikipedia.org/wiki?curid=2546281", "title": "Esquipulas del Norte", "text": "Esquipulas del Norte \u00e8 un comune dell'Honduras facente parte del dipartimento di Olancho.\nIl comune venne istituito il 31 gennaio 1896 con parte del territorio del comune di Jano."}
{"id": "2546284", "revid": "287204", "url": "https://it.wikipedia.org/wiki?curid=2546284", "title": "DFB-Pokal 2009-2010", "text": "La DFB-Pokal 2009-2010 \u00e8 stata la 67\u00aa edizione della Coppa di Germania, \u00e8 iniziata il 31 luglio 2009 e si \u00e8 conclusa il 15 maggio 2010.\nCalendario.\nNOTA: In parentesi \u00e8 riportato il risultato del primo tempo."}
{"id": "2546288", "revid": "3115", "url": "https://it.wikipedia.org/wiki?curid=2546288", "title": "Gualaco", "text": "Gualaco \u00e8 un comune dell'Honduras facente parte del dipartimento di Olancho.\nIl comune risulta come entit\u00e0 indipendente gi\u00e0 nel censimento del 1791."}
{"id": "2546291", "revid": "110157", "url": "https://it.wikipedia.org/wiki?curid=2546291", "title": "Guarizama", "text": "Guarizama \u00e8 un comune dell'Honduras facente parte del dipartimento di Olancho.\nIl comune venne istituito l'11 gennaio 1901 con parte del territorio del comune di Manto."}
{"id": "2546292", "revid": "281944", "url": "https://it.wikipedia.org/wiki?curid=2546292", "title": "Palazzo Pisani Moretta", "text": "Palazzo Pisani Moretta \u00e8 un palazzo di Venezia, ubicato nel sestiere di San Polo e affacciato sul Canal Grande, tra Palazzo Barbarigo della Terrazza e Palazzo Tiepolo.\nStoria.\nCostruito nella seconda met\u00e0 del XV secolo dai Bembo e poco dopo ristrutturato, il palazzo divenne nel 1629 dimora di un ramo della nobile famiglia Pisani, appunto i Pisani Moretta, il cui nome deriva dalla storpiatura di Almor\u00f2 Pisani, fondatore della famiglia. Giunto nelle mani di Francesco Pisani Moretta, ultimo discendente maschio della famiglia, pass\u00f2 nel 1737 alla figlia Chiara, andata in sposa a un membro della famiglia Pisani dal Banco. Ella provvide alla profonda ristrutturazione del palazzo: fece abbattere la scala esterna, sostituita dallo scalone del Tirali, e fece affrescare le sale interne dai pittori pi\u00f9 in voga della sua epoca.\nIl figlio di Chiara, Vettor, si spos\u00f2 segretamente con la borghese Teresa Dalla Vedova (poi costretta a rinchiudersi in un istituito femminile) ed ebbe da lei un figlio, di nome Pietro, non riconosciuto dal padre. Vettor ebbe anche una seconda moglie e una seconda figlia, Chiara, sposatasi con Filippo Barbarigo: abitando i due in residenze attigue, i palazzi vennero unificati. Alla morte del padre, Pietro intent\u00f2 una causa con la quale riusc\u00ec a ricevere la parte spettante di eredit\u00e0 e il titolo comitale. Morto Pietro nel 1847, il palazzo pass\u00f2 ad una delle sue figlie, maritata con un Giusti del Giardino. Il palazzo, passato ai suoi eredi e attualmente ancora privato, \u00e8 anche ricordato per aver ospitato importanti personalit\u00e0 storiche del panorama europeo, come Giuseppina di Beauharnais e Giuseppe II d'Asburgo-Lorena. Recentemente ristrutturato, in occasione del Carnevale ospita ancora oggi sontuosi balli in maschera.\nDescrizione.\nLa facciata del palazzo \u00e8 un esempio di gotico veneziano fiorito: divisa in tre sezioni da imponenti cornici marcapiano di fattura rinascimentale, presenta due ordini di esafore. Entrambe disegnate sul modello delle aperture della loggia di Palazzo Ducale, appaiono per\u00f2 profondamente differenti: i quadrilobi del primo piano evidenziano infatti la curva ogivale dell'arco, mentre quelli del secondo sono posti sulla cuspide, contrariamente all'uso del tempo. \nAi lati troviamo due coppie di monofore ogivali per piano nobile, circondate da cornici dentellate e perfettamente in linea con la tradizionale tripartizione.\nIl piano terra ha centralmente due portali a sesto acuto sul canale ed \u00e8 sovrastato da mezzanino. Un tempo erano presenti altre due porte secondarie, alle estremit\u00e0 della facciata. L'ultimo piano venne terrazzato nel corso del XIX secolo, andando ad appesantire la struttura.\nL'interno \u00e8 in stile barocco e neoclassico e risale al XVIII secolo: il primo piano nobile, organizzato attorno a un portego lungo circa 24 metri e affrescato da opere di Jacopo Guarana (\"Luce che sconfigge le tenebre\" e \"Apollo con le ore del mattino\"), \u00e8 composto da sale laterali due delle quali ospitanti opere di Giambattista Tiepolo (\"L'incontro tra Venere e Marte\", 1743) e di Pietro Longhi. Altre opere un tempo ospitate nel palazzo ma oggi trasferite altrove sono \"La famiglia di Dario ai piedi di Alessandro\" di Paolo Veronese, e \"La morte di Dario\" di Giambattista Piazzetta, oggi trasferite rispettivamente alla National Gallery di Londra e al Museo di Ca' Rezzonico, a Venezia. Il secondo piano nobile, recante pure una chiesetta affacciata sul giardinetto posteriore, replica il medesimo schema, pur presentando un portego spezzato in biblioteca a sala da ballo.\nLa porta di terra del palazzo si trova in Ramo Pisani e Barbarigo, stretta calle coperta dai passatici che congiungevano gli omonimi palazzi, che furono per lungo tempo unificati in quanto le due famiglie erano state legate da vincoli matrimoniali."}
{"id": "2546296", "revid": "1652134", "url": "https://it.wikipedia.org/wiki?curid=2546296", "title": "Luisa Carlotta di Borbone-Due Sicilie", "text": "Famiglia d'origine.\nLuisa Carlotta nacque nella reggia di Portici, prima figlia di Francesco, duca di Calabria e della sua seconda moglie, l'infanta di Spagna Maria Isabella. I suoi nonni paterni erano il re Ferdinando IV di Napoli e la regina Maria Carolina d'Asburgo-Lorena; i nonni materni erano il re Carlo IV di Spagna e la regina Maria Luisa di Borbone-Parma. Quando nel 1816 suo nonno divenne Ferdinando I delle Due Sicilie, il titolo di Luisa Carlotta mut\u00f2 da principessa reale di Napoli e di Sicilia a principessa reale delle Due Sicilie. Suo padre fu re, come Francesco I, per breve tempo, dal 1825 al 1830. Gli succedette suo fratello, Ferdinando II, che regn\u00f2 sino al 1859. Tra le numerose sorelle di Luisa Carlotta, si ricordano: Maria Carolina, che fu duchessa di Berry; Maria Cristina, che fu regina di Spagna; Maria Antonietta, che fu granduchessa di Toscana; Teresa Cristina, che fu imperatrice del Brasile.\nMatrimonio e figli.\nIl 12 giugno 1819, all'et\u00e0 di quattordici anni, convol\u00f2 a nozze con l'infante Francesco di Paola di Borbone-Spagna, duca di Cadice, fratello minore di sua madre Maria Isabella. Tra Luisa Carlotta e lo zio, suo futuro marito, correvano dieci anni. La coppia ebbe undici figli:\nLa successione al trono di Spagna.\nNel 1829 sua sorella Maria Cristina spos\u00f2 Ferdinando VII, divenendo regina di Spagna, e gli diede una figlia, la futura Isabella II di Spagna. Dal momento che Ferdinando VII non aveva eredi maschi, nel 1830 aveva gi\u00e0 promulgato la Prammatica Sanzione, che permetteva la successione al trono anche alle figlie femmine (cos\u00ec facendo cadevano le pretese dell'allora erede presuntivo, suo fratello Carlo Maria Isidoro). Quando nel 1832 il re cadde gravemente malato, i sostenitori di Carlo riuscirono a fargli firmare un documento che annullava la sanzione.\nA questo punto intervenne Luisa Carlotta, che chiese al ministro Tadeo Calomarde di mostrarle l'originale di tale documento. Quando fu nelle sue mani, lo strapp\u00f2 e lo gett\u00f2 nel fuoco di un caminetto; vedendo che il ministro stava cercando di recuperarlo, Luisa Carlotta gli diede due schiaffi passati alla storia. Allora Calomarde, con grande cortesia, le disse: \u00abSignora, le mani bianche non fanno del male\u00bb. In seguito il re riacquist\u00f2 un poco di salute e esili\u00f2 il fratello Carlo in Portogallo. In questo periodo Luisa Carlotta godette del favore e della fiducia di Ferdinando VII e della sorella.\nQuando nel 1833 Ferdinando VII mor\u00ec e Maria Cristina divenne reggente in favore della figlia Isabella, i rapporti tra lei e la sorella Luisa Carlotta precipitarono. Quest'ultima la accusava soprattutto sul piano morale, per aver sposato, poco dopo la morte del marito, August\u00edn Fern\u00e1ndez Mu\u00f1oz, un ex-sergente della guardia reale.\nL'ambiziosa infanta spagnola sperava di vedere un giorno uno dei suoi figli sul trono di Spagna, ma la sua morte prematura, avvenuta a soli trentanove anni, non le permise di assistere alle nozze tra suo figlio Francesco d'Assisi con la cugina, la regina Isabella II. I due si sposarono nel 1846, due anni dopo la morte dell'infanta. Suo marito Francesco di Paola si rispos\u00f2 nel 1851. Luisa Carlotta fu sepolta nel Monastero dell'Escorial."}
{"id": "2546297", "revid": "1833487", "url": "https://it.wikipedia.org/wiki?curid=2546297", "title": "Fortunato Ballerini", "text": "\u00c8 stato il presidente della Lazio con il pi\u00f9 lungo periodo di carica presidenziale (dal 1904 al 1922).\nBiografia.\nIl 29 maggio 1904 Fortunato Ballerini, proveniente da una famiglia dell'alta borghesia toscana, venne eletto presidente della S.P. Lazio; quell'anno assunse anche la carica di Presidente Generale della Polisportiva biancoceleste, al posto del Cavalier Giuseppe Pedercini, suo predecessore anche alla presidenza della sezione calcistica.\nNel 1906 riusc\u00ec a ottenere il campo di calcio Parco dei Daini situato all'interno di Villa Borghese dove la squadra guidata da Sante Ancherani pot\u00e9 allenarsi con seminaristi irlandesi e scozzesi.\nIn seguito abbandon\u00f2 la carica presidenziale, oltre ai numerosi incarichi all'interno del CONI (lui fu a redigere il primo statuto nel 1914), per dedicarsi al suo lavoro presso il Ministero di Grazia e Giustizia, diventato ormai incompatibile con il suo impegno sportivo, ma successivamente, una volta divenuto capo sezione del Ministero, torn\u00f2 a presenziare il club biancoceleste fino al 1922.\nNel maggio 2021, dopo 81 anni la sua tomba, creduta perduta, \u00e8 stata ritrovata da parte di una associazione di storici della Lazio all'interno del Cimitero del Verano dove il 2 giugno dello stesso anno \u00e8 stata celebrata una cerimonia commemorativa. ."}
{"id": "2546300", "revid": "110157", "url": "https://it.wikipedia.org/wiki?curid=2546300", "title": "Autostrade del Lazio", "text": "Autostrade del Lazio S.p.A. \u00e8 una societ\u00e0 italiana che \u00e8 stata creata per operare nel settore della gestione in concessione di tratti autostradali.\nObiettivi.\nLo scopo dell'azienda \u00e8 la predisposizione dei bandi di gara, l'aggiudicazione della concessione, della direzione dei lavori per la realizzazione dell'opera e della vigilanza sulla successiva fase di gestione del \"Sistema Intermodale Integrato Pontino\", composto dall'autostrada GRA-Roma-Latina e dalla bretella autostradale Cisterna di Latina-Valmontone-A1 per una cifra totale stimata in due miliardi di euro.\nStoria.\nAutostrade del Lazio nasce il 4 marzo 2008 con un capitale sociale di 2,2 milioni di euro suddiviso pariteticamente tra ANAS S.p.A. e Regione Lazio."}
{"id": "2546302", "revid": "767487", "url": "https://it.wikipedia.org/wiki?curid=2546302", "title": "Piccola peste torna a far danni", "text": "Piccola peste torna a far danni (\"Problem Child 2\") \u00e8 un film del 1991 diretto da Brian Levant, sequel di \"Piccola peste\" (1990).\nTrama.\nIn seguito alla separazione dalla moglie, il neo-scapolo Ben Healy si trasferisce assieme al pestifero figlio Junior in una tranquilla cittadina di nome Mortville, per ricominciare una nuova vita sperando in un addolcimento del terribile carattere del bambino. La cittadina \u00e8 nota sia per la conservazione della \"Roccia dell'Amore\" sia perch\u00e9 \u00e8 chiamata la citt\u00e0 delle divorziate: difatti, vi confluisce gran parte delle divorziate americane. Le divorziate del quartiere ambiscono a Healy, il quale si mostra sorpreso nel vederle in fila a decine dietro la porta di casa con in mano un dolce di benvenuto. Junior \u00e8 geloso e pi\u00f9 che mai contrariato circa l'intrusione di qualsiasi donna nel suo rapporto col padre, e senza mezzi termini le allontana tutte quante.\nTra le pretendenti di Ben, c'\u00e8 per\u00f2 una donna molto potente e ricca: Lawanda Dumore, che oltre ad essere sindaco della citt\u00e0 \u00e8 anche proprietaria della banca. Ella crede che il potere dei soldi e qualche moina saranno utili per accalappiare Ben, ma non sa ancora che dovr\u00e0 prima avere a che fare con quel monello di Junior. Il ragazzino nel frattempo inizia a frequentare la nuova scuola, ma qui si ripresenta il direttore dell'orfanotrofio dal quale era stato prelevato in principio, stavolta in veste di preside (Peabody) delle elementari di Mortville. Conoscendo i precedenti di Junior, lo promuove subito all'ultimo anno per toglierselo subito dai piedi. In una classe di ragazzi pi\u00f9 grandi Junior si sente un po' a disagio, specie dopo essersi inimicato l'ormai veterano Murph, un ragazzo bullo di diciotto anni ripetutamente bocciato.\nTra l'altro, contro Junior si \u00e8 anche schierata la piccola Trixie Young, figlia dell'infermiera della scuola, Annie. Junior scopre cos\u00ec di non essere l'unico ad avere comportamenti incontrollabili, giacch\u00e9 la bambina si mostra addirittura peggio di lui. Dopo essersi inflitti vicendevolmente dispetti e monellerie, i due si accorgono che tra Annie e Ben sta nascendo un amore, e questo li porta a riappacificarsi e unirsi. Ma ormai Ben \u00e8 gi\u00e0 impegnato con Lawanda, la quale ha in mente di spedire Junior in collegio a Baghdad. Trixie e Junior vanno cos\u00ec a pregare alla Roccia dell'Amore sperando che i genitori si dichiarino. Ed effettivamente cos\u00ec accade; i due escono di casa perch\u00e9 si accorgono che i figli sono spariti, e li ritrovano addormentati su una panchina. Ben ormai \u00e8 innamorato di Annie, specie dopo essersi accorto della squallida superficialit\u00e0 di Lawanda, sicch\u00e9, dopo che i due monelli riescono a sabotare il matrimonio, i due si fidanzano.\nProduzione.\nLe riprese si svolsero ad Orlando dal 16 gennaio al 15 marzo 1991.\nSequel.\nIl suo ultimo sequel \u00e8 \"Piccola peste s'innamora\"."}
{"id": "2546303", "revid": "1543377", "url": "https://it.wikipedia.org/wiki?curid=2546303", "title": "Joel Julio", "text": "Ha un record attuale di 35-3 (31 KO).\nCarriera.\nJulio ha debuttato nel mondo dei professionisti il 18 maggio 2001 a 16 anni, contro Jorge Perez. I suoi primi 14 incontri si sono svolti tutti in Colombia e li ha vinti tutti per KOT o KO.\nIl primo pugile ad essere riuscito a resistere ai suoi letali colpi fino al termine dell'incontro \u00e8 stato Lino Perez Jr. (11-2-1). L'incontro \u00e8 terminato ai punti dopo 10 round con la sconfitta di quest'ultimo. In seguito inizia nuovamente una nuova serie di vittorie per KO o KOT, arrivata sino al 24 giugno 2006. Nell'occasione Joel ha affrontato Carlos Quintana. Il match era valido per le corone regionali WBC e WBO Latino dei pesi welters. Julio era entrato nel ring con un record di 27-0 (26 KO). Tuttavia la striscia di successi consecutivi di Julio si \u00e8 dovuta interrompere qui, in quanto il verdetto finale della gara lo ha dichiarato sconfitto ai punti.\nArchiviata la prima sconfitta subita in carriera Joel ha riassaporato la vittoria nei 7 match successivi (5 trionfi per KO). Il 1\u00ba novembre 2008 Julio (34-1, 31 KO) ha affrontato l'imbattuto Sergiy Dzinziruk (35-0) al Koenig Pilsener Arena di Oberhausen, Germania. Julio \u00e8 stato dichiarato sconfitto per verdetto unanime dopo 12 riprese: 112-116, 112-116 e 111-117 secondo i tre giudici di gara. Anche il match successivo \u00e8 stato sfortunato per il pugile colombiano. Il 7 marzo 2009 ha sfidato l'imbattuto James Kirkland (24-0, 21 KO) al The Tank di San Jose. L'atleta sudamericano si \u00e8 arreso per KOT poco prima dell'inizio della 6\u00aa ripresa, portando cos\u00ec il suo record a 34-3."}
{"id": "2546304", "revid": "1543377", "url": "https://it.wikipedia.org/wiki?curid=2546304", "title": "James Kirkland", "text": "Ha un record attuale di 32-2, con 28 successi prima del limite."}
{"id": "2546306", "revid": "287204", "url": "https://it.wikipedia.org/wiki?curid=2546306", "title": "Mar\u00eda di \u00c1greda", "text": "\u00c8 inoltre venerata come santa dalla Chiesa Cattolica Palmariana.\nBiografia.\nMar\u00eda Coronel y Arana, meglio nota come Maria di \u00c1greda, nacque il 2 aprile 1602 ad \u00c1greda, piccolo comune montano spagnolo, appartenente alla provincia di Soria e situato nella comunit\u00e0 autonoma di Castiglia e Le\u00f3n, ai piedi della Sierra del Moncalves e sulle rive del fiume Queiles.\nLa chiesa di \u00c1greda \u00e8 inserita nella diocesi di Osma, appartenente a sua volta all'arcidiocesi di Burgos.\nIl padre di Mar\u00eda, Francesco Coronel, aveva sposato Caterina Ara\u00f1a. Dall'unione erano nati quattro figli: tutti i componenti della famiglia entrarono a far parte dell'Ordine francescano.\nDopo che i due figli maschi e lo stesso capofamiglia, d'accordo con la moglie, entrarono in convento, Caterina pens\u00f2 di trasformare anche la sua casa in convento: questo, inaugurato l'8 dicembre 1618, fu dedicato all'Immacolata Concezione e accolse tre suore appartenenti all'ordine delle Concezioniste, tutte provenienti da Burgos.\nIl 13 gennaio 1619 iniziarono il noviziato Maria, con il nome di \"Maria di Ges\u00f9\", sua madre, con il nome di \"Caterina del Santissimo Sacramento\", e la sorella minore Girolama, con il nome di \"Girolama della Santissima Trinit\u00e0\". Per capire la vocazione delle due sorelle, basti pensare che Maria aveva consacrato la sua verginit\u00e0 al Signore all'et\u00e0 di otto anni. Il 2 febbraio 1620 Maria e la madre emisero i voti, mentre Girolama dovette attendere perch\u00e9 ancora troppo giovane. Alla cerimonia partecip\u00f2 anche il padre, gi\u00e0 francescano con il nome di Francesco del Santissimo Sacramento.\nMaria ebbe sofferenze e malattie, cui si aggiungevano penitenze volontarie, come flagellazioni, digiuni e veglie, ma accanto a queste prove ebbe un'intensa vita mistica, contrassegnata da estasi, visioni e, bilocazioni che la portarono nel Nord del Messico. Qui, i missionari francescani facevano fatica ad evangelizzare i territori tra il Texas, Arizona, California e Nuovo Messico. Essi incontravano l'ostilit\u00e0 degli indiani, come gli Apache, i Navajo e i Comanche. Nel 1622 i missionari francescani, guidati da padre Alonso de Benavides, tentarono di nuovo, impiantando una missione fortificata. Inaspettatamente, i religiosi ricevettero visite da parte dei capi degli Jumanos, una delle trib\u00f9 pi\u00f9 aggressive. Questi chiesero agli sbalorditi missionari l'invio di sacerdoti per riceverne i sacramenti, rivelando che erano stati convinti da una \"Signora vestita d'azzurro\" (Dama azul), che da qualche tempo appariva loro con parole e miracoli: la descrizione corrispondeva proprio a suor Maria di Ges\u00f9 di \u00c1greda, che per\u00f2 non si era mai mossa dal suo convento. I missionari constatarono che presso gli Jumanos, ma anche presso altre trib\u00f9, i nativi erano preparati sul piano dottrinale.\nQuesta incredibile vicenda venne storicamente attestata perch\u00e9 fu sottoposta al rigoroso esame dell'Inquisizione spagnola, che accert\u00f2 la veridicit\u00e0 dei fatti straordinari. Alla stessa conclusione sono giunti storici americani dei nostri giorni, molti dei quali protestanti, ebrei e agnostici.\nIn seguito a questi fatti.\nDi fronte all'Inquisizione, suor Maria rivel\u00f2 di aver visitato centinaia di volte le terre americane, precisando che non sapeva se questi \"viaggi\" fossero avvenuti \"senza o con il corpo\". A padre Alonso descrisse inoltre con precisione tutti i suoi confratelli, ricordando episodi missionari che egli stesso aveva dimenticato. E l'arcivescovo di Citt\u00e0 del Messico constat\u00f2 che suor Maria, pur non essendosi mai mossa dal convento, descriveva in certe sue lettere l'America come se le fosse familiare.\nLa mistica di \u00c1greda scrisse numerose opere, tra le quali la pi\u00f9 famosa, ristampata anche al giorno d'oggi e che ha visto pi\u00f9 di 6.000 edizioni in tutte le lingue, \u00e8 la \"\"Mistica citt\u00e0 di Dio\" (\"M\u00edstica Ciudad de Dios\"\"). L'opera, che la Vergine stessa avrebbe ispirato, narra la vita di Maria, arricchita di consigli spirituali. Si trattava soprattutto di un libro con cui l'autrice voleva indicare la Vergine come vero modello di vita per le monache. Scritta nel 1637, bruciata nel 1645 per ordine del suo confessore del tempo, fu riscritta nel 1650 su richiesta di un nuovo confessore, padre Andrea de Fuenmayor, con l'aggiunta della biografia di Maria di Ges\u00f9 e delle grazie da lei ricevute. Dopo diverse vicissitudini il testo, che era anche finito nell'Indice dei libri proibiti, fu approvato dall'Inquisizione nel 1686.\nSuor Maria scrisse varie opere di carattere spirituale e mariano: \u00e8 considerata l'unica \"mistica mariana\" della storia. Seguendo la dottrina del beato Giovanni Duns Scoto, \u00e8 considerata anche l'unica vera teologa dell'Immacolata Concezione.\nMaria mor\u00ec nel convento di \u00c1greda il 24 maggio 1665, giorno di Pentecoste. Il suo corpo, rimasto incorrotto nei secoli, \u00e8 stato sottoposto a quattordici ricognizioni ufficiali, l'ultima delle quali il 20 maggio 1989. Il processo di canonizzazione fu aperto il 28 gennaio 1673, ma si ferm\u00f2 pare per i problemi sorti proprio con \"La mistica citt\u00e0 di Dio\". Attualmente, anche grazie alle sollecitazioni pervenute da pi\u00f9 parti, il processo potrebbe riprendere: nel 1990 \u00e8 stato nominato infatti un nuovo relatore e nel 2016 un nuovo vice-postulatore.\n\"Mistica Citt\u00e0 di Dio\".\n\"Mistica Citt\u00e0 di Dio\" \u00e8 un'opera di Maria di \u00c1greda, in cui l'autrice descrive alcune visioni che ha avuto e riguardanti la vita della Beata Vergine Maria e di Ges\u00f9, in particolare della passione, descritta sottolineandone gli aspetti pi\u00f9 cruenti.\nPer quanto la tendenza ad esaltare i particolari pi\u00f9 scabrosi della passione di Ges\u00f9 sia tipica della letteratura e dell'omiletica degli ultimi quattro secoli, nell'opera della \u00c1greda molti episodi narrati non sono presenti n\u00e9 nei Vangeli sinottici n\u00e9 in quelli apocrifi, come ad esempio la flagellazione, la coronazione di spine e la crocifissione di Ges\u00f9 sono state eseguite da Ausiliari Egiziani e di cui nella Bibbia risulta solo qualche frase. Molto interessante (in quanto \"inedito\") il racconto che la \u00c1greda fa di quello che \u00e8 successo al Cristo dopo la sua morte e resurrezione, in particolare della discesa agli Inferi.\nQuesta Opera fu utilizzata da molti santi: Junipero Serra e Antonio Margil la seguirono come modello per la loro evangelizzazione.\nUtilizzata da santi come: Annibale di Francia, Antonio Maria Claret, Luigi M. Grinon de Monfort.\nL'edizione indiana in lingua tamil della \"Mistica Citt\u00e0\" voluta da una famiglia induista ha nell'introduzione una lettera inviata per l'occasione da Santa Teresa di Calcutta.\nIl regista Mel Gibson, per il suo Film \"La passione di Cristo\", si \u00e8 ispirato anche all'opera dell'\u00c1greda."}
{"id": "2546310", "revid": "287204", "url": "https://it.wikipedia.org/wiki?curid=2546310", "title": "Palazzo Barbarigo della Terrazza", "text": "Palazzo Barbarigo della Terrazza \u00e8 un palazzo di Venezia, ubicato nel sestiere di San Polo e affacciato sul rio di San Polo e sul Canal Grande tra Palazzo Pisani Moretta e Ca' Cappello.\nStoria.\nPalazzo Barbarigo fu edificato attorno agli anni 1568 - 1569, su progetto di Bernardino Contin per volont\u00e0 di Daniele Barbarigo, esponente della nobile famiglia Barbarigo, la quale gi\u00e0 possedeva i due edifici che occupavano il luogo ove sarebbe stato eretto questo palazzo. Negli anni, il palazzo divenne sede di un'importante pinacoteca privata, andata dispersa nel corso del XIX secolo. Essa venne accumulata dal figlio di Daniele, di nome Cristoforo Barbarigo.\nNel 1739 venne celebrato il matrimonio fra Filippo Barbarigo, appartenente alla famiglia proprietaria del palazzo, e Chiara Pisani Moretta, appartenente alla famiglia allora possedente il palazzo attiguo. In tale occasione, i due edifici vennero uniti con dei \"passatici\", ossia dei passaggi aerei che permettevano il transito da un edificio all'altro passando sopra la stretta calle che li separa, detta Ramo Pisani Barbarigo. I passaggi esistono tuttora, ma sono stati murati, in quanto gli edifici attualmente sono di differenti proprietari.\nIl palazzo ha subito un frazionamento ed \u00e8 stato soggetto a numerosi passaggi di propriet\u00e0. Oggi ospita ai piani inferiori il Centro Tedesco di Studi Veneziani (qui fondato nel 1972) ed un hotel, mentre il secondo piano \u00e8 di propriet\u00e0 della famiglia Loredan.\nArchitettura.\nIl palazzo presenta un'inedita piantina a forma di \"a L\", dovuta alla presenza a livello del primo piano nobile di una grande terrazza con vista sul Canal Grande e sul rio di San Polo: tale elemento \u00e8 la peculiarit\u00e0 che distingue l'edificio anche nel nome. Essa si sviluppa per 24 metri lungo il rio di San Polo e per 14 lungo il Canal Grande. Essa era fino a pochi decenni fa adibita a giardino pensile. Il palazzo risulta essere ben sviluppato in altezza: \u00e8 composto da cinque livelli quali piano terra, mezzanino, due piani nobili e sottotetto per la servit\u00f9.\nUna facciata poco sviluppata in larghezza guarda sul Canal Grande, dove confina con Palazzo Pisani Moretta: essa, disadorna, ha due monofore a tutto sesto balaustrate per ciascuno dei due piani nobili.\nLa facciata principale, che guarda sul rio, \u00e8 simmetrica e di impostazione rinascimentale, con due ordini di quadrifore balconate ai piani nobili e, al piano terra, un grande portale a tutto sesto con mascherone in chiave, uguale a quello affacciato sul canale, sotto la terrazza. Ai lati della terrazza si aprono altri due portali di dimensioni minori. A sinistra si sviluppa un corpo pi\u00f9 basso, di soli due piani, sovrastato dalla terrazza che \u00e8 delimitata da una bianca balaustra.\nMalgrado la dissipazione ottocentesca della pinacoteca dei Barbarigo, che port\u00f2 alla dispersione della gran parte del patrimonio artistico, all'interno del palazzo sono conservati stucchi e decorazioni di diverse epoche, tra cui opere di Vincenzo Guarana, figlio del pi\u00f9 celebre Jacopo. Tali opere raffigurano i fasti della famiglia proprietaria, quella dei Barbarigo. I dipinti pi\u00f9 pregiati sono \"L'incoronazione del doge Marco Barbarigo\" e \"Il doge Agostino Barbarigo riceve da Caterina Cornaro la corona di Cipro\", ma potrebbero essere state da lui in prevalenza realizzate anche due sopraporte ovali a monocromo con personificazioni allegoriche. In particolar modo, il primo piano conserva decori originali e una collezione di dipinti con ritratti di dogi racchiusi con cornici lignee.\nPinacoteca.\nLa celebre pinacoteca fu accumulata in gran parte grazie all'opera di Cristoforo Barbarigo. Nel 1845 era formata da 102 tele realizzate da artisti come Giorgione, Giovanni Bellini, Palma il Vecchio, Rubens, Guido Reni e Tiziano, ma venne venduta nel 1850 da Nicol\u00f2 Giustinian, l'allora proprietario del palazzo, allo zar Nicola I per la cifra di 562 000 lire austriache. La presenza di 17 opere realizzate da Tiziano fece ipotizzare a qualche critico del passato che il celebre pittore avesse avuto uno studio nel palazzo. Alcune opere sono oggi visibili all'Hermitage di San Pietroburgo."}
{"id": "2546312", "revid": "47062443", "url": "https://it.wikipedia.org/wiki?curid=2546312", "title": "Flusso (informatica)", "text": ""}
{"id": "2546313", "revid": "281901", "url": "https://it.wikipedia.org/wiki?curid=2546313", "title": "Voskopoja", "text": ""}
{"id": "2546316", "revid": "287204", "url": "https://it.wikipedia.org/wiki?curid=2546316", "title": "Wouter Weylandt", "text": "Passato professionista nel 2005, mor\u00ec in seguito a una caduta durante la terza tappa del Giro d'Italia 2011.\nCarriera.\nProfessionista dal 2005 con la Quick Step, dopo aver trascorso un anno da stagista nella stessa squadra, Weylandt \u00e8 costretto a rinviare il suo debutto, inizialmente previsto in gennaio al Tour Down Under, a causa di una mononucleosi. Solo a fine stagione pu\u00f2 tornare a correre, vincendo la sua prima corsa da professionista, il Grand Prix Briek Schotte, il 13 settembre 2005.\nNel 2006 corre la sua prima stagione completa da professionista, facendo emergere le sue qualit\u00e0 da velocista. Pur non ottenendo alcuna vittoria di rilievo, in quell'anno mostra una buona regolarit\u00e0 nelle volate, ottenendo diversi piazzamenti, utili per vincere la classifica a punti del Giro di Polonia.\nNonostante il poco spazio concessogli dagli ordini di scuderia (dall'inizio della sua carriera \u00e8 uno degli uomini del \"treno\" di Tom Boonen), negli anni successivi Weylandt riesce ad ottenere alcune vittorie di rilievo, tra cui una tappa del Giro del Belgio ed una dell'Eneco Tour nel 2007, e la 16\u00aa tappa della Vuelta a Espa\u00f1a del 2008, in cui si impone in volata su Matti Breschel ed Aljaksandr Usa\u016d. Il 10 maggio 2010 vince anche l'ultima tappa olandese del Giro d'Italia, a Middelburg, ove si impone in uno sprint ristretto.\nNel 2011 si trasferisce nella neonata formazione lussemburghese Leopard-Trek. Il 9 maggio dello stesso anno, nel corso della terza tappa del Giro d'Italia 2011, \u00e8 vittima di una grave caduta lungo la discesa del Passo del Bocco, in frazione Isola di Borgonovo di Mezzanego. Nonostante l'intervento dei sanitari, che per circa quaranta minuti tentano la rianimazione, Weylandt muore. L'indomani la tappa con arrivo a Livorno viene neutralizzata in segno di cordoglio. Dopo la scomparsa, oltre ai tantissimi tifosi lungo le strade percorse dalla carovana, anche l'organizzazione ha voluto ricordare lo sfortunato atleta: da menzionare, sul palco della premiazione finale in Piazza Duomo, la scritta \"108 WW Always With Us\" e la fascia rosa sull'asfalto dopo la linea del traguardo della crono finale con la scritta \"WW 108\".\nDopo la sua scomparsa l'organizzazione del Giro d'Italia ha deciso, in suo onore, di ritirare il dorsale numero 108 nelle successive edizioni della corsa; la terza tappa del Giro d'Italia 2012 \u00e8 stata inoltre a lui dedicata."}
{"id": "2546324", "revid": "767487", "url": "https://it.wikipedia.org/wiki?curid=2546324", "title": "Flipper (film 1996)", "text": "Flipper \u00e8 un film del 1996, diretto da Alan Shapiro. Remake de \"Il mio amico delfino\" (1963) di James B. Clark.\nTrama.\nL'adolescente Sandy Ricks viene mandato dalla madre a passare l'estate con suo zio Porter nella cittadina di Coral Key, su una non precisata isoletta (a quanto si evince, la madre sta affrontando una separazione). Inizialmente, Sandy \u00e8 abbattuto: non conosce lo zio e si perder\u00e0 il concerto dei Red Hot Chili Peppers, di cui ha gi\u00e0 il biglietto.\nLo zio Porter \u00e8 molto rozzo e diretto, ma altrettanto ospitale e alla mano, tuttavia non riesce a spuntarla sul giovane. L'uomo, inoltre, vive con un pellicano di nome Pete.\nIl giorno dopo, Sandy accompagna lo zio a pescare sulla sua barchetta, e i due incontrano Dirk Moran, l'arcinemico di Porter, che festeggia con un gruppo di amici sul suo yacht: questo \u00e8 un gradasso sbruffone, sicuramente arricchito, al contrario di Porter che vive alla giornata di pesca, come molti sull'isola. Sandy osserva un piccolo gruppo di delfini, di cui \u00e8 meravigliato, i quali mangiano le esche di Dirk: l'uomo spara loro, uccidendone un paio; altri scappano, infine uno si avvicina alla bagnarola di Porter, cercando protezione: Sandy invia il malvagio Dirk altrove, salvando l'animale. Il ragazzo e il delfino si separano.\nPi\u00f9 tardi, Porter presenta il nipote alla sua fidanzata Cathy, biologa marina relegata sull'isoletta a vendere piccoli animali e esche, e suo figlio Marthy, schivo e silenzioso, ma un genio della meccanica. Mentre i due adulti chiacchierano, Porter spiega alla donna di non avere pi\u00f9 avuto una buona pesca dall'estate, e Cathy afferma di aver trovato tracce di diossina nelle acque dell'isola.\nSandy intanto si \u00e8 gi\u00e0 industriato per poter fuggire dall'isola e raggiungere gli amici per il concerto dei \"Chili Peppers\" sulla terraferma: quella notte prender\u00e0 un traghetto di nascosto dallo zio.\nQuella sera, approfittando di un'uscita tra Porter e Cathy, Sandy esce di casa per raggiungere il molo. Mentre \u00e8 in attesa, ritrova il delfino conosciuto in mattinata e ci gioca un po', trovando molta intesa; all'arrivo del battello, saluta l'animale e scappa.\nIl mattino dopo, Porter si sveglia per la pesca, ma scopre che il nipote \u00e8 scappato; un marinaio gli dice di averlo visto, cos\u00ec rincorre il battello con la sua bagnarola per riprenderlo (e facendogli fare brutta figura con due ragazze). Nel tempo perso a rincorrere il nipote, Porter avrebbe tuttavia dovuto preparare la casa per l'imminente tempesta, proteggendo porte e finestre.\nDopo aver passato la notte in una baracca e aver discusso animatamente, i due trovano la casa divelta dalla furia del mare. Sandy \u00e8 arrabbiato per aver perso i biglietti del concerto, Porter per non aver potuto proteggere la casa per la tempesta, cos\u00ec i due stringono un patto: Sandy aiuter\u00e0 lo zio a risistemare la casa, e Porter, giacch\u00e9 deve andare sulla terraferma per far riparare la barca, gli prender\u00e0 altri biglietti per un'altra data del concerto (a Orlando), a cui andranno insieme.\nDurante i giorni di lontananza dello zio, Sandy viene distratto dal suo lavoro dal ritorno del delfino, e scopre che l'animale \u00e8 amico di una ragazza carina di nome Kim, gi\u00e0 notata al molo: per legarci, Sandy finge di conoscere il delfino da molto tempo e di averlo chiamato Flipper. Kim dice che Flipper \u00e8 stato fortunato a sopravvivere, poich\u00e9 nella zona si tramanda la leggenda del temibilissimo squalo martello Scar. I due ragazzini stringono amicizia e fanno nascere un piccolo spettacolo acquatico con Flipper per guadagnare qualche soldo e sfamarlo, che ha successo e attrae tutti i ragazzi dell'isola. Al suo ritorno, lo zio non trova alcun lavoro terminato e requisisce il denaro guadagnato dai due; inoltre, siccome Sandy \"si sente grande\", gli fa fumare un sigaro, provocando per\u00f2 solo un forte attacco di vomito. La presenza di Flipper riesce anche a sbloccare il timidissimo Marvin, e Porter non pu\u00f2 fare altro che accettare la presenza dell'animale nel gruppo, obbligando per\u00f2 Sandy a sfamarlo.\nUn giorno, mentre sono al ristorante, il gruppo viene avvicinato da Dirk Moran, che ricorda a Porter che \u00e8 illegale tenere un delfino come animale da compagnia; poco dopo, gli uomini di Dirk catturano Flipper, ma Porter salva il delfino e tra i due parte una serie di minacce. Questo episodio causa l'arrivo dello sceriffo Buck (amico di Porter) che spiega che Flipper deve essere liberato in mare o verr\u00e0 portato in un acquario. Sandy, a malincuore, accetta che venga liberato in mare, anche se la notte stessa prende il mare con Kim per recuperarlo. Qui, nella notte, i due giovani vedono in lontananza Dirk Moran e i suoi uomini che buttano dei barili in mare.\nIl mattino dopo, Flipper viene nuovamente ritrovato a riva, morente; immediatamente viene tratto in salvo e lasciato alle cure di Cathy, grazie alle quali il giorno dopo \u00e8 ristabilito.\nNei giorni seguenti, la donna afferma di aver trovato della diossina nel sangue dell'animale: ecco perch\u00e9 la pesca \u00e8 cos\u00ec scarsa. Sandy comunica agli altri cosa ha visto assieme a Kim di notte, cos\u00ec Porter e Cathy mostrano a Buck i risultati delle analisi; Buck afferma che quelle prove non sono sufficienti: i due dovranno sorprendere Dirk mentre butta il veleno in mare. Ancora, Buck ricorda ai due che non possono tenere il delfino in cattivit\u00e0 e che deve essere liberato entro tre giorni (il che causerebbe la sua morte) o portato al parco acquatico di Sea World.\nPorter, Sandy, Cathy, Kim, Marvin e Flipper partono in mare aperto per incastrare Dirk: attaccano una telecamera alla testa di Flipper che potr\u00e0 esplorare i fondali e registrare tutto. Dopo aver registrato alcune immagini di barili di veleno sul fondale, Flipper ritrova il suo branco: si stacca la telecamera e si riunisce a loro. Mentre Cathy propone di ritrovare Flipper con un sonar, Sandy decide di fare di testa propria: prende un piccolo gommone e si stacca dal gruppo, avvertendo solo Marvin. Invece, il ragazzino incontra la barca di Dirk, il quale dirige sicuro nella sua direzione, per distruggere il gommone: Sandy sopravvive per miracolo, ma viene attaccato dal leggendario squalo martello Scar. Flipper e il suo branco attaccano lo squalo per difendere il ragazzino, allontanando la temibile bestia.\nDirk ritorna verso Sandy e, fingendo di salvarlo, ritenta di ucciderlo, direttamente, ma interviene nuovamente Flipper che da un colpo di coda all'uomo, che cade in mare. Arriva il resto del gruppo e Porter mette fuori gioco il nemico con un pugno. Infine arriva anche Buck, allertato dal gruppo e arresta finalmente Dirk. Bisogna prendere una decisione per Flipper, e Sandy decide che sia giusto che Flipper torni in mare aperto con il branco, ora che le acque verranno ripulite.\nQualche giorno dopo, la madre di Sandy viene a prendere il figlio, il quale saluta tutti e chiede allo zio se pu\u00f2 tornare l'estate successiva, e lo zio accetta.\nSul battello di ritorno, Sandy vede in lontananza un branco di delfini che saltano: \u00e8 sicuramente Flipper, giunto per salutare il ragazzo.\nProduzione.\n\"Flipper\" fu girato interamente alle Bahamas. Walt Conti e la sua squadra realizzarono diversi delfini animatronici, che usarono per larga parte delle riprese, anche in scene dove Flipper interagisce coi personaggi umani, o nuota. Conti, infatti, spieg\u00f2 che addestrare e usare delfini reali per il film era pi\u00f9 difficile di quanto si potesse generalmente pensare."}
{"id": "2546325", "revid": "129019", "url": "https://it.wikipedia.org/wiki?curid=2546325", "title": "Kaiten-zushi", "text": "Con il termine Kaiten-zushi () si indica un ristorante fast food che serve sushi su un nastro trasportatore.\nStoria ed economia.\nIl primo nastro trasportatore per servire sushi \u00e8 stato inventato da Yoshiaki Shiraishi (1914-2001), che aveva problemi di organico nel suo piccolo ristorante e al contempo non era in grado di gestire il suo ristorante da solo. Dopo aver visto delle bottiglie di birra movimentate su di un nastro trasportatore in una birreria, gli venne l'idea di applicare lo stesso concetto ai piatti di sushi. Dopo cinque anni di sviluppo, tra cui la progettazione e la costruzione del nastro trasportatore, nel 1958 Shiraishi apr\u00ec a Osaka il \"mawaru Genroku Sushi\", il suo primo ristorante per sushi servito da nastro trasportatore. Immediatamente riusc\u00ec a creare una catena di 240 ristoranti in tutto il Giappone. Shiraishi cre\u00f2 successivamente un ristorante interamente servito da robot, questa idea per\u00f2 non ebbe nessun successo commerciale.\nInizialmente in un ristorante sushi dotato di nastro trasportatore, tutti i clienti erano seduti di fronte al nastro trasportatore, ma questo non permetteva ai gruppi numerosi di poter conversare naturalmente. Successivamente, sono stati aggiunti tavoli ad angolo retto rispetto al nastro trasportatore, consentendo a sei persone di potersi sedere ad un tavolo. Ci\u00f2 ha inoltre ridotto la lunghezza del nastro trasportatore necessaria per servire un certo numero di persone.\nUn primo boom del nastro trasportatore per sushi inizi\u00f2 nel 1970, dopo che un ristorante con nastro trasportatore per sushi venne presentato all'Osaka World Expo. Un altro boom inizi\u00f2 nel 1980, quando l'abitudine a mangiare fuori casa divenne pi\u00f9 popolare, ed infine alla fine del 1990, quando i ristoranti economici divennero popolari a seguito dello scoppio della bolla economica giapponese. Il sushi consumato su nastro trasportatore rappresenta un mercato di 240 miliardi di yen l'anno nel solo Giappone, con quasi 3.000 ristoranti (dati 2001).\nQuesto tipo particolare di ristorante si pu\u00f2 trovare in altri luoghi nel mondo, dove ultimamente sta riscuotendo un grande successo. Tuttavia, alcuni tradizionalisti criticano aspramente tale modello di ristorazione in quanto distruggerebbe il rito di mangiare sushi, altri lamentano che in tale modo i ristoranti di sushi tradizionali sono esclusi dal mercato in regime di concorrenza.\nRistorante sushi con nastro trasportatore.\nLa caratteristica pi\u00f9 sorprendente di un ristorante sushi con nastro trasportatore \u00e8 la quantit\u00e0 di vivande che esso pu\u00f2 trasportare e proporre. La selezione di piatti offerti di solito non \u00e8 limitata al sushi, ma pu\u00f2 includere anche bibite in Tetra Pak, frutta, dessert, zuppe, e altri cibi.\nSi possono ordinare ai camerieri birra e altre bevande, che sono spesso servite con un piatto vuoto per tenere traccia della consumazione.\nQuesti ristoranti praticano solitamente prezzi decisamente popolari; per questo vengono erroneamente ritenuti di qualit\u00e0 inferiore rispetto ai tradizionali ristoranti di sushi.\nSolitamente i ristoranti sushi pi\u00f9 frequentati sono in grado di servire una maggiore freschezza ed una migliore qualit\u00e0 di sushi infatti, avendo un continuo consumo, il sushi proposto non si seccher\u00e0 durante la rotazione. Alcuni ristoranti sushi a basso costo possono invece imitare un piatto costoso utilizzando ingredienti meno pregiati ma comunque freschi e sicuri. Alcune grandi catene possono poi ottenere bassi costi in acquisto per prodotti alimentari di qualit\u00e0 da ordinare in grande quantit\u00e0.\nAlcuni ristoranti hanno integrato sistemi di tracciabilit\u00e0 RFID o altri sistemi in atto per rimuovere sushi che ha ruotato per troppo tempo. "}
{"id": "2546334", "revid": "123282106", "url": "https://it.wikipedia.org/wiki?curid=2546334", "title": "Lingua gronings", "text": "La lingua gronings, localmente conosciuto come Grunnegs o Gr\u00f6nnegs, \u00e8 una lingua appartenente alla famiglia del basso sassone, parlata in Groninga e nelle aree confinanti della Drenthe e della Frisia.\nIl Gronings, e le variet\u00e0 pi\u00f9 strettamente correlate presenti nella Frisia orientale, presentano forti influenze provenienti dalla Lingua frisone ed importanti correlazioni con le lingue del Basso sassone. Il dialetto \u00e8 caratterizzato da un accento tipico e da un altrettanto tipico vocabolario.\nIl nome Gronings pu\u00f2 essere definito geograficamente in modo perfetto. Il Gronings ed il dialetto nel nord della provincia di Drenthe (Noordenvelds) sono cos\u00ec strettamente collegati che alcuni linguisti li vedono come parte del Gronings. Il dialetto di sud-est, il Veenkoloniaals, \u00e8 simile su entrambi i lati del confine Groninga-Drenthe. Nel comune frisone di Kollumerland, \u00e8 parlato il dialetto pi\u00f9 occidentale, il Westerkwartiers, come pure un dialetto separato del Gronings chiamato Kollumerpompsters. Quest'ultimo \u00e8 parlato nel villaggio frisone di Kollumerpomp ed ha ricevuto pi\u00f9 influenze dal frisone occidentale, mentre la maggior parte dei dialetti del Gronings hanno una pi\u00f9 forte influenza del frisone orientale.\nAttualmente le variet\u00e0 di Gronings riconosciute sono 8:\nEsempi:"}
{"id": "2546357", "revid": "726373", "url": "https://it.wikipedia.org/wiki?curid=2546357", "title": "Human Trafficking - Le schiave del sesso", "text": "Human Trafficking - Le schiave del sesso (\"Human Trafficking\") \u00e8 una miniserie televisiva canadese che mostra gli orrori di due bambine e due donne cadute nel traffico di esseri umani e segue l'agente di una squadra americana nella missione consistente nel fermare l'organizzazione russa di trafficanti.\nTrama.\nA Praga, Repubblica Ceca, Helena (interpretata da Isabelle Blais) \u00e8 una madre single che viene sedotta da un uomo affascinante, Frederick, che la convincer\u00e0 a trascorrere un weekend con lui a Vienna, Helena accetter\u00e0 la proposta ma non sa in realt\u00e0 quale futuro l'attender\u00e0 a Vienna. Infatti Frederick la vender\u00e0 ai trafficanti di esseri umani che la porteranno a New York dove verr\u00e0 ridotta ad una schiava del sesso.\nContemporaneamente a Kiev, Ucraina, Nadia (interpretata da Laurence Leboeuf) una sedicenne, decide di partecipare ad un cast di modelle insieme ad un'amica, senza che suo padre sappia nulla. Nadia viene selezionata tra le tante ragazze, a differenza dell'amica, e le viene chiesto di spostarsi a New York cos\u00ec le viene procurato un documento falso e senza il consenso del padre si reca appunto New York insieme al resto delle altre ragazze. In realt\u00e0 Nadia non diventer\u00e0 una modella ma verr\u00e0 forzata anche lei alla prostituzione e l\u00ec incontrer\u00e0 Helena.\nDall'altra parte del mondo, a Manila, Filippine, una bambina di dodici anni, Anne Gray (interpretata da Sarah-Jeanne Labrosse), in vacanza con la sua famiglia, viene attirata da un bambino che vende braccialetti e mentre si reca da lui per sceglierne uno viene rapita di fronte ai suoi genitori da alcuni trafficanti. Anche Anne verr\u00e0 forzata alla prostituzione e sar\u00e0 rinchiusa in un bordello principalmente frequentato da turisti sessuali.\nIntanto in un povero villaggio arriva un trafficante e promette una grande quantit\u00e0 di soldi, che poi consegner\u00e0 immediatamente, ad una famiglia, in cambio di una delle loro bambine. Anche qui la vittima sar\u00e0 appunto una bambina che verr\u00e0 costretta nello stesso bordello dove \u00e8 stata rinchiusa Anne. Le due bambine e le due donne protagoniste di questa serie sono ridotte alla schiavit\u00f9 sessuale controllata interamente da un'unica e potentissima organizzazione di trafficanti di esseri umani con a capo Sergei Karpovich (interpretato da Robert Carlyle).\nIntanto a New York, dopo la terza morte di una giovanissima prostituta dell'est Europa, l'agente NYPD Kate Morozov (interpretata da Mira Sorvino) convince il capo della Immigration and Customs Enforcement, Bill Meehan (interpretato da Donald Sutherland), ad interessarsi maggiormente a quei casi per scoprire e bloccare l'organizzazione criminale di Sergei, responsabile di tutte quelle morti. Kate promette infatti a Bill Meehan di combattere contro quel tipo di crimine dicendogli che non si sarebbe mai pentito di averle dato quell'occasione.\nProduzione.\nLa miniserie \u00e8 stata prodotta dalla Muse Entertainment Enterprises per la trasmissione su LifeTime Television. Le riprese della serie sono state girate a Montr\u00e9al, Bangkok e Praga. Sono iniziate nell'aprile del 2005 e sono terminate in luglio.\nDistribuzione.\nHa debuttato per la prima volta su LifeTime Television, negli Stati Uniti, il 24-25 ottobre 2005 e successivamente \u00e8 andata in onda in Canada su CityTV il 2-3 gennaio 2006. Gli attori principali sono Mira Sorvino, Donald Sutherland, Robert Carlyle e R\u00e9my Girard."}
{"id": "2546363", "revid": "287204", "url": "https://it.wikipedia.org/wiki?curid=2546363", "title": "Posta assicurata", "text": "La posta assicurata \u00e8 un servizio offerto dalle Poste per trasportare un documento postale (lettera, pacco o altro) con un'assicurazione pagata dal mittente.\nIn Italia il servizio, al tempo delle lire, quindi prima del 2002, era disponibile agli uffici postali centrali, per assicurare fino a 4 milioni il contenuto del documento. Gli scaglioni, ovvero le assicurazioni possibili erano da: 50.000, 100.000, 500.000, 1 milione, 2 milioni e 4 milioni. \nAncora oggi per ogni scaglione esiste la relativa tariffa, ora in euro, da 50 euro a 3\u00a0000 euro. Esiste anche una speciale assicurazione contro i rischi di forza maggiore.\nL'assicurazione dei documenti postali esiste fin dalla fine dell'800, ma gi\u00e0 in precedenza alcuni postiglioni offrivano lo speciale servizio. Le buste assicurate sono solitamente affrancate con alti valori e sono quasi sempre di un certo interesse filatelico."}
{"id": "2546364", "revid": "767487", "url": "https://it.wikipedia.org/wiki?curid=2546364", "title": "Aston Villa Football Club 2009-2010", "text": "Questa pagina raccoglie i dati riguardanti l'Aston Villa Football Club nelle competizioni ufficiali della stagione 2009-2010.\nStagione.\nL'Aston Villa ha iniziato il campionato con una sconfitta casalinga contro il Wigan Athletic, per due a zero. Alla seconda giornata, per\u00f2, \u00e8 arrivato un pronto riscatto con la vittoria per tre a uno ad Anfield, contro il Liverpool.\nLa partecipazione in Europa League non ha portato molta soddisfazione ai \"Villans\", eliminati ai play-off. Infatti, l'Aston Villa \u00e8 stato sconfitto per uno a zero a Vienna, dai giocatori del Rapid. Nel ritorno, la squadra di Martin O'Neill non \u00e8 andata oltre la vittoria per due a uno, che ha per\u00f2 sancito l'eliminazione.\nMaglie e sponsor.\nLo sponsor tecnico per la stagione 2009-2010 \u00e8 Nike, mentre lo sponsor ufficiale \u00e8 Acorns Children's Hospice. La prima divisa \u00e8 quella classica: la maglia \u00e8 amaranto (\"claret\") e le maniche sono celesti (\"blue\"). I pantaloncini sono bianchi e i calzettoni celesti. La seconda casacca, invece, \u00e8 un omaggio alla Nazionale inglese: la Nike si \u00e8 infatti ispirata alle vecchie divise della selezione. La maglia \u00e8 bianca, con i bordi blu scuro. I pantaloncini sono blu, con i calzettoni bianchi. La terza divisa, infine, \u00e8 simile alla seconda della stagione precedente: il design ricorda quello della prima, con la maglia per\u00f2 nera e le maniche celesti. I pantaloncini sono neri e i calzettoni neri.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nSquadra riserve e Academy.\nOrganigramma societario.\nArea direttiva\nScuola Calcio"}
{"id": "2546365", "revid": "6923", "url": "https://it.wikipedia.org/wiki?curid=2546365", "title": "Dick Wolf", "text": "Vincitore di un Emmy Award, \u00e8 specializzato nella produzione di serie televisive del genere police procedural tra le quali \"Miami Vice\" e il \"franchise\" \"Law &amp; Order\".\nBiografia.\nWolf nasce a New York, figlio di Marie Gaffney, una casalinga, e di George Wolf, un dirigente pubblicitario d'azienda. Wolf si iscrive all'Accademia di Phillips, dove \u00e8 compagno di classe di George W. Bush, diplomandosi alla Gunnery. Successivamente si iscrive all'Universit\u00e0 della Pennsylvania, laureandosi nel 1969.\nIn seguito lavora come autore pubblicitario per la Benton &amp; Bowles, creando annunci per il dentifricio Cres e passando il tempo a scrivere sceneggiature nella speranza di una carriera cinematografica. In questo periodo collabra brevemente a una sceneggiatura con Oliver Stone, a quel tempo anch'egli sceneggiatore. Quindi parte per Los Angeles dopo alcuni anni e tre sceneggiature prodotte. Una di queste diviene il film \"Masquerade\", con protagonisti Rob Lowe e Meg Tilly, .\nSuccessivamente inizia la sua carriera televisiva come sceneggiatore di \"Hill Street giorno e notte\", dove viene nominato per il suo primo Emmy. Da passa a \"Miami Vice\", diventandone il produttore e supervisore. Produce inoltre \"Law &amp; Order - I due volti della giustizia\" e i relativi \"spin-off\": \"Law &amp; Order - Unit\u00e0 vittime speciali\", ', \"Law &amp; Order - Il verdetto\" e '. Oltre a questi produce \"Chicago Fire\" e i relativi \"spin-off\": \"Chicago Med,\" \"Chicago P.D.\" e \"Chicago Justice\"."}
{"id": "2546368", "revid": "767487", "url": "https://it.wikipedia.org/wiki?curid=2546368", "title": "Lingue bicolane", "text": "Le lingue bicolane, dette anche bicol o bikol, sono una famiglia di lingue filippine centrali parlate nelle Filippine nella regione di Bicol.\nClassificazione.\nSecondo \"Ethnologue\", la classificazione delle lingue bicolane \u00e8 la seguente:\nSecondo lo standard ISO 639-3, invece, i singoli idiomi appartenenti al macrolinguaggio bicolano sono:"}
{"id": "2546369", "revid": "135224", "url": "https://it.wikipedia.org/wiki?curid=2546369", "title": "Nastro trasportatore per sushi", "text": ""}
{"id": "2546373", "revid": "6923", "url": "https://it.wikipedia.org/wiki?curid=2546373", "title": "Duncan Chow", "text": "Sebbene le sue origini risiedano nella Hong Kong britannica, egli ha raggiunto il successo a Taiwan, scegliendo la carriera di attore del 2001. \u00c8 cugino dell'atleta olimpica di Hong Kong Lee Lai Shan. \u00c8 stato atleta professionista di windsurf.\nCarriera.\nHa dato avvio alla sua carriera di attore quando aveva 14 anni, e fu scelto per recitare nel ruolo di Bruce Lee adolescente nel film a lui dedicato, Dragon - La storia di Bruce Lee, del 1993. Duncan ha ricevuto dei riconoscimenti minori per delle apparizioni nella televisione taiwanese. Pi\u00f9 tardi ha recitato nei film \"Formula 17\" e \"Seven Swords\"."}
{"id": "2546381", "revid": "1566286", "url": "https://it.wikipedia.org/wiki?curid=2546381", "title": "Bernard-Pierre Donnadieu", "text": "Biografia.\nBernard-Pierre Donnadieu studi\u00f2 teatro all'universit\u00e0 Sorbonne di Parigi, e a 25 anni inizi\u00f2 la carriera di attore. Raggiunse la celebrit\u00e0 nel 1981 con \"Joss il professionista\", nei panni dell'ispettore Farges, al fianco di Jean-Paul Belmondo. Tre anni dopo, nel 1984, vinse il Premio C\u00e9sar per il migliore attore non protagonista (migliore secondo ruolo maschile) per l'interpretazione di Mathias Hagen in \"Rue barbare\" di Gilles B\u00e9hat.\nNel corso della sua carriera prese parte anche a diversi film di produzione italiana. Nel 1990 lavor\u00f2 in Italia nel film \"Cellini - Una vita scellerata\" di Giacomo Battiato, biografia dello scultore fiorentino \"Benvenuto Cellini\"; l'anno dopo fu diretto da Luigi Comencini nel film \"Marcellino pane e vino\" (1991), dove interpret\u00f2 la parte del conte. Nel 1996 apparve in \"I guardiani del cielo\" di Alberto Negrin, telefilm in tre puntate. In Francia interpret\u00f2 diversi ruoli di successo, fra cui nel 2008 quello di Galapiat in \"Paris 36\" di Christophe Barratier.\nPadre di Ingrid Donnadieu, anch'ella attrice, mor\u00ec di cancro nel 2010, all'et\u00e0 di 61 anni."}
{"id": "2546384", "revid": "219110", "url": "https://it.wikipedia.org/wiki?curid=2546384", "title": "MMN80CPU", "text": "L'MMN80CPU \u00e8 un microprocessore clone della CPU Zilog Z80A operante alla frequenza di 3.5 MHz. \n\u00c8 stato prodotto dalla azienda Microelectronica di Bucarest per il mercato rumeno negli anni 80. \nEra utilizzato all'interno dei computer a 8 bit come HC, CIP, JET, TIM-S, CoBra e altri."}
{"id": "2546389", "revid": "386562", "url": "https://it.wikipedia.org/wiki?curid=2546389", "title": "Duncan Lai", "text": ""}
{"id": "2546391", "revid": "89688", "url": "https://it.wikipedia.org/wiki?curid=2546391", "title": "H\u00e4nsel und Gretel", "text": ""}
{"id": "2546392", "revid": "113875866", "url": "https://it.wikipedia.org/wiki?curid=2546392", "title": "Taira Shinken", "text": "Nacque come nel 1897, nell'isola di Kume, arcipelago delle Ry\u016bky\u016b.\nGiovent\u00f9.\nFu il secondo figlio in famiglia di tre ragazzi e una ragazza. Da bambino fu dato in adozione (una pratica non insolita nel vecchio Giappone). Fu a questo punto che assunse il nome da ragazza di sua madre che era \"Taira\". Quando era un ragazzo, Taira lavor\u00f2 nelle miniere di zolfo in Minamijima. Soffr\u00ec per un incidente che gli provoc\u00f2 la rottura di una gamba quando rimase intrappolato nel crollo di una mine shaft, che gli caus\u00f2 una lesione permanente alla gamba.\nKarate.\nNel 1922, dopo aver effettuato un viaggio a Tokyo in cerca di lavoro, fu presentato a Funakoshi Gichin, a fellow Okinawan and Karate instructor. Taira divenne un \"deshi\" (\"studente\") di Funakoshi Gichin, sforzandosi di imparare il Karatedo. Nel 1929, Taira inizi\u00f2 i suoi studi del Ry\u016bky\u016b Kobudo con il maestro Yabiku Moden.\nNel 1932, dopo aver studiato Kobudo per 3 anni e Karatedo per 10 anni, ricevette l'autorizzazione dai suoi maestri per aprire un dojo. Taira inizi\u00f2 ad insegnare Karatedo e Kobudo, nella calda e caratteristica localit\u00e0 di villeggiatura di Ikaho, nella Prefettura di Gunma.\nTaira ebbe un'insaziabile fame di sapere verso il Bud\u014d. Da quel giorno fu alla continua ricerca e assimil\u00f2 le sue scoperte nel sistema del Kobudo. Fu a seguito della sua continua ricerca del sapere che, in 1933, Taira fu presentato dal maestro Funakoshi a Kenwa Mabuni. Nel 1934, Taira divenne deshi di Mabuni.\nNel 1940 il maestro Taira Shinken apr\u00ec il suo Dojo Kobudo a Naha (Okinawa). Apr\u00ec altri Dojo a Kant\u014d e Kansai, due dei maggiori distretti centrali giapponesi."}
{"id": "2546393", "revid": "899609", "url": "https://it.wikipedia.org/wiki?curid=2546393", "title": "Sharp LH0080", "text": "Lo Sharp LH0080 \u00e8 un microprocessore totalmente compatibile con la versione originale NMOS del processore Zilog Z80.\n\u00c8 stato usato in vari home computer e personal computer prodotti dalla \"Sharp\" e da altri produttori di computer giapponesi.\n\u00c8 stato impiegato nella serie di home computer Sharp MZ."}
{"id": "2546397", "revid": "117205060", "url": "https://it.wikipedia.org/wiki?curid=2546397", "title": "Cabbage Patch Kids", "text": "I Cabbage Patch Kids sono una linea di bambole ideata da Debbie Morehead e Xavier Roberts nel 1978. Le bambole erano originariamente vendute in negozi locali e in seguito al Babyland General Hospital di Cleveland in Georgia. Divennero uno dei giocattoli pi\u00f9 popolari degli anni ottanta. In Italia vennero commercializzate come Bamboli del Campo Incantato.\nLa storia.\nLe origini.\nI Cabbage Patch Kids inizialmente furono chiamati Little People e ideati da Xavier Roberts con l'aiuto di quattro artigiane che si ispirarono ad un modello di Martha Nelson.\nIl cambio di nome verso Cabbage Patch Kids fu suggerito da Roger Schlaifer prima che si assicurasse in tutto il mondo i diritti sul marchio \"Little People\" e fu la base della novella scritta nel 1982 da Roger e da sua moglie, Susanne Nance Schlaifer. Una versione abbreviata della storia fu riportata su ogni prodotto Cabbage Patch Kids a partire dal 1983. Parker Brothers pubblic\u00f2 la storia originale intitolandola \"Xavier's Fantastic Discovery\" (\"La fantastica scoperta di Xavier\") nel 1984 e Parker Records produsse un disco d'oro utilizzando i personaggi della storia. I personaggi apparvero su molti altri gadget con il marchio Cabbage Patch dai cartoni animati ai giochi da tavolo.\nIl personaggio di Xavier Roberts era un ragazzino di dieci anni che aveva scoperto i Cabbage Patch Kids seguendo un'ape-coniglio (\"BunnyBee\") dietro una cascata in una valle magica dove nascevano i bamboli. Per evitare che i bamboli fossero catturati dalla malvagia Lavendar McDade che intendeva sfruttarli come schiavi nella sua miniera d'oro, Xavier Roberts cerc\u00f2 di dare i bamboli in adozione a famiglie affettuose.\nLe api-coniglio (\"BunnyBees\") sono creature simili alle api, con orecchie di coniglio che usano come ali. Impollinano i germogli di cavolo con i cristalli magici per generare i bamboli.\nIl \"Colonel Casey\" dirige il Babyland General hospital. \u00c8 anche il narratore della storia dei Cabbage Patch Kids.\n\"Otis Lee\" \u00e8 il leader della banda di Cabbage Patch Kids che ha stretto amicizia con Xavier.\n\"Lavendar McDade\" \u00e8 una vecchia malvagia che vuole sfruttare i bamboli come schiavi nella sua miniera d'oro.\n\"Cabbage Jack\" \u00e8 una grande lepre, scagnozzo di Lavendar.\n\"Beau Weasel\" \u00e8 un grande furetto, complice di Cabbage Jack.\nL'era Coleco.\nLe bambole attrassero l'attenzione del produttore di giocattoli Coleco, che inizi\u00f2 la produzione di massa nel 1982. I Cabbage Patch Kids di Coleco hanno una grande testa rotonda di plastica (originariamente era in una plastica diversa e pi\u00f9 dura) e corpi morbidi di stoffa e furono in produzione fra il 1982 e il 1989. Una caratteristica peculiare \u00e8 che ogni esemplare immesso sul mercato \u00e8 diverso da tutti gli altri e quindi \u00e8 un pezzo unico e irripetibile, dotato di un proprio nome e dei documenti (certificato di nascita e certificato di adozione). Dopo la bancarotta di Coleco, i Cabbage Patch Kids furono prodotti da altre aziende, fra cui Hasbro, Mattel, Toys R Us e ultimamente da Play Along. Mattel inizi\u00f2 la produzione dopo aver rinunciato a produrre My Child.\nAll'apice della loro popolarit\u00e0, le bambole divennero il regalo di Natale pi\u00f9 ricercato, soprattutto negli Stati Uniti, in cui i genitori facevano lunghe code per prenotare un esemplare e talvolta scoppiavano tafferugli per accaparrarsi l'ultimo disponibile. Negli ultimi anni, Coleco introdusse alcune varianti ai Cabbage Patch Kids classici e continu\u00f2 a tenere sul mercato l'intera linea di prodotti. Il nome della prima Cabbage Patch Kid nota \u00e8 Hailey Theeuwen.\nL'era Hasbro.\nHasbro rilev\u00f2 da Coleco i diritti per produrre i Cabbage Patch Kids nel 1988 e continu\u00f2 a produrre bambole con vari accessori, compresi esemplari che suonavano il kazoo. Lanci\u00f2 nuove linee di prodotto come \"Birthday Kids\", \"Splash 'n' Tan\" e \"Pretty Crimp and Curl\". Hasbro inizi\u00f2 gradualmente a produrre bambole per bambini pi\u00f9 piccoli, orientandosi quindi su bambole di minori dimensioni. Sebbene i Cabbage Patch Kids fossero ancora i prodotti pi\u00f9 venduti, Hasbro non seppe rivitalizzarli sul mercato.\nL'era Mattel.\nNel 1994 Mattel acquist\u00f2 i diritti del marchio e inizi\u00f2 la produzione.\nI Cabbage Patch Kids di Mattel Cabbage Patch non erano tutti con il corpo in stoffa e comprendevano bambole interamente in plastica, pi\u00f9 resistenti nel tempo. Le bambole Mattel sono alte 14 pollici o meno (contro i 16 pollici di Coleco e i 18 pollici dei Coleco prodotti in Spagna) e sono dotate di un accessorio per favorire la loro collezionabilit\u00e0 (ad esempio alcuni esemplari hanno giochi acquatici, nuotano, mangiano o si lavano i denti).\nNel 1996 Mattel lanci\u00f2 gli OlympiKids in coincidenza con le Olimpiadi e i \"Fairies\". Inoltre, per celebrare il 15\u00ba anniversario Mattel cre\u00f2 una linea di bambole (esclusivamente femmine) con vestiti d'epoca. Queste furono le prime bambole Mattel alte 16 pollici, come gli originali Cabbage Patch Kids.\nL'era Toys \"R\" Us.\nNel 2003 la catena di negozi di giocattoli Toys \"R\" Us rilev\u00f2 il marchio Cabbage Patch Kids da Mattel, producendo \"Kids\" da 20 pollici e \"Babies\" da 18 pollici, entrambi con corpo di stoffa e testa di plastica. Erano confezionati seduti su un sedile a forma di foglia di cavolo. Queste bambole furono ideate per celebrare il 20\u00ba anniversario dei Cabbage Patch Kids.\nL'era Play along.\nLa linea di Toys R Us dur\u00f2 finch\u00e9 Play Along ottenne la licenza di produrre e commercializzare i Cabbage Patch Kids.\nPlay Along produce ora i \"Kids\" tradizionali da 16 pollici e anche i \"Babies\" e i \"Newborns\" di dimensione ridotta. In preparazione del 25\u00ba anniversario, l'azienda ha stretto un accordo con Carvel Cakes per produrre un'edizione speciale di bambole con un cono gelato e ha commercializzato una linea retro di bambole anni Ottanta.\nIl marchio Cabbage Patch Kids.\nLa licenza originale del 1982 dei Cabbage Patch Kids con Coleco Industries fu negoziata e sottoscritta da Roger L. Schlaifer per conto di Schlaifer Nance &amp; Company, licenziatario in esclusiva mondiale dell'azienda di Roberts.\nIl presidente di SN&amp;C Roger Schlaifer era responsabile dell'origine del nome, del disegno di tutta la grafica e delle confezioni ed era coautore con la moglie Susanne Nance di \"The Legend of the Cabbage Patch Kids\". In seguito al contratto con Coleco Industries, SN&amp;C firm\u00f2 pi\u00f9 di centocinquanta concessioni di licenze per la produzione di merce da pannolini per bambini a cereali con poco zucchero, dall'abbigliamento alle piscine gonfiabili e migliaia di prodotti per l'infanzia che nel solo 1984 generarono ricavi per pi\u00f9 di 2 miliardi di dollari. Le vendite totali durante la gestione degli Schlaifer superarono i 4,5 miliardi di dollari. Dopo che SN&amp;C vendette i suoi diritti alla societ\u00e0 di Roberts, i diritti furono acquistati da Hasbro e successivamente da altre aziende. Sebbene le vendite delle bambole e dei gadget abbiano subito una brusca contrazione dopo la vendita dei diritti, le bambole sono rimaste uno dei prodotti di riferimento del settore e uno dei pochi marchi di bambole di lunga durata.\nCabbage Patch Kids in porcellana.\nQueste bambole furono commercializzate per posta da Danbury Mint. Hanno un corpo rigido di stoffa con gambe, braccia e testa in porcellana.\nCabbage Patch Kids parlanti.\nUna curiosa estensione della linea furono i Cabbage Patch Kid parlanti, dotati di un chip vocale, sensori tattili e un sensore a infrarossi per rilevare la presenza di altri esemplari parlanti. I sensori tattili permettono alla bambola di \"capire\" quando e come si gioca con lei per rispondere con messaggi vocali, ad esempio una bambola \u00e8 in grado di dire \"stringimi la mano\" e di emettere un messaggio vocale appropriato quando il sensore tattile della mano rileva una pressione. Ancora pi\u00f9 curioso \u00e8 l'effetto in presenza di un altro esemplare parlante rilevato mediante il ricevitore/trasmettitore a infrarossi. Le bambole sono programmate per reagire alla presenza di un proprio simile con una breve frase (ad esempio \"Penso che sia qualcun altro con cui giocare!\" e successivamente intrattengono semplici conversazioni fra le bambole che grazie alla casualit\u00e0 del dialogo possono sembrare naturali.\nIl successo del prodotto fu limitato a causa del prezzo elevato (oltre i 100 dollari), della necessit\u00e0 di avere pi\u00f9 esemplari per ascoltare un dialogo fra bambole e anche della stranezza di ascoltare due bambole parlanti senza intervento umano, una situazione che offre ridotte possibilit\u00e0 di gioco.\nBabyland General Hospital.\nIl Babyland General Hospital \u00e8 il luogo di nascita dei Cabbage Patch Kids e si trova a Cleveland in Georgia. Roberts ha convertito una vecchia clinica in un punto vendita con un piccolo parco a tema da cui vendeva le sue bambole, originariamente chiamate \"Little People\". La struttura viene presentata come luogo di nascita, nursery, e centro di adozione per i Cabbage Patch Kids. Nel pieno rispetto del tema, i dipendenti si vestono e interpretano le parti di medici e infermieri che si occupano delle bambole come se fossero veri neonati. Sebbene la popolarit\u00e0 che originariamente accompagnava i bamboli \u00e8 in buona parte svanita, il Babyland General Hospital \u00e8 ancora frequentato da un buon numero di fan irriducibili, da turisti e da ricercatori di curiosit\u00e0.\nI Cabbage Patch Kids nella cultura.\nUna bambola Cabbage Patch Kids \u00e8 stata fotografata da Andy Warhol con una Polaroid nel 1985: esposta nella mostra \"Warhol &amp; Friends. New York negli anni '80\" (Bologna, 2018-2019), \u00e8 stata pubblicata nel relativo catalogo.\nI Cabbage Patch Kids sono protagonisti della prima parte del romanzo \"La casa madre\" di Letizia Muratori."}
{"id": "2546398", "revid": "228587", "url": "https://it.wikipedia.org/wiki?curid=2546398", "title": "45 (album)", "text": "45 \u00e8 l'album d'esordio della rock band sovietica Kino."}
{"id": "2546401", "revid": "1745361", "url": "https://it.wikipedia.org/wiki?curid=2546401", "title": "Aurora Pro Patria 1919", "text": "L'Aurora Pro Patria 1919 S.r.l., meglio nota come Pro Patria, \u00e8 una societ\u00e0 calcistica italiana con sede nella citt\u00e0 di Busto Arsizio, in provincia di Varese. Milita in Serie C, la terza divisione del campionato italiano.\nCostituita il 3 giugno 2009 da Antonio e Savino Tesoro in continuit\u00e0 con la fallita \"Pro Patria Gallaratese G.B. S.r.l.\", le \u00e8 subentrata ufficialmente il 26 giugno successivo con l'affiliazione alla FIGC. In tal modo ha ereditato la tradizione sportiva iniziata nel 1919 con la fondazione della \"capostipite\" \"Pro Patria et Libertate\".\nTra i club calcistici della provincia di Varese, la Pro Patria vanta il maggior numero di presenze nella massima divisione nazionale (14 totali, comprese le due annate immediatamente antecedenti la riforma che ha dato il via alla Serie A a girone unico, nel 1929-1930), nella quale ha militato per l'ultima volta nel 1955-1956. Ha inoltre al suo attivo 19 stagioni complessive in seconda serie (ultima delle quali nel 1965-1966). Nel suo palmar\u00e8s annovera infine lo Scudetto Serie D per l'annata 2017-2018.\nStoria.\nLe origini.\nGli albori della pratica calcistica a Busto Arsizio risalgono al 1881, allorch\u00e9 venne fondata la Societ\u00e0 Ginnastica Pro Patria et Libertate, prestigioso sodalizio polisportivo: fu in tale contesto che tale sport inizi\u00f2 ad essere praticato, seppur in via non ufficiale. Fu in questa circostanza che venne inoltre adottata per la prima volta la divisa da gioco a fasce biancobl\u00f9.\nNei primi anni del Novecento nacque quindi l\"Aurora\", primo club specificamente dedito alla pratica pedatoria, che nel 1907 disput\u00f2 le prime partite ufficiali. Nei successivi dieci anni sorsero poi altre squadre, che ebbero per\u00f2 un'esistenza effimera.\nA met\u00e0 della stagione 1912-1913 l\u2019Aurora tent\u00f2 con decisione di salire in Promozione, ma a fine gennaio la sconfitta fuori casa per 3-0 contro la Pro Lissone segn\u00f2 una battuta d'arresto per tale obiettivo. Il dirigente bustocco Luigi Ferrario aveva tuttavia osservato come il terreno di gioco lissonese apparisse assai pi\u00f9 piccolo di quello di Busto Arsizio (ubicato presso via Cesare Battisti) ove l'Aurora giocava le gare interne: la societ\u00e0 provvide pertanto a inoltrare un reclamo al Comitato Regionale Lombardo, chiedendo che la partita fosse invalidata in virt\u00f9 di siffatta irregolarit\u00e0. Sebbene altre due squadre (il C.S. Saronnese e la S.G. Gallaratese) avessero imitato l'esempio dei bustocchi presentando a loro volta un reclamo, il comitato lo rigett\u00f2. L'Aurora si rivolse cos\u00ec alla presidenza federale di Torino, che il 20 febbraio 1913 mand\u00f2 un delegato a verificare la situazione: costui, constatando come effettivamente il terreno di gioco non fosse regolamentare, diede mandato alla presidenza di annullare tutte le gare disputate sul campo Lissone, onde farle ridisputare sul campo regolamentare pi\u00f9 vicino (ubicato a Monza). La partita Pro Lissone-Aurora venne dunque riprogrammata per il 9 marzo 1913, ma i lissonesi la disertarono, sicch\u00e9 i bustocchi ottennero a tavolino la vittoria per 0-2. Coi due punti guadagnati l'Aurora raggiunse pertanto la Trevigliese in vetta alla classifica.\nLa gara di spareggio venne disputata in data 6 aprile 1913 sul campo sportivo \"Pro Gorla\" di Gorla Primo, termin\u00f2 con il risultato di 2-1 in favore dell'Aurora permettendo alla squadra bustocca di salire nel campionato di Promozione, pari all'attuale massimo livello regionale. Nelle annate seguenti sfior\u00f2 in un paio di volte l'accesso alla massima serie nazionale.\nLa nuova societ\u00e0 \"Pro Patria et Libertate\" viene costituita ufficialmente il 26 febbraio 1919 presso il Caff\u00e8 Brugioli: nel presiedere l'assemblea costitutiva Guidali pronuncia questo discorso:\nGli anni venti.\nLa Pro Patria fa il suo esordio ufficiale nel campionato di Prima Categoria 1919-1920 con una gara disputata il 1\u00ba dicembre 1919 a Busto Arsizio contro il Luino e vinta 1-0 grazie al gol di Scarani nel secondo tempo.\nNell'anno 1921 la USB Pro Patria et Libertate, vantava circa un migliaio di soci, con ampia rappresentanza tra i meno abbienti.\nL'esordio in Divisione Nazionale, massima serie dell'epoca, avvenne il 23 settembre 1927. Nella stagione 1928-1929 la Pro Patria fu una delle squadre qualificate al primo campionato di Serie A della storia. In quel campionato vi fu la contestata gara del 20 gennaio 1929 a Novara, con sconfitta per 3-2, in cui il centrocampista Nicol\u00f2 Giacchetti, sino ad allora presente in 34 gare di massima categoria, colp\u00ec l'arbitro Gama, protagonista di un arbitraggio contestatissimo, venendo per questo motivo squalificato per un anno. Il giudice sportivo, squalific\u00f2 inoltre diversi dirigenti ed altri giocatori della compagine bustocca.\nGli anni trenta.\nAlla stagione 1930-1931 risale l'appellativo \"Tigrotti\" che da allora ha caratterizzato e tuttora sostanzia squadra e tifoseria: fu una felice intuizione del famoso giornalista della Gazzetta dello Sport Bruno Roghi, che in seguito fu anche a lungo storico direttore della rosea stessa. Coni\u00f2 per giocatori della Pro Patria il termine di \"Tigrotti\", in virt\u00f9 dello spirito, del carattere combattivo espresso sul terreno di gioco dagli stessi giocatori bustocchi, con un articolo pubblicato su \"La Domenica Sportiva\" (supplemento festivo de La Gazzetta dello Sport), il 12 marzo 1931.\nLa Pro Patria retrocesse in Serie B al termine del campionato di Serie A 1932-1933. Il campionato di Serie B 1933-1934 era allora articolato su due gironi di tredici squadre. La Pro Patria fu inserita nel girone A, tra nord e centro Italia, oltre a Catanzarese, Messina e Cagliari. Il presidente cav. Cozzi affid\u00f2 la direzione tecnica all'ex nerazzurro Pietroboni, programmando una pronta risalita nella massima serie.\nVennero ceduti all'Ambrosiana Paolo Agosteo e Natale Masera, e al Livorno Alfredo Monza, facendo un buon incasso. Al loro posto vennero ingaggiati, il portiere Bonifacio Smerzi dall'Ambrosiana, Giuseppe Fiammenghi dal Milan e Antonio Severi dal Legnano. I biancobl\u00f9 giocarono ad alto livello, guadagnarono la terza posizione con 30 punti, 49 reti all'attivo, 25 al passivo, l'ammissione al girone finale, ma non la promozione in Serie A, che and\u00f2 alla Sampierdarenese. Mario Loetti firm\u00f2 11 gol, Antonio Severi 7, Carlo Azimonti 6, Giovanni Candiani 5.\nIl portiere Smerzi fece il suo esordio alla 7\u00aa giornata, non subendo reti sino alla 12\u00aa. Alla 9\u00aa giornata fa registrare una delle pi\u00f9 ampie vittorie esterne della sua storia, andando ad imporsi per 5-0, allo stadio Ferruccio, di Seregno, con le reti di Antonio Severi, Mario Loetti e Mario Dalfini, oltre a due autogol.\nNella stagione successiva la Pro Patria, alle prese con una gravissima crisi societaria, dovuta al peggioramento repentino delle fiorenti industrie tessili della zona a causa delle sanzioni imposte all'Italia per la guerra d'Etiopia, vide a forte rischio il prosieguo della propria attivit\u00e0 calcistica. Chiuse il campionato 1934-35 sul fondo della classifica, scontando il declassamento nella nuova Serie C di nuova istituzione, in surrogazione della Prima Divisione. Il presidente Cozzi rassegn\u00f2 le dimissioni e nessuno volle subentrare. Dopo alcune insistenze accett\u00f2 la carica di commissario straordinario il rag. Francesco Castiglioni, gi\u00e0 presidente della Pro Patria Ginnastica-Atletica. Egli prosegu\u00ec nel risanamento societario, nonostante il periodo bellico, e facilit\u00f2 l'avvento del cavalier Giovanni Calcaterra, protagonista nell'41 del ritorno della Pro Patria in Serie B, dopo il primo posto nel girone C del campionato di Serie C 1940-1941.\nGli anni quaranta.\nIl campionato di Serie C 1940-1941 era articolato su otto gironi. Le squadre che si classificavano al primo posto erano ammesse a due gironi finali con diritto di accesso alla serie B per le prime due di ogni girone. La Pro Patria, inserita nel girone C (composto da 16 squadre), vinse il proprio raggruppamento, davvero alla grande, con 52 punti conquistati davanti a Biellese (44 punti) e Varese (40 punti). Venne stabilito un record difficile tuttora da eguagliare, contraddistinto da 24 partite vinte, 4 pareggi, 2 perse, 67 gol fatti e 20 solo subiti. Il presidente cavalier Giovanni Calcaterra, aveva affidato la guida tecnica al bustocco Natale Masera, brillante attaccante biancobl\u00f9 degli anni trenta, con trascorsi nell'Ambrosiana-Inter, nel Napoli, nel Bari e nel Varese.\nLa rosa dei titolari era formata dal portiere Antonio Turconi, detto Turconi I, non spettacolare, ma sobrio ed efficace, la linea difensiva schierata con i quattro \u201cmastini\u201d Borsani, Antonio Bernacchi, Giovanni Ivaldi e Felice Renoldi. A centrocampo lo storico capitano Egidio Crippa, nel ruolo di centromediano metodista a dirigere le operazioni, con a supporto le mezze ali Borra ed Erba, all'occorrenza dava una mano in difesa e passava di prima palle invitanti alle punte Fasoli, Gallazzi e Pierino Dondi. Fasoli, scattava, saltava l'avversario ed andava a rete sovente. Gallazzi era un vero panzer, segnava da ogni posizione, grazie al suo tiro potente e implacabile, vero incubo per l'avversario di turno. Dondi, ala sinistra, scaltro, sornione e navigato: aspettava l'attimo fuggente per condannare l'avversario. Supportati a turno da Angelo Turconi, detto Turconi II, il quale diverr\u00e0 in seguito una colonna della Pro in Serie A, Ferrario, Giancarlo Crespi, Gustavo Tremolada, Cesare Canavesi, Giovanni Guidi, Emilio Massironi, Giovanni Barberis e Franco Ballarati.\nAlla settima giornata di campionato la Pro Patria aveva gi\u00e0 conseguito 5 vittorie e due pareggi. Nell'arco delle trenta gare vale la pena rammentare il 5-0 all'Omegna, il 4 a 1 a Pavia e Lecco fuori casa, ed il 3 a 1 rifilato al Legnano in casa.\nIl presidente Peppino Cerana, dopo la salvezza sofferta della stagione 1948-1949 era intenzionato a costruire una squadra che potesse giocarsela con le migliori, pronto a stendere un programma ambizioso ma concreto, cercando di mantenere i migliori elementi della rosa biancobl\u00f9 e cercando rinforzi validi. Gi\u00e0 nell'aprile del 1949, cerc\u00f2 di piazzare un colpo a sensazione: L\u00e1szl\u00f3 Kubala che arriv\u00f2 a Busto da esule. Purtroppo, la formazione bustocca non pot\u00e9 mai farlo giocare per motivi burocratici.\nGli anni cinquanta.\nCon la disastrosa stagione del campionato di Serie A 1952-1953, culminata con la retrocessione in Serie B, dopo sei campionati consecutivi nella massima serie, il sodalizio and\u00f2 incontro anche ad una grave crisi societaria, che per poco non min\u00f2 seriamente, anche l'esistenza stessa della Pro Patria.\nLa grave situazione in cui venne a trovarsi la societ\u00e0, trov\u00f2 un'ancora di salvataggio in Mario Bettini che venne eletto commissario straordinario. Riusc\u00ec in breve tempo a mettere assieme i cocci della vecchia dirigenza, portando anche nuovi soci. Dopo una tumultuosa assemblea tenutasi nella palestra di via Concordia, si giunse ad un nuovo consiglio che elesse come presidenti, Angelo Garavaglia e Pietro Labadini. La squadra venne affidata a Giacinto Ellena, mediano anni quaranta tra le file di Torino e Fiorentina. L'esordio nel campionato di Serie B 1953-54 avvenne a Treviso, il 13 settembre 1953 con roboante vittoria dei tigrotti per 5-2, che scesero in campo con questa formazione: Danelutti, Guglielmo Toros, Giovanni Visintin; Franco Frasi, Gian Battista Odone, Emilio Lavezzari; Ettore Mannucci, Enrico Pratesi, Norberto H\u00f6fling, Franco Danova, Alessandro Pin.\nIl 6 giugno 1954, alle ore 16:30 la Pro Patria, affront\u00f2 il Cagliari a Roma nello spareggio promozione, sconfiggendolo per 2-0, grazie ad una doppietta di Mannucci (11' e 42' del secondo tempo), rientrando, dopo una sola stagione, in Serie A. La formazione biancobl\u00f9 scesa in campo per lo spareggio fu la seguente: Angelo Uboldi, Spartaco Donati, Guglielmo Toros, Franco Frasi, Antonio Fossati, Bruno Orzan, Ettore Mannucci, Franco Danova, Norberto H\u00f6fling, Enrico Pratesi, Silvano Chiumento.\nLa Pro Patria et libertate, lasciata la Serie A nel giugno 1956, nel campionato successivo and\u00f2 incontro ad una nuova ed amara retrocessione, scivolando addirittura in Serie C. Il comitato di reggenza formato da Garavaglia, Montani e Labadini, che aveva tenuta in piedi la societ\u00e0 nell'ultimo anno e mezzo diede le dimissioni. La gestione societaria fu assunta da alcuni imprenditori con commissario straordinario il dott. Ercolino Caimi; in seguito venne poi eletto presidente Daniele Pini. La gestione tecnica venne affidata al duo formato da Cesare Pellegatta come Direttore Tecnico e da Beniamino Jo Santos, come allenatore.\nLa rosa dei giocatori era formata da tutti elementi provenienti dalla zona e comprendeva i portieri Danelutti e Fil\u00e8, i terzini Azimonti, Taglioretti e Danilo Colombo, i mediani Rimoldi, Rondanini, Zagano, Pin e Vittorino Calloni, gli attaccanti Benvenuto Quaglia, Moroni, Turconi, Bernasconi, Mungai e Pagani. Il mediano Mario Colombo, in disaccordo con la societ\u00e0, decise di astenersi da ogni attivit\u00e0 per due anni, al fine di ottenere la disponibilit\u00e0 del cartellino.\nLa squadra riconquist\u00f2 la Serie B al termine del campionato di Serie C 1959-1960, vincendo il girone A.\nGli anni sessanta.\nNel 1961 la Pro Patria venne scelta dalla FIGC per rappresentare l'Italia nella Coppa delle Alpi 1961, contribuendo alla vittoria finale vincendo le due partire giocate contro lo FC Sciaffusa. Dopo un sesto posto nel campionato di Serie B 1961-1962, la Pro Patria et Libertate lasci\u00f2 la seconda serie al termine del campionato 1965-1966. Dopo aver conquistato il quinto posto nel girone A del campionato di Serie C 1967-1968, inizi\u00f2 la discesa che port\u00f2 ad evitare un'ulteriore retrocessione nel girone A del campionato di Serie C 1970-1971 solo grazie alla miglior differenza reti con la .\nGli anni settanta.\nL'ultimo posto al termine del campionato di Serie C 1971-1972 decret\u00f2 quella retrocessione che era stata evitata \"in extremis\" l'anno precedente.\nLa conquista della Serie C avvenne nella stagione 1974-75 con la vittoria del girone B sotto la presidenza di Peppino Mancini e sotto la guida tecnica di Adelio Crespi, che poteva contare su una rosa composta da giovani promesse come Mela, Bosani, Bartezzaghi e Brunini, e gente esperta come Piaceri, Frigerio, Crugnola, Berra, Croci, Carminati, Brusadelli, Arturo Bosani, Fornara e Bosco. In occasione dei festeggiamenti per il salto di categoria vennero organizzate due amichevoli di lusso con la Juventus e a Varese con la nazionale di Fulvio Bernardini.\nGli anni ottanta.\nLa societ\u00e0 riconquist\u00f2 la Serie C1 al termine del campionato 1981-1982, classificandosi seconda alle spalle della di Corrado Orrico. In C1 rimase per\u00f2 per una sola stagione, segnata anche da una serie episodi dubbi legati al calcio-scommesse che sarebbe poi esploso nelle stagioni successive. Ottenne il penultimo posto a soli 29 punti.\nIl miglior piazzamento fu il quarto posto ottenuto nel girone B del campionato di Serie C2 1985-1986.\nAlla fine della stagione 1987-1988, arriv\u00f2 ultima nel girone B e retrocedette in Interregionale. La stagione fu costellata da problemi economici, di infortuni ma soprattutto dalla morte di Andrea Cecotti, colpito da trombosi carotidea durante l'incontro Treviso-Pro Patria al 28' di gioco; sarebbe morto sei giorni dopo, il 14 novembre 1987, nell'ospedale del capoluogo della Marca.\nGli anni novanta.\nLa crisi finanziaria, causata da una scellerata gestione, fece retrocedere il club fino a farlo scivolare in Eccellenza, al termine del campionato 1991-92.\nLa risalita inizi\u00f2 durante la stagione 1993-94, al termine della quale vinse il campionato di Eccellenza. Nell'annata seguente ottenne un piazzamento a centroclassifica in Interregionale.\nLa squadra ritorn\u00f2 a calcare i campi del mondo professionistico nella stagione 1995-96: la \"Pro Patria et Libertate\" non si iscrisse al Campionato di Serie D di quell'anno (pur rimanendo attiva la partita IVA e il numero di matricola FIGC) e l'allora Gallaratese, che aveva appena acquisito sul campo il titolo per partecipare al campionato di Serie C2, cambi\u00f2 sede legale, colori sociali e nome (operazione permessa delle N.O.I.F. - Norme Organizzative Interne della Federazione - in quanto Busto e Gallarate sono paesi confinanti). Pertanto la Pro Patria fece ritorno nei campionati professionistici, dando vita alla \"Pro Patria Gallaratese G.B. Srl\" (in breve \"Pro Patria Srl\") e mantenendo la matricola FIGC della Gallaratese. Quell'anno, con Mario Beretta in panchina, arriv\u00f2 ai play-off, dove in semifinale venne eliminata dal Lumezzane.\nLa stagione seguente, con Carlo Garavaglia, arriv\u00f2 al 3\u00ba posto finale e venne poi eliminata (vittoria andata 0-1 a Sesto, sconfitta 2-0 in casa) in semifinale play-off dalla Pro Sesto di Cristian Brocchi, poi al .\nNella stagione 1997-1998 arriv\u00f2 al 4\u00ba posto ed in semifinale play-off incontr\u00f2 la di Gambaro, Coti e Zampagna, perse la gara di andata 2-0. Al ritorno si port\u00f2 sul 2-0 con reti di Polvani al 51' e Bandirali all'85'. Nel mezzo ci furono diverse invasioni del terreno di gioco dei tifosi alabardati: in una dei queste colpiscono con uno schiaffo il proprio giocatore Bambini. Con il doppio vantaggio sarebbe stata qualificazione, ma gli alabardati segnarono al 97' con Gubellini, in un'azione convulsa. La gara venne sospesa al 98' per invasione di campo di alcuni sostenitori bustocchi che cercarono di colpire l'arbitro. Il Giudice Sportivo assegn\u00f2 cos\u00ec partita vinta alla Triestina con lo 0-2, squalificando anche lo stadio Speroni, per due giornate. Al termine di quel play-off alcuni dirigenti (Caravatti) uscirono dalla societ\u00e0, fondando la Nuova Gallaratese, che si reiscrisse al campionato di Terza Categoria.\nNel dicembre del 1999, il capitano M.Concas per problemi alla vista, si ritir\u00f2 e quell'anno, L' Aurora Pro Patria retrocesse in eccellenza\nGli anni duemila.\nNella stagione 2000-2001, si piazz\u00f2 al secondo posto, con Gianfranco Motta in panchina; in semifinale play-off incontr\u00f2 ancora la Triestina di Ezio Rossi da cui venne eliminata.\nDurante la stagione 2001-2002, nel mese di febbraio, Gianfranco Motta venne sostituito da Carlo Muraro, ex attaccante dell'Inter degli anni ottanta. Arriva ai play-off con il quarto posto, in semifinale incontra il Novara e lo elimina pareggiando in casa la gara di andata per 1-1 con reti al 32' pt Salvalaggio (Pro) e 34' pt Palombo (N). Al ritorno i tigrotti approdano in finale con la vittoria per 2-1 grazie ad una spettacolare doppietta di Stefano Dall'Acqua che segna prima di astuzia al 18' del primo tempo e poi raddoppia con una punizione-missile da trenta metri al 55' che s'insacca nel sette. In finale play-off affronta la Sangiovannese di Leo Acori e la supera. con un doppio 1-0, siglato da Simone Erba in Toscana e Marco Zaffaroni in casa, venendo promossa in Serie C1, dopo vent'anni di assenza. La squadra titolare era la seguente: Capelletti (Massimiliano Caniato), Toniolo, Dato (Pennacchioni), Asara, Salvalaggio, Zaffaroni, Erba (Ferraresso), Arioli, Dall'Acqua, Manicone, Romairone (Porfido); a disposizione Sgroni, Mariani, Trezzi, R. Colombo.\nArrivano poi due finali di Coppa Italia di Serie C successive: nel 2002-2003 contro il (0-1 e 1-1 in Puglia) e nel 2003-2004 contro il Cesena (4-1 in Romagna e sconfitta interna 0-1), con Patrizio Sala in panchina.\nLa stagione 2004-2005 si concluse con il 10\u00ba posto finale.\nNel campionato 2005-2006 con in panchina Gian Cesare Discepoli sconfisse in casa il Genoa per 4-3, imbattuto da oltre un anno.\nIl 2006-2007 la stagione fu travagliata e la salvezza sofferta. Inizialmente Marco Rossi sedeva in panchina ma fu poi sostituito da Loris Dominissini alla 15\u00aa giornata. Quindi torn\u00f2 Rossi, con cui furono evitati i play-out di un soffio, grazie a tre vittorie consecutive nelle ultime tre giornate. In particolare l'impresa riusc\u00ec anche grazie ad una partita che \u00e8 passata alla storia: quella contro il allo \"Speroni\". La Pro Patria, sotto di 2 reti dopo mezz'ora, ed in 10 uomini, prima pareggia, e poi, con un altro espulso per ciascuna squadra, segna altre due reti per un finale di 4-2.\nNel campionato 2007-2008 in panchina viene riconfermato Marco Rossi. A un buon girone d'andata, chiuso nelle prime posizioni, segue un girone di ritorno in involuzione: la Pro finisce per giocarsi la salvezza ai play-out contro l'Hellas Verona. Il doppio confronto premia quest'ultimo, che vince l'andata al Bentegodi per 1-0 (con rete dell'ex Morante al 95') e pareggia al ritorno per 1-1 (con gol al 37' di Negrini per la Pro e al 90' di Zeytulaev per il Verona), sancendo la retrocessione dei \"tigrotti\" in C2.\nNei mesi precedenti la famiglia Vender, titolare dal 1999 della maggioranza azionaria del club, aveva annunciato l'intenzione di farsi da parte: il 26 giugno 2008 a Milano viene quindi formalizzato il passaggio di propriet\u00e0 della Pro Patria, che viene rilevata da una cordata guidata da Giuseppe Zoppo (che subentra ad Alberto Armiraglio alla presidenza), Fiorenzo Scaburri (nominato consigliere) e Roberto Cerboni (che, complici alcuni problemi di salute, rinuncia a un ruolo attivo nell'organigramma). Il 31 luglio 2008, a seguito dell'esclusione di diverse societ\u00e0 dalla Serie B in gi\u00f9 (tra le quali la ), la Pro Patria viene ripescata in Prima Divisione 2008-2009 (nuovo nome della Serie C1). Direttore generale \u00e8 nominato Francesco Lamazza (a sua volta socio minoritario), che assembla una rosa di buon livello, con giocatori d'esperienza (il portiere Luca Anania, i difensori Simon Barjie ed Enrico Morello, gli attaccanti Domenico Cristiano e Robson Machado Toledo) e giovani di prospettiva (gli attaccanti Mohamed Fofana e Lucas Correa), mettendola a disposizione dell'allenatore Franco Lerda.\nLa squadra debutta in campionato con sei vittorie consecutive nelle prime sei giornate, issandosi in testa alla classifica del proprio girone e proponendosi quale pretendente alla promozione in Serie B. Il 9 novembre 2008, a seguito della vittoria per 3-1 sul , i biancobl\u00f9 raggiungono il millesimo successo in gare di campionato.\nNei mesi invernali, a dispetto del clima sereno legato alla posizione in classifica e al fruttuoso calciomercato (che rinforza la rosa con l'innesto del centrocampisti Guilherme Raymundo do Prado e Andrea Migliorini), emerge una spaccatura in seno alla societ\u00e0: Zoppo inizia infatti ad accusare Cerboni di non aver ottemperato alle proprie spettanze nella gestione amministrativa. Quest'ultimo nega le accuse e infine si disimpegna completamente dalla gestione della Pro, rimettendo le proprie quote.\nLa realt\u00e0 della situazione societaria si rivela ai primi del 2009, allorch\u00e9 i calciatori denunciano il mancato pagamento delle mensilit\u00e0 di stipendio e contributi da ottobre 2008 in poi; nella circostanza la Guardia di Finanza esegue alcune perquisizioni nella sede sociale di via Ca' Bianca, interrogando anche alcuni tesserati. Nel mese di febbraio il direttore generale Francesco Lamazza viene sollevato dal suo incarico, \"reo\" di aver presenziato a un flash mob di protesta dei giocatori presso il municipio, nella cui circostanza aveva criticato pubblicamente il presidente Zoppo. I giocatori, lamentando la gravit\u00e0 della situazione (giacch\u00e9 la carenza di fondi mette a repentaglio la prosecuzione della stessa attivit\u00e0 sportiva) minacciano di scioperare e mettono in mora la societ\u00e0. A far loro eco intervengono vari creditori (farmacie, ristoranti, giardinieri, istituti previdenziali, banche e nondimeno i club che avevano venduto atleti alla Pro), che dinnanzi alla ripetuta presentazione di assegni scoperti o protestati rogano a carico della societ\u00e0 le prime istanze di fallimento.\nLa carica di d.g. viene frattanto offerta da Zoppo all'imprenditore Flaviano Tonellotto, ex presidente della Triestina, il quale tuttavia rinuncia nel giro di tre giorni, complice la montante protesta della tifoseria; in tale lasso di tempo il presidente tenta invano di cedergli il 50% delle azioni societarie per 2,5 milioni di euro, per i quali gli viene offerto a garanzia un immobile ipotecato. Tutto l'entourage biancobl\u00f9 inizia quindi ad invocare le dimissioni del patron, che pervicacemente rifiuta, continuando inoltre ad annunciare (senza darvi seguito) il pronto arrivo di nuove risorse e la ricapitalizzazione della societ\u00e0.\nIl 2 aprile 2009, stante la persistenza del pesante passivo, la Pro Patria Gallaratese G.B. viene dichiarata fallita dal tribunale di Busto Arsizio, che la pone in esercizio provvisorio sotto la guida del curatore Luca Regalia. Quattro giorni dopo, su ordine del GIP di Busto Arsizio, i finanzieri arrestano Giuseppe Zoppo: secondo le ricostruzioni degli inquirenti guidati dal sostituto procuratore Massimo Baraldo, dopo aver perso tutti i soci che l'avevano sostenuto nell'acquisto della societ\u00e0, l'ex patron aveva subito cercato di rivenderla. Non essendoci riuscito, aveva cominciato ad appropriarsi indebitamente dei fondi biancobl\u00f9, cessando di pagare stipendi, debiti e contributi: in tal modo gi\u00e0 a fine 2008 il passivo era lievitato a circa 2 milioni di euro, per poi arrivare a 3 nel giro di pochi mesi. Parallelamente la sua societ\u00e0 Czg Consulting (detentrice dell\u201985% delle azioni della Pro) aveva emesso fatture per euro a carico di un'impresa pubblicitaria di Milano, con la quale non vi era per\u00f2 alcun contratto: ci\u00f2 allo scopo di giustificare una parte degli ammanchi di cassa. Una banca aveva quindi accettato di erogare a Zoppo un credito da euro, avendo ricevuto a garanzia un assegno equivalente intestato a un soggetto che aveva affidato tale cifra al patron perch\u00e9 la investisse: proprio quest'ultimo soggetto, venuto a sapere delle manovre dell'imprenditore, aveva denunciato il raggiro alle autorit\u00e0. Lo stesso patron usava poi ritirare personalmente gli incassi delle partite e aveva omesso di versare buona parte della cifra dovuta ai Vender per l'acquisto della societ\u00e0, appropriandosi poi di quanto regolarmente corrisposto dai soci minoritari Roberto Cerboni e Fiorenzo Scaburri. Nei mesi seguenti Zoppo viene ripetutamente incarcerato o messo agli arresti domiciliari, per poi essere rinviato a giudizio con rito abbreviato per bancarotta fraudolenta, tentata truffa e appropriazione indebita: il processo di primo grado si risolve quindi in una condanna a cinque anni di reclusione, poi ridotti a quattro anni e due mesi in appello.\nNel mentre, a dispetto di tutte le suddette difficolt\u00e0, la squadra non subisce penalizzazioni (nemmeno a seguito di reclami presentati da altre societ\u00e0) e riesce a mantenersi ai vertici del proprio girone, mancando la promozione diretta solo nelle ultime giornate. Qualificata ai play-off, il 31 maggio affronta in trasferta la gara di andata della semifinale contro la : al 36' del primo tempo i tigrotti perdono per 3-0, salvo poi rimontare e pareggiare i conti con Do Prado al 38', Mosciaro al 41' e Cristiano al 59'. La Pro riesce quindi a passare in vantaggio (sempre con Do Prado), ma subisce ancora una volta il pareggio dei padroni di casa. A un minuto dalla fine \u00e8 per\u00f2 ancora Do Prado a trasformare un rigore (assegnatogli a seguito di un fallo su Toledo), fissando il punteggio sul 5-4 per la Pro. Il ritorno a Busto Arsizio si risolve ancora in favore della Pro Patria, che vince per 3-2.\nIn finale i biancobl\u00f9 affrontano il Padova. La partita d'andata in trasferta termina sullo 0-0, con protagonista il portiere Giambruno, che al 9' di gioco para un rigore al patavino Rabito. La gara di ritorno, in uno stadio Speroni esaurito in prevendita gi\u00e0 al primo giorno, vede la Pro favorita, ch\u00e9 la migliore posizione in classifica di stagione regolare le consente di essere promossa anche in caso di pareggio. A 10' dal termine tuttavia Di Nardo porta gli ospiti in vantaggio deviando un rimpallo, per poi raddoppiare su contropiede nel giro di due minuti (complice un errore difensivo biancobl\u00f9). Nei minuti finali Urbano accorcia le distanze e infine, in pieno recupero, Do Prado fallisce un gol da favorevole posizione.\nParallelamente va in porto la rifondazione societaria: il 3 giugno 2009, alla terza ed ultima asta fallimentare, la neocostituita societ\u00e0 \"Aurora Pro Patria 1919 S.r.l.\", guidata dalla famiglia Tesoro, acquisisce il ramo d'azienda del fallimento e rileva l'eredit\u00e0 storica biancobl\u00f9; il 26 giugno la FIGC sancisce il trapasso assegnandole il titolo sportivo\nPer la stagione 2009-2010 la panchina viene affidata inizialmente a Giuseppe Manari, che nella stagione precedente aveva svolto il ruolo di allenatore in seconda: egli \u00e8 tuttavia privo del patentino professionistico, sicch\u00e9 come tecnico viene fatto figurare il preparatore dei portiere Raffaele Di Fusco. Solo sei giocatori vengono confermati dal campionato precedente (Enrico Morello, Bruccini, Melara, Giambruno, Polverini e Domenico Cristiano), ai quali si affiancano i nuovi acquisti Nicholas Caglioni, Mario Pacilli, Antonio Aquilanti, Matteo Serafini, Matteo Pivotto, Tommaso Chiecchi, Giovanni Passiglia, Mathias Urbano, Francesco Ripa e lo svizzero Lombardi. La squadra per\u00f2 non ingrana e si attesta stabilmente a fondo classifica: all'ottava giornata, a seguito della sconfitta esterna contro il , Manari si dimette. Col subentrato Vincenzo Cosco, dopo alcuni buoni risultati, la squadra riprende presto a incassare sconfitte e a stazionare in zona playout: alla sest'ultima giornata anche Cosco (entrato in polemica col patron Savino Tesoro) lascia l'incarico all'interim del preparatore dei portieri Raffaele Di Fusco. Due settimane dopo gli subentra Gianluca Gaudenzi, che non riesce ad evitare la retrocessione in Seconda Divisione, sopraggiunta a seguito del doppio confronto nei play-out con il : il doppio pareggio (2-2 in casa, 1-1 in trasferta) salva infatti i cremaschi in virt\u00f9 del miglior piazzamento in stagione regolare.\nGli anni duemiladieci.\nIl 18 giugno 2010 la Pro Patria chiama sulla sua panchina l'allenatore Raffaele Novelli, che nel 2009-2010 aveva guidato il , puntando apertamente all'immediata promozione in Prima Divisione.\nIl campionato inizia bene, con una squadra che si issa fin dall'inizio alle posizioni di vertice in classifica. Il 28 settembre 2010, tuttavia, il presidente Antonio Tesoro rassegna le dimissioni a causa delle incomprensioni con il padre Savino Tesoro, proprietario della squadra, il quale a sua volta manifesta la volont\u00e0 di non investire pi\u00f9 nel club e di volerlo cedere a titolo gratuito in tempi rapidi. A novembre, dopo oltre un mese senza l'arrivo di alcun acquirente, Tesoro minaccia di mettere in liquidazione la societ\u00e0 e causarne la radiazione dal calcio professionistico italiano. L'amministrazione comunale bustocca, capitanata dal sindaco Gigi Farioli e dall'assessore allo sport (e presidente onorario della Pro Patria) Alberto Armiraglio, interviene per ovviare alla difficile situazione e scongiurare l'avvio della procedura di liquidazione; vista la mancanza di acquirenti, decide di fondare il consorzio \"La Tigre nel Cuore\", basato sull'azionariato popolare. Nel consorzio dovrebbero figurare anche alcuni noti imprenditori locali, che versando importanti quote di capitale, dovrebbero permettere di salvare la Pro Patria. Intanto, nonostante la difficile situazione societaria, la squadra continua a vincere e, grazie al lavoro del segretario generale Giuseppe Iodice, riesce a limitare i danni in classifica derivanti dal dissesto societario (che si traduce in ritardi nei pagamenti di stipendi e contributi), riducendo a 7 i punti di penalizzazione.\nIl 1\u00ba giugno 2011 la Regione Lombardia, nella persona dell'assessore allo Sport, Monica Rizzi, ha insignito tutta la tifoseria biancobl\u00f9, del premio \u201cRosa Camuna\u201d, massima onorificenza concessa dall'istituzione regionale, come esempio positivo a sostegno di una squadra di calcio. La Pro Patria da diversi mesi era in piena crisi societaria, abbandonata dalla propriet\u00e0, la famiglia Tesoro, nonostante la squadra fosse in vetta al campionato. I tifosi biancobl\u00f9 (e con essi alcuni imprenditori), sostituendosi di fatto alla societ\u00e0, si fecero carico delle spese autotassandosi, promuovendo eventi come cene allo stadio, spettacoli di cabaret (presso il teatro Manzoni di Busto, a cui parteciparono tra gli altri Fabio Oreglio e Gigi Rock) e tornei di calcetto tra tifosi e vecchie glorie biancobl\u00f9, raccogliendo i fondi necessari per arrivare a fine stagione, permettendo ai giocatori di poter fare la spesa, pagare gli affitti di casa, e provvedere alle trasferte. La medaglia venne consegnata sul campo domenica 3 giugno 2011, prima della finale di andata di play-off, Pro Patria-FeralpiSal\u00f2, dall'addetto alle pubbliche relazioni della Regione Lombardia ed ex allenatore dei bustocchi, Leo Siegel.\nLa squadra riesce infine a concludere il campionato Lega Pro Seconda Divisione 2010-2011 piazzandosi in zona play-off, nei quali incontra dapprima la Pro Vercelli (battuta all'andata 5-2 allo stadio Speroni di Busto Arsizio e poi incapace di ribaltare il risultato nella gara di ritorno, vinta per solo 2-0) e poi in finale il FeralpiSal\u00f2. Il doppio confronto con i verdazzurri gardesani si conclude 1-1 all'andata (giocata a Busto), mentre il ritorno a Sal\u00f2 finisce 2-1. La Pro Patria non riesce pertanto a conquistare la promozione, mentre sul fonte societario le quote azionarie passano nelle mani dell'imprenditore Pietro Vavassori, che la iscrive al campionato successivo.\nNel campionato 2011-2012 i biancobl\u00f9 pagano una penalizzazione record di 13 punti, senza la quale sarebbero stati a lungo al comando della classifica. Questa penalizzazione viene poi diminuita di due punti. La Pro Patria continua l'inseguimento ai play-off: se \u00e8 vero che, al netto del pesante fardello della penalizzazione sarebbe stata promossa in Lega Pro Prima Divisione con due giornate di anticipo, alla fine della stagione si deve accontentare del settimo posto.\nLa formazione bustocca, priva di penalizzazioni, inizia bene il campionato 2012-2013. Dopo la ventiduesima giornata, grazie alla vittoria sul Castiglione, si ritrova al primo posto in classifica con una partita in meno. Dopo un girone d'andata trionfale e uno di ritorno con qualche difficolt\u00e0, la squadra di mister Firicano riesce, con la vittoria (0-2) al Natal Palli di Casale Monferrato a riconquistare la Lega Pro Prima Divisione, chiudendo il campionato al 1\u00ba posto. I biancobl\u00f9 riconquistano cos\u00ec la terza serie dopo 3 anni in Seconda Divisione.\nIl 12 giugno 2013 il patron Vavassori annuncia la volont\u00e0 di disimpegnarsi dalla gestione della Pro Patria; per un mese si succedono trattative per il passaggio delle quote, che portano a un nulla di fatto. La squadra viene iscritta senza la necessaria fideiussione al 30 giugno, ma a 2 giorni dalla scadenza per la presentazione dei ricorsi, Vavassori ci ripensa e resta al timone della societ\u00e0 La squadra chiude il campionato 2013-2014 al tredicesimo posto, venendo ammessa al nuovo campionato di Lega Pro unica.\nAl termine dell'annata 2014-2015 la Pro Patria perde i play-out contro il Lumezzane e retrocede in Serie D, dopo aver disputato tutta la stagione regolare nelle ultime posizioni della classifica ed aver sub\u00ecto tre cambi di allenatore. Il 31 agosto 2015 tuttavia la squadra bustocca viene ripescata in Lega Pro per occupare uno dei posti lasciati liberi dal fallimento di alcuni club e dalle penalizzazioni subite da altri per casi di illecito sportivo. Ai primi di settembre si concretizza la cessione del club, che Pietro Vavassori lascia senza debiti a una cordata capeggiata dalla societ\u00e0 Sport Plus 4 You s.r.l., composta da un team di professionisti guidati dall'ex giocatore Fulvio Collovati (che assume le cariche di amministratore delegato e direttore generale) con la collaborazione degli imprenditori Patrizia Testa e Nazareno Tiburzi. La nuova propriet\u00e0 esprime quale presidente del club l'avvocato Emiliano Nitti, mentre alla guida della prima squadra viene chiamato Alessandro Oliva.\nTuttavia. la squadra, composta in pochi giorni e quasi senza un periodo di preparazione pre-campionato, si rivela in ritardo di condizione e inadeguata alla categoria, perdendo con molti gol di scarto le prime partite della stagione: dopo quattro turni, il 5 ottobre, il tecnico Oliva viene esonerato e sostituito transitoriamente da Angelo Mastropasqua, cui il 20 ottobre 2015 subentra Alessio Pala.\nLa situazione per\u00f2 non migliora: il 6 novembre, con la squadra ancora a zero punti, Fulvio Collovati si dimette dalle sue cariche, restando solo consigliere d'amministrazione. Non sortisce egualmente effetto l'ulteriore avvicendamento in panchina tra Pala (complice lo sgradimento di una parte della rosa) e Mastropasqua: complice una penalizzazione di tre punti per inadempienze burocratiche pregresse i biancobl\u00f9 restano a fondo classifica e infine retrocedono matematicamente in Serie D alla 30\u00aa giornata, a seguito della sconfitta esterna per 3-1 contro il .\nNella stagione 2016-2017 la Pro Patria (alla cui presidenza arriva la stessa Patrizia Testa, con Nazareno Tiburzi come vice) viene inserita nel girone B di Serie D e affidata alla guida del tecnico Roberto Bonazzi. Pur inserendosi nelle posizioni di testa, i tigrotti non riescono mai ad insidiare la posizione di capolista, occupata inizialmente dalla Pergolettese e infine dal (che vince il raggruppamento e sale di categoria con anticipo sulla fine della stagione regolare). Sul finire del girone di ritorno una serie di risultati negativi porta alla rottura tra la squadra e il tecnico, che dopo aver lamentato per alcune settimane una preparazione imperfetta e uno scarso impegno da parte dei tesserati, si dimette il 13 aprile 2017. In sua sostituzione viene chiamato Ivan Javor\u010di\u0107, che guida la squadra ai playoff-ripescaggio, perdendo per 2-1 la semifinale contro il Ciliverghe Mazzano.\nLa stagione 2017-2018 vede la compagine bustocca (nuovamente inserita nel girone B) ingaggiare un prolungato duello al vertice con il , che si risolve in favore della Pro Patria solo nelle ultime due giornate della stagione regolare: i tigrotti chiudono primi in classifica con un solo punto di vantaggio sulla squadra bresciana, garantendosi la risalita diretta in Serie C senza dover passare dai play-off. Il risultato consente inoltre ai biancobl\u00f9 di giocarsi lo scudetto di serie D: per la prima volta nella storia sociale anche questo obiettivo viene coronato dal successo, giacch\u00e9 la finale della \"poule\" disputata il 2 giugno 2018 a San Giovanni Valdarno vede la Pro Patria imporsi sulla Vibonese per 2-1, acquisendo il diritto per la stagione seguente ad apporre sulle proprie maglie lo scudo tricolore. \nPer il campionato 2018-2019 la societ\u00e0 riassortisce la rosa con alcuni giovani di prospettiva (quali Mora e Lombardoni) e confermando i \"senatori\" Santana, Gucci, Le Noci, Disabato e Gazo: il campionato, impreziosito dalle vittorie esterne contro il Novara per 0-1 (che rompe un digiuno che durava dal 2002), contro il Pisa per 0-2, dalla doppia affermazione contro l'Entella (poi vincitrice del campionato) e dalla vittoria in casa contro la forte Carrarese, vede la Pro tornare dopo 10 anni a giocarsi i play-off promozione. Qui \u00e8 proprio la Carrarese a fermare la corsa dei tigrotti, imponendosi per 2-0.\nNella stagione 2019-2020 la Pro Patria si prefissa nuovamente l'obiettivo salvezza; pur registrando le partenze di Mora, Zaro e Gucci, gran parte della rosa viene riconfermata. Il campionato trascorre tra alti e bassi, con la Pro che per\u00f2 si mantiene sempre distante dalle zone calde della classifica, complici le vittorie negli scontri diretti contro la Giana Erminio e la Pergolettese. A febbraio 2020 lo scoppio della pandemia di Covid-19 porta infine al blocco delle competizioni calcistiche: la Serie C decide infine di non riprendere la stagione regolare, stilando le classifiche finali tramite un rapporto matematico tra partite le giocate fino a quel momento. Grazie a questo calcolo la Pro Patria si piazza all'ultima posizione utile per i play-off, dai quali tuttavia si ritira spontaneamente, al pari di altre squadre.\nColori e simboli.\nColori.\nStoricamente la Pro Patria adotta quale prima divisa una maglia a strisce orizzontali bianco-blu, generalmente abbinata a pantaloncini bianchi e calzettoni bianchi (entrambi con finiture blu); dalla fine degli anni 1930 prende piede la prassi alternativa di abbinare alla maglia interna anche pantaloncini blu. La Pro Patria risulta essere l'unica squadra professionistica italiana adottante stabilmente una divisa principale a strisce orizzontali, tradizionalmente comune nel rugby ma pi\u00f9 rara nel calcio. A livello europeo condividono tale prassi Sporting Lisbona, Celtic, Queens Park Rangers, Reading e De Graafschap.\nLe divise da trasferta o terze (laddove previste dai contratti di sponsorizzazione) hanno invece adottato diverse soluzioni stilistiche, aventi tuttavia come filo conduttore pressoch\u00e9 costante la monocromaticit\u00e0 e lo \"stacco\" visivo dalla maglia interna: nel corso del tempo i tigrotti hanno dunque vestito casacche \"di cortesia\" colorate in blu, bianco, rosso (queste ultime due tinte sono particolarmente apprezzate dai tifosi in quanto richiamano lo stemma araldico di Busto Arsizio), nero o finanche giallo e arancione.\nSimboli ufficiali.\nStemma.\nLo stemma storico della Pro Patria \u00e8 un ancile partito: nella met\u00e0 sinistra \u00e8 collocato lo stemma comunale di Busto Arsizio (\"troncato di rosso con B maiuscola bianca e di bianco con B maiuscola blu alla fiamma nascente\"), mentre nella destra trovano posto le iconiche fasce bianco-blu. L'insieme \u00e8 racchiuso da una corona ellittica blu contenente la denominazione sociale, diversamente declinata a seconda dei periodi.\nLa suddetta soluzione \u00e8 stata storicamente predominante fino alla stagione 2008-2009. Nel corso della sua storia il club ha bens\u00ec utilizzato occasionalmente anche stemmi di foggia differente: \nL'emblema adottato dal 2009 \u00e8 uno scudo gotico dai bordi arrotondati, partito internamente in una met\u00e0 sinistra contenente lo stemma comunale di Busto Arsizio (\"troncato di rosso con B maiuscola bianca e di bianco con B maiuscola blu alla fiamma nascente\") e in una destra recante il motivo a fasce bianco-blu proprio della societ\u00e0. In capo campeggia una striscia blu contenente la denominazione sociale, in caratteri cancellereschi aurei.\nInno.\nNelle ultime stagioni \u00e8 stato scelto come inno della squadra \"Che cos'\u00e8\", di Massimo Tornese Lo stesso viene trasmesso allo stadio in occasione delle partite casalinghe della Pro Patria. Alla squadra \u00e8 stata dedicata un'altra canzone che porta il nome omonimo della squadra. Pro Patria, appunto, del gruppo Oi! Erode. Esiste anche un inno non ufficiale composto dalla band heavy metal Longobardeath dal titolo \"Acciaio BiancoBlu\".\nMascotte.\nSimbolo riconosciuto della Pro Patria \u00e8 la tigre: dalla met\u00e0 degli anni 2000 la mascotte sociale \u00e8 un tigrotto antropomorfo bianco e blu chiamato \"Capitan ProPatria\", il cui aspetto e nome vennero scelti mediante un concorso nelle scuole bustocche.\nStrutture.\nStadio.\nIl primo campo da gioco della Pro Patria fu lo \"Stadium\" di via Valle Olona: inaugurato il 19 ottobre 1919, disponeva di tribune in legno capaci di contenere circa spettatori.\nAllorch\u00e9 la Pro Patria venne promossa per la prima volta in Serie A si decise di dotarla di un'infrastruttura pi\u00f9 moderna e funzionale: nei pressi dei confini comunali con Castellanza venne pertanto edificato lo \"stadio comunale\". Denominato \"stadio Bruno Mussolini\" tra il 1941 e il 1945, nel 1971 venne intitolato alla memoria del mezzofondista Carlo Speroni (che dopo il ritiro era stato massaggiatore della societ\u00e0 fino alla morte nel 1969).\nCapace di accogliere fino a spettatori negli anni dei maggiori successi biancobl\u00f9, lo stadio venne sottoposto a varie ristrutturazioni: con la fine del XX secolo la capienza venne ridotta a 4627 posti (settore ospiti escluso).\nCentro di allenamento.\nAlle spalle della tribuna dei popolari vi erano due campi in cui la squadra ha fatto allenamenti per diversi anni; nel 2000, con l'avvento della famiglia Vender, sono stati ristrutturati, creando un campo in erba per la prima squadra e uno in terra battuta per il settore giovanile; a seguito di alcuni lavori presso la ferrovia adiacente ai campi, il campo in erba non \u00e8 stato pi\u00f9 utilizzabile, e da allora la prima squadra si \u00e8 trovata costretta a girovagare presso vari campi di allenamento in affitto in zona (Gallarate, Casorate Sempione, Magnago); negli ultimi anni anche il campo in terra battuta \u00e8 stato trasformato in erba.\nDa alcuni anni si sta discutendo con il consiglio comunale per la realizzazione definitiva dei campi di allenamento all'esterno dello stadio; per la realizzazione degli stessi sono stati acquistati dei terreni dal Comune di Castellanza.\nCalciatori.\nDi seguito i giocatori campioni del mondo che, nel corso della loro carriera da giocatore o allenatore, hanno militato nelle file della Pro Patria:\nContributo alle Nazionali.\nDi seguito i giocatori nella rosa della Pro Patria che hanno giocato con la Nazionale; il debutto e il numero di presenze quando indossavano la maglia biancobl\u00f9.\nTifoseria.\nStoria.\nLa tifoseria biancoblu nel corso degli anni si \u00e8 contraddistinta come una delle migliori realt\u00e0 di provincia del nord Italia, facendo registrare numeri importanti sia in casa che in trasferta, arrivando a toccare negli anni della Serie A e della Serie B picchi di 18000 presenze, questo acquista ancora pi\u00f9 valore considerato il fatto che Busto Arsizio dista da Milano, e da squadre ben pi\u00f9 blasonate quali Inter e Milan, appena trenta chilometri.\nGli anni duemila hanno invece visto un calo delle presenze soprattutto in trasferta dove si \u00e8 fatta molta fatica, se non in rare occasioni, a raggiungere i numeri del passato, complici anche le leggi sempre pi\u00f9 restrittive e una lunga serie di DASPO che hanno colpito la tifoseria bustocca decimandola in pi\u00f9 occasioni a seguito delle intemperanze di cui si \u00e8 resa protagonista la tifoseria bianco blu con le tifoserie avversarie e di episodi a sfondo razziale.\nOltre che su Busto Arsizio la squadra pu\u00f2 contare su un cospicuo numero di tifosi provenienti dalle zone limitrofe prima su tutte la Valle Olona, da sempre un motore del tifo per la Pro e anche da paesi appartenenti alla provincia di Milano quali Vanzaghello (in cui vi \u00e8 anche una sezione del Pro Patria Club), Castano Primo e Turbigo. In passato vi fu anche un gruppo di ragazzi provenienti da Genova che segu\u00ec la Pro Patria sia in casa che in trasferta.\nGli ultras della Pro Patria si sono organizzati in vari gruppi nel tempo. Vanno ricordati i Tigers Supporters, nati nel 1973 e sciolti nel 1990, il Commandos Tigri, nato nel 1973 e scioltosi nel 2003 che ha sicuramente segnato le pagine migliori del tifo bustocco, tanto da ricevere stima e rispetto da tifoserie di squadre ben pi\u00f9 blasonate, lo storico gruppo \"Busto Crew\", gruppo di orientamento politico destroide il cui motto era \"Me Ne Frego!\", nato nel 2000 sulle orme del gruppo degli Skinheads e dei casuals di Sacconago, popoloso quartiere a sud di Busto Arsizio, sciolto nel 2003 dopo appena tre anni a causa dell'acquisto da parte della dirigenza del calciatore di origine nigeriana Ikechukwu Kalu e infine Vecchia Guardia, gruppo composto essenzialmente da ex componenti degli storici Tigers Supporters sciolto anch'esso nel 2003 come tutti i gruppi della curva.\nDopo un anno transitorio in cui la curva rimase priva di gruppi organizzati nel 2005 nacquero i gruppi \"Battaglion Bustocco\", \"Zena\" formato da ragazzi provenienti da Genova, \"United88\", gruppo di estrema destra comprendente giovani e vecchi skins e infine \"Ultimo Baluardo\", che fu per scelta un gruppo autonomo che, salvo rari casi, segu\u00ec la squadra in maniera indipendente dal resto della curva.\nDue anni dopo, a seguito della morte del tifoso Laziale Gabriele Sandri, tutti i gruppi della curva, ad eccezione di United 88, il cui direttivo decider\u00e0 comunque in linea con il resto della curva di non esporre pi\u00f9 il proprio vessillo, decidono di sciogliersi e da quel momento in poi pur rimanendo vivo e presente sui gradoni il gruppo \"Ultras Pro Patria 1919\", non verr\u00e0 pi\u00f9 esposto nessun striscione facente riferimento ad alcun gruppo ultras, adottando uno stile totalmente casual fino al 2014.\nDurante la stagione calcistica 2014/2015 i gruppi decidono di comune accordo di tornare ad esporre i propri striscioni in balaustra e si assiste alla nascita di due nuovi gruppi satellite all'interno della curva bianco blu ovvero \"Banda Deviata\" e \"Giovent\u00f9 Bustocca\", gruppo composto principalmente dalle nuove leve provenienti sia da Busto Arsizio che dalle citt\u00e0 limitrofe, che negli anni guadagner\u00e0 sempre pi\u00f9 importanza all'interno della curva Bustocca fino al suo scioglimento. Dopo appena 2 stagioni, complici pesanti e numerosi diffide il gruppo Banda Deviata \u00e8 costretto a sciogliersi. Durante la stagione 2018/2019 anche il gruppo Giuvent\u00f9 Bustocca comunica il suo scioglimento.\nAttualmente i due gruppi esistenti sono \"Ultras Pro Patria 1919\" e \"United 88\".\nIl 3 gennaio 2013, l'amichevole contro il Milan, giocata allo stadio Carlo Speroni, fu sospesa dopo che il calciatore rossonero Kevin-Prince Boateng, vittima inizialmente di cori contro la celebre fidanzata, ex velina Melissa Satta e successivamente di ululati, aveva scagliato il pallone contro la tribuna scoperta nella quale risiedevano il centinaio di ultras presenti all'incontro e la squadra rossonera aveva deciso di abbandonare il terreno di gioco.\nVa sottolineato il fatto che il gip Patrizia Nobile ha definitivamente archiviato il reato di istigazione all'odio razziale, tuttavia il tribunale ha riconosciuto i 6 tifosi indagati colpevoli di ingiuria aggravata dai motivi razziali disponendo anche un risarcimento complessivo per le parti civili, la Lega Pro e il Comune di Busto Arsizio, di diecimila euro, a carico dei sei condannati che dovranno pagare anche le spese processuali. A seguito dell'episodio la tifoseria Bustocca \u00e8 stata raggiunta da numerose diffide. Il 28 maggio 2015 i 6 tifosi in questione vengono definitivamente assolti in quanto stando alle parole del giudice: \"Non ci fu nessun coro razzista rivolto a Boateng ed ai giocatori di colore del Milan, pertanto il fatto non sussiste\".\nNegli ultimi anni sono da segnalare le trasferte a Padova, stagione 2008-09 in occasione dei play-off per la promozione in Serie B, dove accorsero circa 2500 bustocchi; la trasferta di Sal\u00f2, nella quale giunsero 800 tifosi per assistere allo scontro play-off, stagione 2010-11 o ancora la trasferta di Casale Monferrato, nella quale il settore ospiti registr\u00f2 il tutto esaurito con circa 1000 tagliandi venduti.\nGemellaggi e rivalit\u00e0.\nL'unico gemellaggio tuttora in vigore \u00e8 quello con i sostenitori della , datato 1977 e molto sentito da entrambe le tifoserie. Altra amicizia sentita da entrambe le tifoserie \u00e8 quella con i ragazzi di Sassari esistente dalla stagione 1994/95, nata durante il viaggio verso Castelsardo e rinsaldata durante i vari incontri di campionato tra le due squadre ultimo dei quali durante la stagione 2014/15. Si intrattengono inoltre buoni rapporti con la tifoseria . In passato vi era una sentitissima amicizia con la tifoseria cremonese, o per meglio dire con il gruppo N.E.P., trasformatasi poi in una solida amicizia fra le due curve, ma negli ultimi anni, complice lo scioglimento del gruppo N.E.P. questo rapporto \u00e8 andato via via scomparendo. Nei primi anni 2000 anche il rapporto con la tifoseria Lucchese era ottimo, soprattutto fra i gruppi \"United 88\" e i \"Bulldog\" poi complice la militanza in gironi diversi e lo scioglimento del gruppo dei Bulldog, questo rapporto \u00e8 andato via via scomparendo, pur restando delle amicizie a livello personale fra i componenti delle due curve.\nIn occasione della finale di Coppa Italia di Serie C del 2003 ci fu un rapporto di rispetto reciproco con i tifosi del Brindisi, nonostante la coppa fu vinta dai pugliesi.\nDurante il finale di partita valevole per lo scudetto di Serie D 2017-2018 che vede contrapposte Pro Patria e Vibonese, a seguito dell'invasione di alcuni tifosi Bianco Blu sul terreno di gioco si assiste ad un confronto tra Bustocchi e Vibonesi che mette in allarme le forze dell'ordine presenti, ma che si risolve con complimenti reciproci da cui ne deriva un rapporto di amicizia tra le due tifoserie.\nCon i sostenitori dell'Hellas Verona il rapporto \u00e8 fondato su un reciproco rispetto.\nA livello internazionale negli ultimi anni \u00e8 nato un bel rapporto di amicizia con gli ultras spagnoli del Marbella, con i quali ci sono state delle reciproche visite e con la tifoseria dell'Austria Wien a seguito del gemellaggio che lega la tifoseria Austriaca con quella Triestina. Inoltre a livello personale c'\u00e8 un rapporto di amicizia con gli inglesi del Queens Park Rangers e gli scozzesi dell'Aberdeen.\nPer quanto riguarda invece le rivalit\u00e0, la tifoseria Bustocca pu\u00f2 \"vantarsi\" del fatto di essere una compagine odiata in molte parti delle penisola, soprattutto nel nord Italia, in quanto durante gli anni si \u00e8 resa protagonista di vari disordini venutisi a creare con le tifoserie avversarie, sia in casa, che in trasferta, guadagnandosi la nomea di \"tifoseria calda\" e per questo \u00e8 stata bersagliata da una lunga serie di Daspo e in alcuni casi arresti.\nLa rivalit\u00e0 per eccellenza e pi\u00f9 sentita da ambo le parti \u00e8 senz'altro quella con la tifoseria del Legnano, anche e soprattutto per motivi territoriali, essendo i due comuni confinanti. Fra le due citt\u00e0 esiste una vera e propria rivalit\u00e0 secolare che va al di l\u00e0 della sfera calcistica e ovviamente ne consegue il fatto che fra le due tifoserie spesso e volentieri, sin dal lontano dopoguerra fino ai giorni nostri, si siano verificati scontri, sfociati anche in arresti, ogni qual volta che le due squadre si siano incontrate in campionato, tanto che, nonostante la distanza irrisoria tra i due stadi, gli ultimi due incontri di campionato fra Pro Patria e Legnano sono stati giocati con i rispettivi settori ospiti a porte chiuse. Nonostante queste misure di sicurezza in occasione del match di Prima Categoria del 2012 fra C.A.S. Sacconago, squadra di Sacconago, quartiere di Busto, e Legnano sono avvenuti scontri davanti ad un bar frequentato da tifosi bianco blu vicino allo stadio comunale del C.A.S. durante in tragitto che i Legnanesi stavano facendo per recarsi allo stadio. Puntualmente si verificano risse fra le due tifoserie praticamente ogni anno e i luoghi possono essere i pi\u00f9 disparati variando dai centri citt\u00e0, alle discoteche ai bar, insomma ogni occasione \u00e8 buona per darsele di santa ragione.\nAltra rivalit\u00e0 degna di nota \u00e8 quella con il Novara, contro il quale nel 1995 gli ultras Bustocchi si sono resi protagonisti di un assalto al bar dei tifosi Novaresi, situato davanti allo stadio Silvio Piola di Novara, da cui ne \u00e8 poi derivato un duro scontro all'esterno del bar fra le due tifoserie o ancora nel 2005 anno in cui il parcheggio in erba, soprannominato Maracan\u00e0, adiacente allo stadio Carlo Speroni, divenne teatro di una maxi rissa al termine della quale un tifoso novarese fu ricoverato con urgenza in ospedale a seguito delle ferite riportate.\nAnche con i sostenitori del non si pu\u00f2 certo dire che corra buon sangue a causa del fatto che i Bustocchi non hanno mai riconosciuto Varese come la propria Provincia, ci\u00f2 ha fatto s\u00ec che vari incontri fra le due squadre sfociassero all'esterno e all'interno dello stadio in duri scontri, va detto che in passato vi fu anche un rapporto di amicizia fra i \"Tigers Supporters\" e i \"Boys Varese\", che per\u00f2 cre\u00f2 all'interno della tifoseria bustocca una spaccatura, in quanto non tutti erano favorevoli a questa amicizia, tanto che l'ala dei Tigers Supporters poco favorevole instaur\u00f2 di contro un'amicizia con gli ultras Tito della Sampdoria assieme ai quali assistettero ad un \"caldo\" Varese\u00a0\u2013 Sampdoria seguito da scontri fra le tifoserie, ci\u00f2 segn\u00f2 definitivamente l'inizio delle ostilit\u00e0 fra le due tifoserie.\nUn'altra rivalit\u00e0 sentitissima \u00e8 quella con la tifoseria del , acuita dopo gli scontri nel pre partita dell'incontro Lecco - Pro Patria della stagione calcistica 2010/11, che hanno visto fronteggiarsi una trentina di bustocchi e una cinquantina di Lecchesi armati di spranghe e bastoni, i quali hanno causato 14 diffide fra i sostenitori Bustocchi.\nAltre rivalit\u00e0 sono quelle con i sostenitori del (a causa di duri scontri avvenuti in occasione della gara valevole per la Coppa Italia nella stagione 2009/10 nei quali rimase gravemente ferito un poliziotto), , , Pro Vercelli, Carrarese, con la cui tifoseria ci furono episodi di violenza soprattutto durante gli anni 80, sia a Busto Arsizio che a Carrara, al punto che durante la stagione 1982/83 i Carraresi subirono uno smacco goliardico che inaspr\u00ec ancor pi\u00f9 questa rivalit\u00e0, quando alcuni Bustocchi portarono dei water dipinti di giallo-blu all'interno dello stadio, complici anche i controlli pressoch\u00e9 inesistenti di un tempo, attraversando la pista di atletica e deponendoli sotto il settore da loro occupato e invitando i giallo blu ad invadere il terreno di gioco per dar vita ad una scazzotata.\nRivalit\u00e0 minori sono quelle con , Frosinone, Ravenna, Giana Erminio (nata nel corso della stagione 2015/2016 quando per le vie di Busto Arsizio si assistette ad una vera e propria caccia all'uomo nei confronti dei tifosi Zolesi giunti in automobile da Gorgonzola) e Pergocrema, acuita dal fatto che in passato vi era un'amicizia tra la tifoseria bustocca e quella Cremonese, rivale storica del Pergocrema.\nOccorre infine citare la rivalit\u00e0 con la tifoseria del Saronno, sentita maggiormente durante gli anni ottanta, quando le squadre militavano nel medesimo campionato, ma tali dissapori sono ritornati in voga nella stagione 2017/2018 nella quale si sono registrati scontri fra le due tifoserie in occasione di Busto 81 - Saronno.\nPer ultima va citata la rivalit\u00e0 con la tifoseria del Como con la quale si \u00e8 passati da un rapporto di amicizia ad un rapporto di rivalit\u00e0 vera e propria a causa di scontri tra le 2 tifoserie avvenuti in passato ad una festa della curva comasca.\nIn passato ci furono anche duri scontri all'esterno dello stadio Carlo Speroni nel post partita di Pro Patria - Milan.\nOrganico.\nRosa 2021-2022.\n\"Rosa tratta dal sito ufficiale della Pro Patria\""}
{"id": "2546402", "revid": "1573940", "url": "https://it.wikipedia.org/wiki?curid=2546402", "title": "Re qing zhong xia", "text": "Re qing zhong xia (caratteri cinesi: \u70ed\u60c5\u4ef2\u590f; titolo internazionale Summer X Summer) \u00e8 una serie televisiva taiwanese andata in onda dall'11 marzo 2007 al 27 maggio 2007. Gli attori protagonisti erano Joe Cheng, Cai Yi Zhen e Ruan Jing Tian.\nTrama.\nDopo aver scelto una parrucchiera solo un dollaro pi\u00f9 economica di un'altra, a Xia Ya iniziano ad accadere diversi fatti sfortunati. Uno scippatore le ruba la borsetta nella quale aveva tutti i suoi soldi, e non le rimane un centesimo neanche per chiamare i suoi genitori e chiedere aiuto. Tuttavia, quando le sembra che tutte le sue speranze siano perse, compare un uomo vestito da angelo che le dona il dollaro di cui lei ha sempre bisogno nella vita. La ragazza si innamora immediatamente dell'angelo.\nIl giorno seguente, a scuola, Xia Ya fa amicizia con un nuovo studente di nome Ouyang Yu Yan. Quando la ragazza lo vede parlare con l'angelo che l'aveva salvata il giorno prima, viene a sapere che egli altri non \u00e8 che suo fratello, Ouyang Lei. Lei \u00e8 un modello, e il giorno prima era vestito da angelo perch\u00e9 stava facendo un servizio fotografico.\nEssendo il membro pi\u00f9 giovane della famiglia, oltre che un modello famoso, Lei \u00e8 molto viziato e tutti gli lasciano fare quello che vuole. Tuttavia, una volta Xia Ya lo sgrida perch\u00e9 lui non degna neanche di uno sguardo tutte le lettere d'amore che riceve, e in quel momento Lei inizia a sviluppare un interesse per la ragazza.\nA causa del fatto che Xia Ya \u00e8 sempre volenterosa di aiutare gli altri incondizionatamente, Lei scopre di avere verso di lei dei sentimenti sempre pi\u00f9 forti."}
{"id": "2546403", "revid": "1543377", "url": "https://it.wikipedia.org/wiki?curid=2546403", "title": "L'opera di Rabelais e la cultura popolare", "text": "L'opera di Rabelais e la cultura popolare (, traslitterato \"Tvor\u010destvo Fransua Rable i narodnaja kul'tura srednevekov'ja i Renessansa\") \u00e8 un testo critico di Michail Bachtin sull'opera dell'autore rinascimentale francese Fran\u00e7ois Rabelais.\nStoria.\nLa dissertazione su Rabelais, che Bachtin scrisse nel corso della Seconda guerra mondiale, incontr\u00f2 immediatamente degli oppositori, tanto che al critico venne negato il dottorato. Perci\u00f2, a causa dei suoi contenuti controversi, \"Rabelais e la cultura popolare del Medioevo e del Rinascimento\" non fu pubblicato che nel 1965.\nContenuto.\nIl volume, ora ritenuto fondamentale nello studio della letteratura rinascimentale, esplora la serie di \"Gargantua e Pantagruel\", affermando che l'opera di Rabelais era stata male interpretata; in \"L'opera di Rabelais e la cultura popolare\", infatti, Bachtin ne evidenzia la franchezza e la trasparenza.\nAttraverso il suo volume, Bachtin rispolvera sezioni di \"Gargantua e Pantagruel\" che erano state ignorate o soppresse e conduce un'analisi della societ\u00e0 rinascimentale per scoprire il confine tra il linguaggio permesso e quello proibito. Cos\u00ec Bachtin individua due importanti messaggi: il primo \u00e8 che il carnevale viene identificato come istituzione sociale e che il corpo grottesco \u00e8 un vero e proprio modo letterario.\nPertanto, in \"L'opera di Rabelais e la cultura popolare\" studia l'interazione tra il sociale ed il letterario.\nCarnevale.\nPer Bachtin, il \"carnevale\" \u00e8 associato alla collettivit\u00e0. Coloro che partecipano al carnevale non costituiscono solo una folla, piuttosto le persone sono viste nella totalit\u00e0, organizzata in un modo diverso da quella socioeconomica e politica. Secondo Bachtin: \nL'atmosfera carnevalesca considera pi\u00f9 importanti gli aspetti secondari della vita, in opposizione a capacit\u00e0 di livello superiore (pensiero, parola, anima) che erano solitamente prese pi\u00f9 in considerazione trattandosi del significato.\nDurante il carnevale, la particolare percezione dello spazio e del tempo permette a tutti gli individui di sentirsi parte della collettivit\u00e0, tanto che smettono di essere s\u00e9 stessi ed \u00e8 a quel punto che, attraverso il costume e la maschera, l'individuo si rinnova. Allo stesso tempo ne deriva una pi\u00f9 alta consapevolezza della propria unit\u00e0 materiale, sensuale e corporale e della comunit\u00e0.\nIl grottesco.\nLa concezione di carnevale di Bachtin \u00e8 strettamente legata a quella del grottesco. La collettivit\u00e0 che prende parte al carnevale \u00e8 cosciente della propria unit\u00e0 nel tempo e la propria immortalit\u00e0 storica in quanto tale, ed \u00e8 associata con il ciclo continuo di morte e rigenerazione.\nSecondo Bachtin, il corpo ha bisogno di una specie di orologio per rendersi conto della propria eternit\u00e0. Il grottesco \u00e8 il termine impiegato dal critico per indicare il tempo scandito dai cambiamenti corporali, attraverso la nutrizione, la defecazione ed il sesso: \u00e8 usato per come dispositivo di misurazione.\nStoria della risata.\nBachtin apre la sua opera con una citazione di Aleksandr Herzen:\nUna delle prime espressioni della concezione del mondo antico della risata sono le lettere apocrife di Ippocrate su Democrito. La risata di Democrito aveva un valore filosofico, essendo diretta alla vita dell'uomo con tutte le sue vane speranze e paure relative agli d\u00e8i e la vita dopo la morte. In questo caso Democrito fece della sua risata un'intera concezione del mondo, di un uomo che ha finalmente raggiunto la maturit\u00e0 ed \u00e8 diventato cosciente. Ippocrate alla fine si \u00e8 dimostrato d'accordo con lui."}
{"id": "2546405", "revid": "125261030", "url": "https://it.wikipedia.org/wiki?curid=2546405", "title": "Alfabeto ceco", "text": "L'alfabeto ceco (\u010desk\u00e1 abeceda) \u00e8 l'alfabeto utilizzato per la scrittura della lingua ceca. Basato sostanzialmente sull'alfabeto latino, si fonda sul concetto \"un suono, una lettera\". Per poter trascrivere la grande quantit\u00e0 di suoni della lingua ceca che sono alieni all'alfabeto latino, sono utilizzate alcune lettere e alcuni segni diacritici.\nBuona parte degli alfabeti utilizzati nei Paesi esteuropei si basano sull'alfabeto ceco aggiungendo od omettendo, a seconda delle necessit\u00e0, alcuni caratteri o accenti. L'eccezione pi\u00f9 importante \u00e8 quello dell'alfabeto polacco che si \u00e8 evoluto sempre partendo dall'alfabeto latino ma in maniera indipendente da quello ceco.\nL'alfabeto ceco.\nL'alfabeto consta di 42 caratteri:\nLe lettere \"Q\" e \"W\" sono utilizzate solo in parole di origine straniera e, una volta che la parole straniere divengono di uso comune nella lingua ceca, vengono sostituite con \"Kv\" e \"V\". Anche i digrammi dz e d\u017e sono utilizzate in parole di origine straniera e non hanno una propria collocazione nell'alfabeto.\nStoria.\nLa maggior parte dei segni diacritici furono aggiunti a seguito delle riforme introdotte da Jan Hus all'inizio del XV secolo per sostituire i digrammi ed i trigrammi fino ad allora utilizzati per esprimere i suoni della lingua ceca non esprimibili con i caratteri dell'alfabeto latino. Nel XVI secolo \u00e8 stato aggiunto il carattere \u016e."}
{"id": "2546414", "revid": "125430480", "url": "https://it.wikipedia.org/wiki?curid=2546414", "title": "Banca Sella", "text": "Banca Sella \u00e8 un istituto di credito privato italiano fondato nel 1886. Fa parte del gruppo Sella.\nStoria.\nGli inizi.\nLe radici risalgono al 1886 quando Gaudenzio Sella, ispirandosi ai principi di suo zio Quintino Sella, insieme ad altri sei tra fratelli e cugini, fonda a Biella la Gaudenzio Sella &amp; C., l'attuale Banca Sella, allo scopo - \u00e8 riportato nell'atto costitutivo - di \"\u00abesercitare il commercio bancario come sconti, anticipazioni, conti correnti, compra vendita di valori, ecc.\u00bb\". Al vertice operativo della banca \u00e8 nominato Gaudenzio Sella, che resta alla guida dell'istituto fino alla sua morte.\nLo sviluppo.\nLe prime succursali al di fuori di Biella risalgono alla fine degli anni trenta: (Ponzone, Trivero, Cossato). Nel 1949 la banca cambia ragione sociale trasformandosi in una societ\u00e0 per azioni e i fratelli Ernesto e Giorgio Sella assumono rispettivamente la carica di presidente e amministratore delegato. Nel 1962 viene deciso il cambiamento di denominazione sociale in Banca Sella S.p.A., che avverr\u00e0 nel 1965. Nel 1974, alla morte di Ernesto, Giorgio Sella diventa presidente e la carica di amministratore delegato \u00e8 affidata a Maurizio Sella, figlio di Ernesto.\nSotto la guida di Maurizio, Banca Sella si sviluppa sul territorio nazionale fino ad arrivare a pi\u00f9 di 300 succursali nel primo decennio del 2000.\nAlla morte di Giorgio Sella (nel 2000), Maurizio Sella assume l'incarico di presidente, mentre Pietro Sella (nato nel 1968) ne diventa l'amministratore delegato nel 2002 (carica che lascer\u00e0 nell'aprile 2013). Oggi l'Amministratore Delegato e Direttore Generale della banca \u00e8 Massimo Vigo, Pietro Sella \u00e8 Amministratore Delegato e Direttore Generale di Banca Sella Holding, la capogruppo del Gruppo Sella.\nNel 1997 avviene il lancio dei servizi di internet Banking e nel 2000 del marchio sella.it.\nGruppo Sella.\nNel corso degli anni la banca acquisisce piccoli istituti locali nel Nord Est e Sud Italia e sono fondate societ\u00e0 operative in diversi business quali \"leasing\", credito al consumo, sgr. Nel 1992 nasce il Gruppo Banca Sella nel quale confluiscono tutte queste societ\u00e0.\nNel 2005 nasce Banca Patrimoni dall'incorporazione di Gestnord Intermediazione (SIM del Gruppo) in Sella Investimenti Banca (banca fondata a Torino nel 2001 e specializzata nella clientela private).\nNel 2006 dalla fusione per incorporazione di Fiduciaria Sella S.I.M.p.A. (fiduciaria dinamica nata nel 1992 e specializzata nelle gestioni individuali di patrimoni: gestioni patrimoniali in fondi e in titoli) in Gestnord Fondi S.G.R. S.p.A. (fondata nel 1983 e specializzata nelle gestioni collettive di patrimoni: fondi comuni, SICAV e fondi pensione) nasce Sella Gestioni Sgr S.p.A. (oggi Sella Sgr S.p.A.) incorporando cos\u00ec in un'unica societ\u00e0 le attivit\u00e0 del gruppo nel risparmio gestito per la clientela al dettaglio.\nNell'ottobre del 2006, a fronte dell'acquisizione delle otto filiali che Banca Sella deteneva nella Regione Veneto, Banca Bovio Calderari assume la nuova denominazione di Banca Sella Nord Est - Bovio Calderari.\nIl 1\u00ba giugno 2007 Sella Gestioni Sgr incorpora Sella Capital Management, SGR del Gruppo che si occupava della gestione patrimoniale per la clientela istituzionale.\nIl 12 novembre 2007 dall'incorporazione di Sella Consult SIM p.A., SIM del Gruppo Banca Sella, in Banca Patrimoni S.p.A. nasce Banca Patrimoni Sella &amp; C.\nNel 2007 il Gruppo, con HDI Assicurazioni, d\u00e0 vita a \"In Chiaro\", la nuova societ\u00e0 dedicata alla bancassurance danni; nel 2016 l'intera quota azionaria detenuta dal Gruppo Banca Sella in CBA Vita Spa e la relativa partecipazione in InChiaro, \u00e8 ceduta ad HDI Assicurazioni.\nA partire dal 31 marzo 2008 la capogruppo cambia la propria denominazione sociale in Banca Sella Holding S.p.A. Il 1\u00ba giugno 2008, a seguito dell'incorporazione di Banca di Palermo S.p.A. e degli sportelli campani e molisani di Banca Sella S.p.A. in Banca Arditi Galati S.p.A., e successivo cambio di denominazione di quest'ultima in Banca Sella Sud Arditi Galati, nasce la banca che raggruppa gli sportelli dell'istituto piemontese nel Meridione.\nIl 30 maggio 2011 Banca Sella Sud Arditi Galati (la banca del Gruppo Banca Sella con sportelli nel Sud Italia) \u00e8 aggregata in Banca Sella. Il 1\u00ba ottobre 2012 Banca Sella Nord Est Bovio Calderari (la banca del Gruppo Banca Sella con sportelli nel Nord Est) \u00e8 aggregata in Banca Sella.\nNel 2013 nasce SellaLab, il centro d'innovazione del Gruppo Sella rivolto a startup consolidate e aziende corporate con l\u2019obiettivo di supportare i processi di open innovation e trasformazione digitale, come HYPE, la prima soluzione di moneta elettronica \"mobile only\" in Italia, lanciata nel 2015.\nNel 2017 il Gruppo promuove a Milano la nascita del Fintech District, punto di accesso all'ecosistema fintech italiano che riunisce startup, imprenditori, istituzioni finanziarie, investitori e universit\u00e0, per favorire lo sviluppo dell'industria finanziaria del futuro e la crescita delle imprese del settore.\nA met\u00e0 del 2017 Banca Sella lancia la prima \"open banking Platform\" in Italia (e tra le prime a livello internazionale) tramite API (Application Programming Interface) con cui apre le infrastrutture tecnologiche e informative a imprese e start up, anticipando la direttiva europea (Psd2) in vigore dal gennaio 2018.\nNel novembre 2017 cambiano il logo e la denominazione del gruppo che da \u201cGruppo Banca Sella\u201d si modifica in gruppo \u201cSella\u201d.\nNel 2018 lancia Fabrick, un ecosistema finanziario open che abilita e promuove la collaborazione tra banche, \"corporate\" e \"fintech\" al fine di creare soluzioni innovative per i propri Clienti finali, attraverso la piattaforma API Fabrick Platform.\nNel corso del 2018 il Gruppo ha inoltre acquisito:\nPrincipali societ\u00e0 del gruppo.\nLe principali societ\u00e0 che compongono il gruppo Sella sono:"}
{"id": "2546416", "revid": "88740", "url": "https://it.wikipedia.org/wiki?curid=2546416", "title": "Cai Yi Zhen", "text": "\u00c8 conosciuta per aver interpretato il personaggio di supporto di Cai Wu Xiong nella serie televisiva taiwanese \"KO One\". Ha avuto il ruolo della protagonista Xia Ya nel drama \"Summer X Summer\".\nSua sorella maggiore Cai Han Cen (\u8521\u51fd\u5c91), conosciuta semplicemente come \"Han\" (\u5bd2), \u00e8 un'affermata attrice."}
{"id": "2546417", "revid": "386562", "url": "https://it.wikipedia.org/wiki?curid=2546417", "title": "Tsai Yi-chen", "text": ""}
{"id": "2546420", "revid": "386562", "url": "https://it.wikipedia.org/wiki?curid=2546420", "title": "Wu Xiong", "text": ""}
{"id": "2546421", "revid": "124061238", "url": "https://it.wikipedia.org/wiki?curid=2546421", "title": "Impianto solare termico", "text": "Gli impianti solari termici sono dispositivi che permettono di catturare l'energia solare, immagazzinarla e usarla nelle maniere pi\u00f9 svariate, in particolare ai fini del riscaldamento dell'acqua corrente in sostituzione delle caldaie alimentate tramite gas naturale. A volte, questi impianti possono essere usati per il preriscaldamento dell'acqua utilizzata per gli impianti di riscaldamento domestici, con conseguente risparmio economico connesso ad una minor energia elettrica necessaria a portare l'acqua alla temperatura d'esercizio dell'impianto di riscaldamento domestico stesso.\nNel caso si utilizzi il calore del Sole per produrre corrente tramite l'evaporazione di fluidi vettori che alimentano turbine collegate ad alternatori si parla di impianto solare termodinamico.\nClassificazione.\nGli impianti si distinguono in:\nI collettori solari.\nIl \"pannello solare termico\" \u00e8 il dispositivo base su cui si basa questa tecnologia. Esistono varie tipologie di \"pannello solare termico\", nella tipologia pi\u00f9 conosciuta, i collettori sono attraversati da un fluido termovettore incanalato in un circuito solare che lo porter\u00e0 ad un accumulatore. L'accumulatore ha la funzione di immagazzinare pi\u00f9 energia termica possibile al fine di poterla usare successivamente, al momento del bisogno.\nNe esistono di vari tipi, i pi\u00f9 recenti sono i tubi sottovuoto che hanno un alto rendimento ma sono pi\u00f9 soggetti a rotture.\nNegli ultimi 15 anni il settore termo idraulico si \u00e8 evoluto sotto questo aspetto tecnologico ed \u00e8 comparsa nel mercato idraulico una nuova tipologia di \"pannello solare\" che vede integrato il boiler/accumulo direttamente nel collettore (di sezione pi\u00f9 larga), cos\u00ec facendo con un unico componente si vanno a semplificare e sostituire parte dell'impianto della tipologia sopra indicata. La tipologia impiantistica in dettaglio rientra negli impianti a \"circolazione naturale\", non \u00e8 presente un fluido termovettore che incanala l'energia solare, ma \u00e8 l'acqua stessa ad assumerne le funzioni.\nComposizione impianto solare termico.\nUn impianto solare termico \u00e8 composto sempre almeno dalle seguenti unit\u00e0:\nEsistono quattro tipi di impianti:"}
{"id": "2546423", "revid": "226458", "url": "https://it.wikipedia.org/wiki?curid=2546423", "title": "Galleria Druet", "text": "La Galleria Druet \u00e8 stata una galleria d'arte parigina attiva nella prima met\u00e0 del XX secolo e diretta dal mercante d'arte Eug\u00e8ne Druet. La galleria, di rinomanza internazionale, era impegnata nella difesa dell'arte dell'epoca imponendola al grande pubblico, soprattutto attraverso l'organizzazione di mostre rappresentative dell'\u00e9cole de Paris d'inizio secolo, dell'arte tra le due guerre e di giovanni artisti stranieri. \nNel 1903 Eug\u00e8ne Druet aveva aperto la sua galleria a Parigi, dapprima sulla rue de Faubourg Saint-Honor\u00e9, trasferendosi poi sulla rue Royale. Druet si era avvalso della presenza di Auguste Rodin come consigliere, dedicando le prime mostre a Maximilien Luce, Henri-Edmond Cross e Maurice Denis. \nConosciuto anche come fotografo d'arte, in particolare di opere dello scultore Rodin, Druet mor\u00ec prematuramente nel 1916 a causa di una congestione cerebrale. L'attivit\u00e0 venne rilevata dalla moglie, fino alla definitiva chiusura avvenuta nel 1938."}
{"id": "2546429", "revid": "108979964", "url": "https://it.wikipedia.org/wiki?curid=2546429", "title": "Giovanni Desperati", "text": "Biografia.\nNoto con il nome francese di Jean de Sperati, che assunse a partire dal 1909, il famoso falsario di francobolli nacque a Pisa. \nDa ragazzo si appassion\u00f2 alle tecniche di stampa, poich\u00e9 aveva un cugino che lavorava in una tipografia. Appresa l'arte del tipografo emigr\u00f2 forzatamente in Francia, a causa di problemi giudiziari, dove, insieme alla famiglia, inizi\u00f2 a lavorare in proprio.\nDopo alcuni tentativi riusc\u00ec con abile maestria a copiare alcuni francobolli celebri del tempo, in particolare dei primi numeri di San Marino, e del Capo di Buona Speranza, molto richiesti dal mercato collezionistico. Piano piano mise su una vera e propria stamperia specializzata in falsi di francobolli, prevalentemente per collezionismo, vendendo le fedeli riproduzioni a 1% del valore di mercato dell'originale.\nFu condannato e poi assolto due volte, prima per accuse di falsificazione, e poi di riciclaggio.\nLe sue imitazioni, cos\u00ec fedeli agli originali, sono vendute alle maggiori aste del mondo e sono difficili da riconoscere anche a confronto con gli originali. Sono riconosciute dalle maggiori comunit\u00e0 filateliche del mondo come \"falsi d'arte filatelica\", insieme alle simili opere di Fournier ed altri."}
{"id": "2546430", "revid": "834552", "url": "https://it.wikipedia.org/wiki?curid=2546430", "title": "Na\u010dal'nik Kam\u010datki", "text": "Na\u010dal'nik Kam\u010datki (in russo \u041d\u0430\u0447\u0430\u043b\u044c\u043d\u0438\u043a \u041a\u0430\u043c\u0447\u0430\u0442\u043a\u0438) \u00e8 il terzo album in studio del gruppo rock sovietico Kino. Il titolo dell'album si riferisce al lavoro che il leader della band Victor Tsoi mantenne per gran parte della sua vita come addetto alle caldaie di un condominio di Leningrado, infatti in russo Nachalnik vuol dire \"capo\" e Kamchatki \u00e8 un termine dialettale per \"caldaia\""}
{"id": "2546432", "revid": "1718925", "url": "https://it.wikipedia.org/wiki?curid=2546432", "title": "Foniatria", "text": "La Foniatria \u00e8 quella branca della medicina che si occupa della fisiopatologia della comunicazione umana, della diagnosi, del trattamento medico-riabilitativo e protesico delle turbe della parola, del linguaggio, degli apprendimenti scolastici, della voce, dei disturbi della deglutizione o disfagia, dei disturbi dell'udito e dell'equilibrio. Nel 1999 in seguito alla fusione con la Scuola di Audiologia, le branche medico-specialistiche un tempo autonome hanno dato vita alla Scuola di Specializzazione di audiologia e foniatria. Lo specialit\u00e0 di riferimento \u00e8, pertanto, l'audiologo - foniatra.\nNel corso dello svolgimento della sua attivit\u00e0 professionale quest'ultimo si avvale della collaborazione di tecnici sanitari.\nIl logopedista \u00e8 la figura professionale laureata non medica di riferimento al quale \u00e8 affidata la a/riabilitazione dei disturbi della comunicazione audioverbale in riferimento alla diagnosi e prescrizione del medico specialista, con il quale condivide il catalogo nosologico.\nAltre figure professionali laureate non mediche che collaborano effettuando valutazioni strumentali diagnostiche dell'udito o nell'espletare la terapia protesica nei disturbi uditivi sono l'audiometrista e l'audioprotesista. "}
{"id": "2546433", "revid": "287204", "url": "https://it.wikipedia.org/wiki?curid=2546433", "title": "Giulio Faldini", "text": "Pioniere della sua disciplina, allievo della scuola dell'Istituto Ortopedico Rizzoli a Bologna, ha compiuto ricerche nel campo delle paralisi ostetriche della spalla e della displasia congenita dell'anca. \u00c8 autore del primo manuale di Ortopedia e Traumatologia, e socio della Societ\u00e0 Peruviana di Ortopedia e Traumatologia (SPOT).\nBiografia.\nNato a Livorno con una grave deformit\u00e0 della colonna vertebrale spina bifida da una famiglia ebrea, viene curato in tenera et\u00e0 presso l'Istituto Ortopedico Rizzoli a Bologna, dove torner\u00e0 laureato in medicina a lavorare come ortopedico nel 1923. Nel 1931, giovanissimo, ottiene la cattedra di Ortopedia e Traumatologia a Parma, dove fonda il reparto di Ortopedia dell'Ospedale Maggiore. Nel 1938 viene ternato alla cattedra dell'Istituto Ortopedico Gaetano Pini di Milano, alla quale non riesce ad accedere a causa delle leggi razziali emesse in quell'anno dal regime fascista. Nel 1939 si trasferisce a Lima, in Per\u00f9, dove in due anni sostiene tutti gli esami di medicina e converte la laurea. Nel 1941 fonda il reparto di Ortopedia del \"Hospital Obrero\" di Lima, partecipando alla progettazione dello stabile, del quale ricopre l'incarico di direttore del reparto di Ortopedia. \nDurante la permanenza a Lima, continua l'attivit\u00e0 di ricerca in campo clinico, dando alla luce, nel 1947, il primo Manuale di Ortopedia e Traumatologia, in lingua spagnola, di oltre 750 pagine con oltre 600 illustrazioni, che \u00e8 stato il testo di riferimento per tutti gli ortopedici del sud America per oltre 30 anni. \nAlla fine della guerra inizia a pianificare il suo rientro in Italia, nella cattedra dell'Istituto Ortopedico Gaetano Pini, ma muore improvvisamente di infarto nel 1947, mentre si recava negli Stati Uniti a rappresentare il Per\u00f9 e l'Italia alla prestigiosa American Academy of Orthopaedic Surgeons.\nIntitolazioni.\nA Giulio Faldini \u00e8 stato intitolato il reparto di Ortopedia e Traumatologia dell'Ospedale di Parma."}
{"id": "2546437", "revid": "1318658", "url": "https://it.wikipedia.org/wiki?curid=2546437", "title": "Stazione di Poissy", "text": "La stazione di Poissy \u00e8 la stazione ferroviaria della citt\u00e0 di Poissy, ad ovest di Parigi. \u00c8 una fermata di una delle cinque linee della RER (R\u00e9seau express r\u00e9gional). La stazione \u00e8 servita anche dalla SNCF (Soci\u00e9t\u00e9 Nationale des Chemins de fer Fran\u00e7ais), la ferrovia nazionale francese attraverso il Transilien J. La stazione \u00e8 provvista di distributori automatici di biglietti sia per la RER che per treni SNCF, nonch\u00e9 di biglietteria per le linee RER e un piccolo negozio.\nLinee che servono questa stazione sono:"}
{"id": "2546442", "revid": "339392", "url": "https://it.wikipedia.org/wiki?curid=2546442", "title": "Umineko no Naku Koro ni", "text": ""}
{"id": "2546457", "revid": "175425", "url": "https://it.wikipedia.org/wiki?curid=2546457", "title": "Badge of Honour UEFA", "text": ""}
{"id": "2546459", "revid": "767487", "url": "https://it.wikipedia.org/wiki?curid=2546459", "title": "Alfio Finetti", "text": "La produzione di Finetti \u00e8 costituita interamente di canzoni dialettali, talvolta con l'aggiunta di parti di testo in inglese. Lo stile musicale \u00e8 essenzialmente blues con forti influenze del \"liscio\" tipico delle province emiliano-romagnole. Ha all'attivo oltre 130 canzoni.\n\u00c8 diventato noto all'inizio degli anni '70, quando le sue canzoni furono incise dalla casa discografica Ricordi. Ha scritto circa duecento canzoni, pubblicate in venti album. Un suo brano \u00e8 stato adottato come inno ufficiale della , squadra di calcio di Ferrara. Sono stati prodotti due video di sue canzoni. Ha composto un musical in lingua italiana dal titolo \u201c\"Passeggiando nel 2500 e rotti\"\u201d, con scene realizzate da Carlo Rambaldi. \u00c8 autore anche di alcuni libri, tra cui raccolte di poesie. Il successo di Finetti, nonostante l'impronta fortemente locale che deriva dalla scelta linguistica, \u00e8 dovuto in gran parte alla verve comica espressa dai testi."}
{"id": "2546462", "revid": "3343", "url": "https://it.wikipedia.org/wiki?curid=2546462", "title": "Source Seine", "text": ""}
{"id": "2546463", "revid": "81204107", "url": "https://it.wikipedia.org/wiki?curid=2546463", "title": "Derby della Madonnina", "text": ""}
{"id": "2546475", "revid": "1543377", "url": "https://it.wikipedia.org/wiki?curid=2546475", "title": "Studi di Oscar Wilde", "text": "Oscar Wilde ebbe una formazione culturale ampia ed approfondita soprattutto sulla classicit\u00e0 greca.\nLa sua spiccata intelligenza gli permise di vincere diversi premi e borse di studio per la frequenza universitaria e non mancarono nella sua formazione numerosi viaggi all'estero che per le sue abitudini dispendiose lo fecero anche indebitare.\nLa prima educazione.\nWilde fu educato nelle mura domestiche fino a nove anni; in seguito dal 1864 al 1871 studi\u00f2 alla Portora Royal School a Enniskillen (contea di Fermanagh), seguendo le orme del fratello maggiore. Nel 1866 vinse per il profitto conseguito un premio grazie al quale non dovette pi\u00f9 sostenere gli esami previsti per quell'anno scolastico.\nIl 23 febbraio 1867, mor\u00ec sua sorella Isola, all'et\u00e0 di 8 anni per un'emorragia cerebrale. In suo ricordo Oscar scrisse una poesia, \"Requiescat\". Wilde rimase sempre molto affezionato alla memoria della sorellina andando spesso a far visita alla sua tomba.\nDal 1874 frequent\u00f2 il Trinity College di Dublino dove, per i suoi lodevoli studi sui lirici greci, (Oscar si vant\u00f2 a lungo dell'esame che sostenne sui \"Frammenti dei poeti comici greci di Meineke\") vinse la Berkeley Gold Medal, il premio pi\u00f9 alto della scuola.\nNel 1873 ebbe per il profitto conseguito una borsa di studio. Ottenne buoni voti, nella \"composizione inglese\" e nella \"traduzione dal greco\". Di quegli anni \u00e8 l'aneddoto secondo cui un ragazzo lo derise mentre stava leggendo a voce alta una poesia; Oscar si arrabbi\u00f2 tanto da sfidarlo a duello.\nIl 17 marzo 1874 il college di Magdalen annunci\u00f2 su un giornale di aver bandito un concorso che assegnava due borse di studio per gli studi classici (il giornale parlava in totale di 4 Demyships e di 1 exhibition, ma le rimanenti assegnazioni riguardavano altre materie della durata di 5 anni con assegnazione di un compenso pari a 95 sterline l'anno). Wilde sostenne l'esame con successo il 23 giugno dello stesso anno vincendo cos\u00ec il concorso.\nStanco delle continue pressioni che gli facevano i club sportivi universitari, Oscar si ciment\u00f2 anche nel canottaggio mettendosi svogliatamente ai remi per la \"Eights Week\". Partecip\u00f2 a qualche piccola regata e saltuariamente si dilett\u00f2 come pugile, anche se affermava di preferire il pi\u00f9 tranquillo gioco del domino all'atletica e alle discipline sportive che si praticavano all'aperto. Affermazioni queste che lo facevano spesso litigare con chi invece amava praticare lo sport: si racconta, infatti, che una volta i suoi contendenti lo scaraventarono in terra: trovandosi in quell'occasione su una collina, Wilde, una volta rialzatosi, imperturbabilmente comment\u00f2 di quanto fosse incantevole la vista da quel luogo. Della stupidit\u00e0 dello sport Wilde ebbe modo di convincersi ancora di pi\u00f9 quando per partecipare a un esercizio atletico di poco conto si ruppe un braccio.\nIn quegli anni la stampa riportava con clamore di un processo che destava interesse nei giovani e soprattutto in Oscar che, non immaginando quanto gli sarebbe personalmente capitato, affermava per stupire gli amici che avrebbe desiderato essere imputato in un processo.\nAll'universit\u00e0.\nGli anni di studio al Magdalene College di Oxford furono apprezzati da Wilde, grazie alla guida di due maestri come il professore e scrittore John Ruskin all'epoca cinquantacinquenne e titolato con \"Slade professor of Fine Art\" e Walter Pater trentacinquenne, docente nel Brasenose college, i cui testi influenzarono la vita artistica di Oscar, anche se anni pi\u00f9 tardi egli ne sminu\u00ec il suo valore come scrittore, arrivando sferzantemente a chiedersi dopo la sua morte se lo scrittore fosse mai stato veramente vivo o se artisticamente defunto da tempo.\nIn seguito Oscar invece ricorder\u00e0 il periodo passato a Oxford, insieme a quello nel carcere, come fonte di quelle esperienze che pi\u00f9 caratterizzarono e sconvolsero la sua esistenza. In particolare gli anni trascorsi all'universit\u00e0 di Oxford vennero in seguito paragonati dallo stesso autore ad un fiore rispetto al resto della sua vita.\nEbbe diversi alloggi durante la sua frequenza all'Universit\u00e0: il primo al Magdalen, ai numeri 1,2 Pair Right in Chaplain's e poi al Ground Floor Right in Cloitets; alla fine ebbe dimora in Kitchen Stairs, i Pair Left.\nAveva una particolare predisposizione per la lettura veloce: una volta per scommessa lesse in breve tempo 3 volumi spiegandone dettagliatamente la trama, e solitamente in pochissimo tempo capiva qualunque intreccio di qualunque romanzo.\nAll'universit\u00e0 riusc\u00ec ad eccellere nello studio dei classici: il mondo greco in particolare lo appassionava. L'espressione ellenica per la sua bellezza affascin\u00f2 Oscar, sviluppando in lui la vocazione per l'estetismo che lo accompagn\u00f2 per tutta la vita. La sua opera classica preferita era l'Agamennone di Eschilo, che citer\u00e0 spesso e che lesse in un'edizione commentata da un suo professore (nel 1868).\nIn questo periodo inizi\u00f2 a scrivere le sue prime poesie riuscendo a mantenere, pur non apprezzando molto i poeti latini (come John Pentland Mahaffy prima di lui), il buon profitto sinora conseguito negli anni passati.\nGrazie all'amicizia di Bodley Courtenay Oscar entr\u00f2 nella Loggia di Apollo il 23 febbraio 1875 indossando il costume tipico massonico composto da:\nFu durante la cena d'iniziazione che accenn\u00f2 alla stesura della Salom\u00e8.\nUn abbigliamento particolare.\nAd Oxford, Wilde scandalizz\u00f2 spesso i professori per il suo atteggiamento irriverente nei confronti della religione, ma anche per il suo abbigliamento eccentrico che suscitava slaci commenti dei suoi compagni. Attiravano l'attenzione in modo particolare la sua collezione di piume e i suoi pantaloni alla zuava di velluto.\nL'abbigliamento di Oscar appariva in ogni caso sempre molto particolare, tanto che un giorno un cronista gli chiese lumi sulla stranissima giacca che portava quel giorno: al che Wilde rifer\u00ec che quella giacca, che sembrava cambiare colore a seconda della luce e il cui dorso ricordava per forma quello di un violoncello, era stata confezionata sulla forma che egli stesso aveva sognato e della quale appena sveglio aveva fatto uno schizzo che serv\u00ec a un sarto per realizzarla come gli era stato indicato.\nWilde si beava nel vestirsi in un modo eccentrico e andava alla ricerca di complimenti; una volta in conversazione con Margaret Woods alludeva sottilmente al vestito che indossava in quell'occasione aggiungendo di essere dispiaciuto perch\u00e9 lui che amava la bellezza era condannato ad avere una schiena un po' storta. La ragazza, scrittrice ammirata dallo stesso Wilde per il suo libro \"A village tregedy\", gli rispose con freddezza suggerendogli di arruolarsi soldato: in quell'ambiente la schiena gli sarebbe stata certamente raddrizzata.\nAnche il suo alloggio appariva inutilmente soffocato di cose inutili, delle quali, come egli stesso diceva avrebbe potuto disfarsi tranne che di un vaso che contenesse almeno un giglio.\nIl completamento degli studi.\nNegli studi fece infuriare all'esame di teologia il sacerdote William Archibald Spooner gi\u00e0 infastidito dal suo ritardo. Wilde infatti aveva confuso l'orario di due esami differenti. Arriv\u00f2 a presentarsi alle 13 quando avrebbe dovuto presenziare gi\u00e0 di mattina.\nPer via della lunga vacanza all'estero arriv\u00f2 ancora una volta in ritardo al college per cui venne sospeso dagli studi con il divieto di residenza per il periodo del trimestre rimasto e con la privazione di tutti i benefici sinora goduti. Se avesse ritardato la partecipazione anche al trimestre successivo gli avrebbero ritirato la Demyship. Oscar rimase deluso e indignato a lungo per tale decisione, anche dopo anni dall'evento cerc\u00f2 ogni possibile cavillo a cui appellarsi senza trovarlo e alla fine decise di scrivere una lettera il 4 maggio per ottenere uno sconto sulla pena pecuniaria imposta per la sospensione.\nIl 31 marzo 1878 Wilde riusc\u00ec a consegnare la sua opera \"Ravenna\" e fu in quegli stessi giorni che si ammal\u00f2 probabilmente di sifilide, forse contratta da una prostituta.\nUna poesia, forse la taedium vitae, pubblicata in quel periodo, fu utilizzata a scopi commerciali da un libraio che riusc\u00ec a far credere che il componimento fosse indirizzato alla donna responsabile del contagio di Wilde.\nNel giugno dello stesso anno Oscar si present\u00f2 per il \"Final Schools\", dove consegn\u00f2 il compito mezz'ora prima dello scadere del tempo. La commissione, composta dall'oratore ufficiale, dal docente di poesia e da altri tre membri della congregazione, l'11 giugno dichiar\u00f2 vincitore Oscar Wilde. Prima di lui il premio era stato attribuito al solo Sewell nel 1825. La madre gli scrisse congratulandosi con lui, anche se nella lettera fals\u00f2 l'et\u00e0 del figlio.\nWilde doveva leggere la poesia vincitrice in pubblico ed era consuetudine che il lettore fosse aiutato da docente (in tal caso venne scelto John Campbell Shairp, docente di poesia gi\u00e0 membro della commissione) che aveva il compito di fornire consigli e apporre migliorie. Oscar ascolt\u00f2 tutti i suoi consigli con attenzione per poi non seguirne alcuno. La lettura avvenne il 26 giugno e L'Oxford and Cambridge Undergraduate's Journal per l'occasione scrisse encomi per l'evento e commenti positivi che in seguito, per lo scandalo dei processi a Wilde, vennero ritirati.\nWilde ottenne, in seguito, anche la valutazione di un doppio \"I\" (\"primo\") davanti agli ammirati esaminatori del Final Schools, ai quali parl\u00f2 di Aristotele e del pensiero di Walt Whitman.\nA Neuville fu ospite di una famiglia, dove amava raccontare ai bambini, fra cui Helena, che egli invece chiamava \"signorina Nelly\", storie palesemente assurde che cercava di far apparire reali.\nSuperato l'ultimo esame di teologia ottenne il diploma di Bachelor of Arts. Riusc\u00ec anche a vincere, per la poesia \"Ravenna\", l\"'Oxford Newdigate Prize\", prestigioso riconoscimento studentesco gi\u00e0 assegnato a letterati poi divenuti insigni, tra cui gli stessi Ruskin e Matthew Arnold. A seguito di questi successi vennero scritte a caratteri d'oro le sue iniziali nell'albo della scuola, ma in seguito quando ci fu il processo e la condanna si decise di cancellarle e solo molto tempo dopo vennero nuovamente inserite."}
{"id": "2546480", "revid": "767487", "url": "https://it.wikipedia.org/wiki?curid=2546480", "title": "Crayon Shin-chan - Arashi o yobu - Appare! Sengoku dai kassen", "text": " \u00e8 un film d'animazione del 2002 diretto da Keiichi Hara.\nSi tratta del decimo film basato sul manga e anime \"Shin Chan\". Come per gli altri film basati sulla serie, non esiste un'edizione italiana del lungometraggio.\nTrama.\nTutto comincia quando Shiro scava una buca in giardino. In quella buca, Shin-chan trova una lettera appartenente al 2\u00ba anno dell'epoca Sengoku, corrispondente al 1574, che \u00e8 stata messa l\u00ec durante la guerra civile. Una volta letto il messaggio, Shin-chan \u00e8 stato teletrasportato a quel periodo. L\u00ec incontra un samurai, Matabe, che gli salva la vita. Egli diventa amico anche degli antenati dei suoi amici Masao, Kazama, Boo e Nene.\nUna volta scoperto dove fosse finito Shin-chan, i genitori del piccolo cominciano a cercare il modo di viaggiare indietro nel tempo per salvarlo. Una volta trovato Shinnosuke riprovano a tornare nel loro tempo, ma non ci riescono. Mentre cercano un altro modo per tornare al loro tempo, aiutano Matabe a prevenire l'assedio della citt\u00e0. Dicono poi al signore della citt\u00e0 che Kasuga, la citt\u00e0 dove sono finiti i tre protagonisti, non passer\u00e0 alla storia e gli fanno decidere alcune azioni che porteranno alla guerra.\nUna volta terminata la giornata, tornano a casa.\nDistribuzione.\nEdizioni home video.\nIn Giappone il film \u00e8 stato distribuito in VHS il 28 marzo 2003 e in DVD il 28 novembre 2003."}
{"id": "2546486", "revid": "339392", "url": "https://it.wikipedia.org/wiki?curid=2546486", "title": "Agrigentino", "text": ""}
{"id": "2546487", "revid": "484362", "url": "https://it.wikipedia.org/wiki?curid=2546487", "title": "Imperatore del Sacro Romano Impero Germanico", "text": ""}
{"id": "2546495", "revid": "287204", "url": "https://it.wikipedia.org/wiki?curid=2546495", "title": "Wu Zhen", "text": "Insieme a Huang Gongwang (1269-1354), Ni Zan (1301-1374) e Wang Meng (c. 1308-1385) \u00e8 uno dei \"Quattro Grandi Maestri\" della pittura paesaggistica del periodo Yuan.\nPittore di bamb\u00f9 e paesaggi, il suo stile \u00e8 vigoroso, di costruzione complessa e grandiosa, al punto da venire annoverato fra i maggiori pittori cinesi di sempre.\nNelle pitture di bamb\u00f9 il suo punto di riferimento fu Wen Tong. Aveva anche un'ottima grafia: a margine delle sue pitture scriveva brevi componimenti e poesie, che vennero raccolte dopo la sua morte in un'opera dal titolo \"I mo\" (Resti d'inchiostro). In queste poesie cercava di riversare l'estro e il sentimento che provava nel dipingere le sue pitture. Scrisse inoltre il trattato \"Wen Hou-chou chu p'ai\" (un libro scrisse da Wu Zhen). I rotoli originali rimasti delle opere di Wu Zhen, in buono stato, sono: \"Padiglioni sulla riva di un torrente\" (Collezione privata, Pechino); \"Cinque personaggi in una barca\" (Collezione privata, Sumiyoshi); \"Bamb\u00f9 al vento\" (al museo di Boston)"}
{"id": "2546497", "revid": "767487", "url": "https://it.wikipedia.org/wiki?curid=2546497", "title": "Stretto di San Bernardino", "text": "Lo stretto di San Bernardino separa, nelle Filippine, la penisola di Bicol, sull'isola di Luzon dall'isola meridionale di Samar.\nStoria.\nLa Prima documentazione della presenza degli spagnoli risale alla spedizione di Ruy Gomez De Villalobos del 1543-1545. Villalobos era stato inviato in queste terre dal vicer\u00e9 del Messico, che agiva per conto di Carlo V, nel tentativo di stabilire una colonia spagnola che fosse vicina alle Molucche, allora occupate dai portoghesi.\nNella seconda guerra mondiale, durante la battaglia del Golfo di Leyte, l'ammiraglio giapponese Kurita fece transitare attraverso questo stretto le principali corazzate della Flotta Imperiale Giapponese. Con queste unit\u00e0 avrebbe dovuto attaccare i trasporti della flotta statunitense ancorati nel Golfo di Leyte."}
{"id": "2546498", "revid": "547034", "url": "https://it.wikipedia.org/wiki?curid=2546498", "title": "Coppa del Mondo di cricket femminile 1993", "text": "La Coppa del Mondo di cricket femminile 1993 fu la quinta edizione del torneo mondiale di cricket per donne. Fu disputata dal 20 luglio al 1\u00ba agosto 1993 in Inghilterra e vide la partecipazione per la prima volta di 8 squadre.\nFormula.\nLe 8 squadre partecipanti si affrontarono in un grande girone all'italiana con partite di sola andata. Al termine del girone le prime due classificate si qualificarono per la finale.\nCampione.\nInghilterra(Secondo titolo)"}
{"id": "2546499", "revid": "26314927", "url": "https://it.wikipedia.org/wiki?curid=2546499", "title": "Distretto di Aleksin", "text": ""}
{"id": "2546501", "revid": "110157", "url": "https://it.wikipedia.org/wiki?curid=2546501", "title": "Aleksinskij rajon", "text": "L'Aleksin rajon () \u00e8 un rajon dell'Oblast' di Tula, in Russia; il capoluogo \u00e8 Aleksin. Istituito nel 1924, ricopre una superficie di 982,5 chilometri quadrati."}
{"id": "2546502", "revid": "709565", "url": "https://it.wikipedia.org/wiki?curid=2546502", "title": "Punjab", "text": ""}
{"id": "2546510", "revid": "1543377", "url": "https://it.wikipedia.org/wiki?curid=2546510", "title": "Dutch Open 1996", "text": "Il Dutch Open 1996 \u00e8 stato un torneo di tennis giocato sulla terra battuta.\n\u00c8 stata la 37\u00aa edizione del Dutch Open, che fa parte della categoria ATP World Series nell'ambito dell'ATP Tour 1997. \nSi \u00e8 giocato allo Sportlokaal de Bokkeduinen di Amersfoort nei Paesi Bassi, dal 29 luglio al 4 agosto 1996.\nCampioni.\nSingolare.\n Francisco Clavet ha battuto in finale Younes El Aynaoui, 7\u20135, 6\u20131, 6\u20131\nDoppio.\n Donald Johnson / Francisco Montana hanno battuto in finale Rikard Bergh / Jack Waite, 6\u20134, 3\u20136, 6\u20132"}
{"id": "2546513", "revid": "339392", "url": "https://it.wikipedia.org/wiki?curid=2546513", "title": "Russia estremo orientale", "text": ""}
{"id": "2546515", "revid": "26315098", "url": "https://it.wikipedia.org/wiki?curid=2546515", "title": "Staryj Ostrog", "text": ""}
{"id": "2546516", "revid": "6923", "url": "https://it.wikipedia.org/wiki?curid=2546516", "title": "Sunshine of Your Love", "text": "Sunshine of Your Love \u00e8 un brano musicale del gruppo rock britannico Cream. Fa parte dell'album \"Disraeli Gears\", pubblicato per la prima volta nel Regno Unito il 2 novembre del 1967. Il pezzo verr\u00e0 poi pubblicato sotto forma di singolo (B-side: \"SWLABR\") nel dicembre dello stesso anno. Con elementi di hard rock, psichedelia, e pop, \u00e8 una delle canzoni pi\u00f9 famose e conosciute dei Cream. Il bassista e cantante Jack Bruce compose il pezzo basandosi su un caratteristico e potente riff di basso, o ripetute frasi musicali. Il brano venne poi completato dallo stesso Bruce, dal paroliere Pete Brown, e da Eric Clapton.\nLa scrittura del brano fu ispirata dalla partecipazione di Bruce e Clapton al concerto di Jimi Hendrix al Teatro Saville di Londra.\nFu il primo successo statunitense del gruppo dove raggiunse il 5\u00ba posto in classifica nel 1968.\nAltri artisti hanno dato una loro versione del pezzo; tra questi Ella Fitzgerald, Jimi Hendrix, Ozzy Osbourne e la band Toto.\nNel 2004, la canzone \u00e8 stata classificata alla posizione numero 65 nella lista delle 500 migliori canzoni di sempre redatta dalla rivista \"Rolling Stone\".\nIl brano.\nComposizione.\n\"Sunshine of Your Love\" ebbe origine da un accordo o un riff di basso elettrico del bassista dei Cream Jack Bruce. I Cream avevano assistito a un concerto del 29 gennaio 1967 della Jimi Hendrix Experience al Saville Theatre di Londra. Nel 1988 Eric Clapton raccont\u00f2 cos\u00ec la genesi della canzone nel corso di un'intervista concessa alla rivista \"Rolling Stone\":\nIl riff che domina la canzone deriva dal blues, ed usa una scala pentatonica minore con l'aggiunta di una sesta nota, la quinta bemolle (o comune scala blues). Brown ebbe delle difficolt\u00e0 a scrivere un testo che si adattasse al riff in questione. Al termine di una sessione durata tutta la notte, Bruce prov\u00f2 il brano al contrabbasso mentre Pete Brown guardava pensoso fuori dalla finestra. Lentamente, egli inizi\u00f2 a scrivere la frase: \"\u00abIt's getting near dawn and lights close their tired eyes\u00bb\", che venne usata come prima strofa della canzone. Pi\u00f9 tardi, per spezzare la monotonia del ritmo, Clapton scrisse un ritornello che riecheggia il titolo del brano.\nUna registrazione bootleg proveniente da un'esibizione al Ricky-Tick Club di Londra prima che i Cream incidessero la canzone in studio, mostra \"Sunshine of Your Love\" ancora in possesso di un beat comune per la musica rock dell'epoca. Il batterista dei Cream Ginger Baker lo paragon\u00f2 a quello di \"Hey Now, Princess\", altra composizione a firma Bruce/Brown registrata a marzo. Egli disse di aver consigliato a Bruce di rallentare il ritmo e poi se ne usc\u00ec fuori con il caratteristico ritmo di batteria che enfatizz\u00f2 il tutto. Tuttavia, Bruce e il produttore Tom Dowd espressero dei dubbi circa questa versione dei fatti riportata da Baker. In seguito Dowd spieg\u00f2:\nRegistrazione.\nNel 1967 i Cream si esibirono in concerto in America per la prima volta a New York. Robert Stigwood, il manager del gruppo, procur\u00f2 loro una partecipazione allo show del DJ Murray the K al RKO Manhattan Theatre con una scrittura dal 25 marzo al 2 aprile 1967. Quando essa termin\u00f2, Stigwood organizz\u00f2 per la band una seduta di registrazione con Ahmet Erteg\u00fcn agli Atlantic Studios. Bruce e Brown avevano qualche nuova canzone in vari gradi di sviluppo ed entrarono in studio il 3 aprile. Inizialmente, Ertegun decise di assegnare Tom Dowd come produttore discografico per lavorare con il trio. Dowd aveva lavorato con molti dei pi\u00f9 grandi nomi della scena jazz e rhythm and blues degli anni cinquanta e sessanta. Tuttavia, i Cream furono la sua prima esperienza con un gruppo rock. La band arriv\u00f2 alla Atlantic portandosi dietro i propri potenti amplificatori Marshall (ciascuno da 100 watts) dipinti con colori psichedelici. Dowd rest\u00f2 sorpreso dalla quantit\u00e0 e dall'imponenza dell'equipaggiamento del trio: \"Registravano a volumi assurdi, spacca orecchie... Tutti quelli con cui avevo lavorato in precedenza usavano dei Fender Deluxes [da circa 20 watts] o dei Twins [circa 80 watts]; una band da sei-sette elementi non suonava cos\u00ec forte come facevano quei tre.\"\nErtegun port\u00f2 il produttore Felix Pappalardi, che egli pensava sarebbe stato l'ideale per mediare tra il gruppo e Dowd. I primi brani ad essere incisi furono \"Strange Brew\", \"Tales of Brave Ulysses\", e \"Sunshine of Your Love\". Ertegun aveva ascoltato i demo e non era rimasto soddisfatto perch\u00e9 si aspettava pezzi maggiormente orientati al blues come quelli di \"Fresh Cream\". Jerry Wexler, socio di Ertegun alla Atlantic Records, arriv\u00f2 fino a descrivere la musica dei Cream \"robaccia psichedelica\". Tuttavia, Booker T. Jones (produttore e tastierista dei Booker T. &amp; the M.G.'s) e Otis Redding (le cui registrazioni per la Stax erano all'epoca distribuite dalla Atco, sussidiaria della Atlantic) diedero la propria approvazione entusiasta a \"Sunshine of Your Love\".\nCon Pappalardi e Dowd, il lavoro prosegu\u00ec su \"Sunshine of Your Love\". Per il suo assolo di chitarra, Clapton us\u00f2 una sonorit\u00e0 detta \"woman tone\" sulla sua Gibson SG Standard del 1964, citando all'inizio la melodia del classico pop standard \"Blue Moon\" di Richard Rodgers del 1934. Fu Dowd a suggerire l'arrangiamento ritmico nel quale il batterista Ginger Baker suona un caratteristico ritmo di batteria ai tom-tom, anche se Baker ha dichiarato che era stata una sua idea.\nPubblicazione ed accoglienza.\n\"Sunshine of Your Love\" fu inclusa come seconda traccia dell'album \"Disraeli Gears\", che venne pubblicato nel novembre 1967 dalla Reaction Records in Gran Bretagna e dalla Atco Records negli Stati Uniti. Inizialmente, la Atco non aveva intenzione di far uscire la canzone su singolo (\"Strange Brew\", con lato B \"Tales of Brave Ulysses\", era stata pubblicata su 45 giri nel giugno 1967). Tuttavia, nel dicembre 1967, la casa discografica pubblic\u00f2 una versione accorciata del brano come secondo singolo estratto dal disco; la durata del pezzo venne ridotta da 4:08 a 3:03. Il singolo entr\u00f2 il 13 gennaio 1968 nella classifica \"Billboard\" Hot 100, raggiungendo la posizione numero 36. Il singolo rientr\u00f2 in classifica il 6 luglio 1968 e arriv\u00f2 fino in quinta posizione il 31 agosto 1968. In Gran Bretagna, il singolo non venne pubblicato fino al settembre 1968, dopo che i Cream avevano annunciato la loro volont\u00e0 di separarsi. Fu la Polydor Records a pubblicare il 45 giri britannico, che raggiunse la posizione numero 25 in classifica.\nLa Recording Industry Association of America (RIAA) certific\u00f2 il singolo disco d'oro il 26 settembre 1968, con vendite superiori al milione di copie. Negli Stati Uniti, il 45 giri divenne uno dei singoli di maggior successo del 1968 e uno dei pi\u00f9 venduti di sempre della Atlantic o di una sua consociata.\nEssendo uno dei brani pi\u00f9 famosi e popolari dei Cream, molte delle raccolte e compilation dedicate alla carriera della band includono la versione completa del pezzo, come \"Best of Cream\", \"Heavy Cream\", \"The Very Best of Cream\", e il box set \"Those Were the Days\"."}
{"id": "2546517", "revid": "26315103", "url": "https://it.wikipedia.org/wiki?curid=2546517", "title": "Zavojko", "text": ""}
{"id": "2546518", "revid": "22229", "url": "https://it.wikipedia.org/wiki?curid=2546518", "title": "Cardinale Siri", "text": ""}
{"id": "2546521", "revid": "26315141", "url": "https://it.wikipedia.org/wiki?curid=2546521", "title": "\u017deleznodoro\u017enij", "text": ""}
{"id": "2546522", "revid": "26315146", "url": "https://it.wikipedia.org/wiki?curid=2546522", "title": "Zheleznodoro\u017enyj", "text": ""}
{"id": "2546525", "revid": "287204", "url": "https://it.wikipedia.org/wiki?curid=2546525", "title": "Newsweek Champions Cup and the State Farm Evert Cup 1996 - Singolare femminile", "text": "Il singolare del Newsweek Champions Cup and the State Farm Evert Cup 1996 \u00e8 stato un torneo di tennis facente parte del WTA Tour 1996.\nMary Joe Fern\u00e1ndez era la detentrice del titolo, ma ha perso nel 3\u00ba turno contro Nathalie Tauziat.\nSteffi Graf ha battuto in finale 7\u20136, 7\u20136 Conchita Mart\u00ednez.\nTeste di serie.\nLe prime 9 teste di hanno ricevuto un bye per il 2\u00ba turno"}
{"id": "2546526", "revid": "974799", "url": "https://it.wikipedia.org/wiki?curid=2546526", "title": "Kuznecov", "text": "Kuznecov (, traslitterato anche come Kuznetsov o Kuznezov) \u00e8 un cognome russo molto diffuso, omologo degli italiani Fabbri o Ferrari."}
{"id": "2546527", "revid": "256896", "url": "https://it.wikipedia.org/wiki?curid=2546527", "title": "Concattedrale di Santa Maria Assunta (Atri)", "text": ""}
{"id": "2546533", "revid": "1924342", "url": "https://it.wikipedia.org/wiki?curid=2546533", "title": "Baby, I Love Your Way", "text": "Baby, I Love Your Way \u00e8 un brano musicale composto, prodotto ed interpretato del cantante britannico Peter Frampton, pubblicato nel 1976 dall'etichetta discografica A&amp;M Records come secondo singolo tratto dall'album \"Frampton\", messo in commercio l'anno prima.\nIl lato B del 45 giri \u00e8 \"(I'll Give You) Money\", facente parte dello stesso album."}
{"id": "2546535", "revid": "28592", "url": "https://it.wikipedia.org/wiki?curid=2546535", "title": "Kuznetsov", "text": ""}
