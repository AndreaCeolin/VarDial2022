{"id": "2575475", "revid": "126257", "url": "https://it.wikipedia.org/wiki?curid=2575475", "title": "Foro Piscario", "text": "Il Foro Piscario (Forum Piscarium secondo Varrone e Plauto, Forum Piscatorium secondo Livio) era un'area dell'antica Roma in cui avveniva il mercato del pesce. Si trovava a nord del Foro Romano, tra la Via Sacra e l'Argileto.\nStoria.\nAndato distrutto in un incendio nel 210 a.C., venne ricostruito l'anno seguente. Nel 179 a.C. venne incorporato nel \"Macellum\", grande mercato della \"Subura\", costruito da Marco Fulvio Nobiliore nella stessa area, sul lato nord-orientale della Basilica Emilia.\nNel Medioevo, il mercato del pesce venne spostato dalla sua collocazione originaria in prossimit\u00e0 del Foro Romano, ormai completamente abbandonato, tra le rovine del Portico d'Ottavia, e rimase l\u00ec sino alla fine dell'Ottocento, divenendo uno dei luoghi pi\u00f9 pittoreschi di Roma."}
{"id": "2575476", "revid": "713714", "url": "https://it.wikipedia.org/wiki?curid=2575476", "title": "Autorit\u00e0 di bacino dei fiumi Liri-Garigliano e Volturno", "text": "L'Autorit\u00e0 di bacino dei fiumi Liri-Garigliano e Volturno era una delle Autorit\u00e0 istituite a seguito dell'art. 13 della legge del 18 maggio 1989, n. 183 che gestisce il bacino idrografico degli omonimi fiumi\n(Liri-Garigliano e Volturno).\nIl territorio gestito dall'ente fino al 2016 era suddiviso fra 450 comuni appartenenti a Abruzzo, Campania, Lazio, Molise, Puglia. La sede amministrativa era a Caserta.\nNel 2017 l'Autorit\u00e0 di bacino dei fiumi Liri-Garigliano e Volturno \u00e8 stata soppressa per confluire nella nuova Autorit\u00e0 di bacino distrettuale dell'Appennino meridionale, la cui sede \u00e8 ugualmente Caserta."}
{"id": "2575478", "revid": "339392", "url": "https://it.wikipedia.org/wiki?curid=2575478", "title": "2-fenilpropene", "text": ""}
{"id": "2575479", "revid": "339392", "url": "https://it.wikipedia.org/wiki?curid=2575479", "title": "Alfa-metilstirolo", "text": ""}
{"id": "2575480", "revid": "131358", "url": "https://it.wikipedia.org/wiki?curid=2575480", "title": "Danny Miguel Alves Gomes", "text": ""}
{"id": "2575482", "revid": "251304", "url": "https://it.wikipedia.org/wiki?curid=2575482", "title": "Calabria (traghetto)", "text": "La Calabria era una nave passeggeri appartenente alla Classe Regione, costruita con questo nome per la Tirrenia di Navigazione nel 1952. Convertita nel 1967 in traghetto ro-ro passeggeri, torn\u00f2 in seguito in servizio per la Tirrenia fino al 1988, quando fu venduta per la demolizione.\nCaratteristiche.\nCome nave passeggeri.\nIn configurazione originale la \"Calabria\" effettuava servizio misto merci-passeggeri. Poteva trasportare fino a un massimo di 560 passeggeri, i cui spazi erano divisi nelle tradizionali tre classi. Le sistemazioni a disposizione dei passeggeri comprendevano 30 cabine di prima classe (11 dei quali con servizi igienici privati), 33 cabine di seconda classe e 20 di terza classe turistica; erano poi presenti a bordo tre dormitori (uno per donne con 36 posti e due per uomini con 138 posti in totale) e due cabine dedicate ad eventuali detenuti e ai carabinieri della scorta. I posti letto totali erano 454. Gli spazi comuni per i passeggeri, progettati dal noto architetto Nino Zoncada, erano anch'essi separati per le tre classi: i passeggeri di prima e seconda classe avevano a disposizione un ristorante con 74 posti, un soggiorno - bar con 62 posti, una biblioteca e una sala da gioco, tutti ubicati sul ponte passeggiata, oltre ad un vestibolo con annesso ufficio turistico posizionato sul sottostante ponte di coperta. Sempre sul ponte di coperta erano posti il ristorante ed il soggiorno - bar di terza classe, rispettivamente con 82 e 50 posti Gli spazi di prima classe erano decorati con diverse opere d'arte di artisti contemporanei: la sala da pranzo fu decorata da Oscar Saccorotti, mentre sulla parete dello scalone principale fu posizionato un mosaico di Giovanni Majoli. Nella sala soggiorno fu posto un dipinto di Pino Casarini, mentre la sala gioco fu decorata da Emanuele Luzzati.\nLa nave era dotata di tre stive per il carico, con una capacit\u00e0 complessiva di 1470 m\u00b3, e di un garage, accessibile con scivoli mobili, che poteva ospitare fino a 6 automobili. La propulsione era assicurata da due eliche a passo variabile quadripala; sui due assi erano montati quattro motori Diesel FIAT 486 T a due tempi, che erogavano una potenza complessiva di cavalli a 280 giri al minuto. La configurazione con due motori per asse fu scelta per garantire una maggiore flessibilit\u00e0 di utilizzo alla nave, in modo da poterla impiegare sia sulle linee principali servite dalla Tirrenia, sia su quelle secondarie, richiedenti velocit\u00e0 inferiori.\nNel 1959 la nave fu sottoposta a un primo intervento di ristrutturazione: gli spazi destinati a passeggeri ed equipaggio furono dotati di aria condizionata e fu montato un sistema di stabilizzatori antirollio.\nCome traghetto ro-ro.\nAlla fine degli anni '60, in risposta alla crescente domanda di trasporto di mezzi gommati e all'immissione in servizio, da parte di armatori privati, dei primi moderni traghetti ro-ro, la \"Calabria\" fu sottoposta, insieme ad altre tre unit\u00e0 della sua classe, ad un profondo intervento di riconversione. Sul ponte principale fu inserito un garage per 8 semirimorchi da 12 metri e 50 automobili; un secondo garage, con capacit\u00e0 per altre 50 automobili e raggiungibile con un ascensore, fu ricavato al posto della seconda stiva di carico. Per consentire delle celeri operazioni di imbarco e sbarco dei veicoli gommati, furono montati un portellone a poppa e due laterali a prua. A poppa furono montate delle controcarene laterali, per aumentare la riserva di galleggiabilit\u00e0 e migliorare le caratteristiche di stabilit\u00e0 della nave.\nFurono poi profondamente riviste le sistemazioni per i passeggeri: le cabine e i dormitori di terza classe furono aboliti, le cabine di prima classe passarono a 85 (tutte dotate di servizi igienici), quelle di seconda a 62 e furono aggiunte anche due sale con poltrone reclinabili, per un totale di 88 posti. I posti letto, poltrone comprese, aumentarono quindi a 479. Infine, i motori principali furono revisionati e dotati di un sistema di sovralimentazione; l'aumento di potenza serv\u00ec a compensare l'aumento di dislocamento dell'unit\u00e0 dopo la trasformazione, in modo da mantenerne inalterata la velocit\u00e0 di servizio e non perdere di competitivit\u00e0 rispetto ai traghetti privati.\nServizio.\nLa \"Calabria\" era la terza unit\u00e0 di una serie di cinque navi passeggeri, le prime nuove costruzioni ordinate dalla Tirrenia dopo la Seconda Guerra Mondiale. Fu costruita presso il cantiere navale di Palermo, dove lo scafo fu impostato il 30 settembre 1950. La \"Calabria\" fu varata il 30 novembre 1952 e due settimane pi\u00f9 tardi part\u00ec per le prove a mare, durante le quali mantenne la velocit\u00e0 media di 19,76 nodi per nove ore. Fu consegnata alla Tirrenia il 20 dicembre 1952 e il giorno dopo entr\u00f2 in servizio, affiancando la gemella \"Sicilia\" sulla linea Civitavecchia - Olbia.\nLa \"Calabria\" fu la seconda unit\u00e0 della classe Regione ad essere convertita in traghetto ro-ro, entrando in cantiere a Trieste nel giugno 1967. Il 30 novembre la nave rientr\u00f2 in servizio per Tirrenia sulla linea Civitavecchia - Cagliari, inaugurando i servizi ro-ro della compagnia di Stato da e per la Sardegna. Il 25 ottobre 1973 la nave fu coinvolta in un fortunale che colp\u00ec il porto di Palermo, causando ingenti danni. Il bacino galleggiante da tonnellate, ormeggiato alla diga foranea, ruppe gli ormeggi e intrappol\u00f2 la \"Calabria\" tra due moli, costringendo il traghetto a manovrare per 12 ore: la \"Calabria\" non riport\u00f2 danni ingenti e in nottata, calmatosi lievemente il mare, pot\u00e9 ormeggiarsi nuovamente.\nIl 3 ottobre 1978 la nave fu posta in disarmo per la prima volta. Nel 1979 fu noleggiata un mese alla CoTuNav, mentre tra maggio e ottobre dell'anno seguente fu noleggiata alla Adriatica di Navigazione. Tra dicembre 1980 e maggio 1981 fu utilizzata insieme alla gemella \"Sardegna\", anch'essa in quel momento in disarmo, come alloggio per gli sfollati del terremoto dell'Irpinia. Negli anni successivi la \"Calabria\" fu impiegata solo sporadicamente e nel 1988 fu venduta per la demolizione a Ortona."}
{"id": "2575483", "revid": "251304", "url": "https://it.wikipedia.org/wiki?curid=2575483", "title": "Lazio (traghetto)", "text": "La Lazio era una nave passeggeri appartenente alla Classe Regione, consegnata con questo nome alla Tirrenia di Navigazione nel 1953. Convertita nel 1967 in traghetto ro-ro, rimase in servizio per la Tirrenia fino al 1978, quando fu posta in disarmo. Venduta ad armatori greci, nei decenni seguenti pass\u00f2 di mano diverse volte, prestando servizio principalmente nel Mediterraneo orientale. Nel 1996, mentre era in servizio nel Mar Nero con il nome di \"Avrasya\", fu sequestrata da dei terroristi ceceni, venendo liberata senza spargimenti di sangue tre giorni pi\u00f9 tardi; l'anno seguente fu demolita in Turchia.\nCaratteristiche.\nCome nave passeggeri.\nIn configurazione originale la \"Lazio\" effettuava servizio misto merci-passeggeri. Poteva trasportare fino a un massimo di 560 passeggeri, i cui spazi erano divisi nelle tradizionali tre classi. Le sistemazioni a disposizione dei passeggeri comprendevano 30 cabine di prima classe (11 dei quali con servizi igienici privati), 33 cabine di seconda classe e 20 di terza classe turistica; erano poi presenti a bordo tre dormitori (uno per donne con 36 posti e due per uomini con 138 posti in totale) e due cabine dedicate ad eventuali detenuti e ai carabinieri della scorta. I posti letto totali erano 454. Gli spazi comuni per i passeggeri, progettati dal noto architetto Nino Zoncada, erano anch'essi separati per le tre classi: i passeggeri di prima e seconda classe avevano a disposizione un ristorante con 74 posti, un soggiorno - bar con 62 posti, una biblioteca e una sala da gioco, tutti ubicati sul ponte passeggiata, oltre ad un vestibolo con annesso ufficio turistico posizionato sul sottostante ponte di coperta. Sempre sul ponte di coperta erano posti il ristorante ed il soggiorno - bar di terza classe, rispettivamente con 82 e 50 posti. Gli spazi di prima classe erano decorati con diverse opere d'arte di artisti contemporanei: nella sala soggiorno fu posizionato un pannello su tela di Giovanni Majoli, su disegno del quale fu realizzato il mosaico posto sulla parete dello scalone principale. La sala da pranzo fu decorata con un dipinto realizzato da Oscar Saccorotti rappresentante un paesaggio costiero del Lazio, mentre le pareti della biblioteca furono rivestite di pannelli con disegni a \"trompe-l'\u0153il\" realizzati da Piero Fornasetti.\nLa nave era dotata di tre stive per il carico, con una capacit\u00e0 complessiva di 1470 m\u00b3, e di un garage, accessibile con scivoli mobili, che poteva ospitare fino a 6 automobili. La propulsione era assicurata da due eliche a passo variabile quadripala; sui due assi erano montati quattro motori Diesel FIAT 486 T a due tempi, che erogavano una potenza complessiva di cavalli a 280 giri al minuto. La configurazione con due motori per asse fu scelta per garantire una maggiore flessibilit\u00e0 di utilizzo alla nave, in modo da poterla impiegare sia sulle linee principali servite dalla Tirrenia, sia su quelle secondarie, richiedenti velocit\u00e0 inferiori.\nA cavallo tra il 1959 e il 1960 la nave fu sottoposta a un primo intervento di ristrutturazione: gli spazi destinati a passeggeri ed equipaggio furono dotati di aria condizionata e fu montato un sistema di stabilizzatori antirollio.\nCome traghetto ro-ro.\nAlla fine degli anni '60, in risposta alla crescente domanda di trasporto di mezzi gommati e all'immissione in servizio, da parte di armatori privati, dei primi moderni traghetti ro-ro, la \"Lazio\" fu sottoposta, insieme ad altre tre unit\u00e0 della sua classe, ad un profondo intervento di riconversione. Sul ponte principale fu inserito un garage per 8 semirimorchi da 12 metri e 50 automobili; un secondo garage, con capacit\u00e0 per altre 50 automobili e raggiungibile con un ascensore, fu ricavato al posto della seconda stiva di carico. Per consentire delle celeri operazioni di imbarco e sbarco dei veicoli gommati, furono montati un portellone a poppa e due laterali a prua. A poppa furono montate delle controcarene laterali, per aumentare la riserva di galleggiabilit\u00e0 e migliorare le caratteristiche di stabilit\u00e0 della nave.\nFurono poi profondamente riviste le sistemazioni per i passeggeri: le cabine e i dormitori di terza classe furono aboliti, le cabine di prima classe passarono a 85 (tutte dotate di servizi igienici), quelle di seconda a 62 e furono aggiunte anche due sale con poltrone reclinabili, per un totale di 88 posti. I posti letto, poltrone comprese, aumentarono quindi a 479. Infine, i motori principali furono revisionati e dotati di un sistema di sovralimentazione; l'aumento di potenza serv\u00ec a compensare l'aumento di dislocamento dell'unit\u00e0 dopo la trasformazione, in modo da mantenerne inalterata la velocit\u00e0 di servizio e non perdere di competitivit\u00e0 rispetto ai traghetti privati.\nServizio.\nLa \"Lazio\" era l'ultima unit\u00e0 di una serie di cinque navi passeggeri, le prime nuove costruzioni ordinate dalla Tirrenia dopo la Seconda Guerra Mondiale. Fu costruita presso il cantiere navale di Palermo, dove lo scafo fu impostato il 16 ottobre 1950. La \"Lazio\" fu varata l'8 marzo 1953 e tre settimane pi\u00f9 tardi part\u00ec per le prove in mare, durante le quali mantenne la velocit\u00e0 media di 19,51 nodi per nove ore. Fu consegnata alla Tirrenia il 1 aprile 1953 e quattro giorni dopo entr\u00f2 in servizio sulla linea Civitavecchia - Cagliari. Tra giugno e luglio 1959 la nave fu requisita dal Ministero della Marina Mercantile, per far fronte a uno sciopero dei marittimi Finmare che aveva di fatto isolato la Sardegna.\nLa \"Lazio\" fu la prima unit\u00e0 della classe Regione ad essere convertita in traghetto ro-ro, entrando in cantiere a Trieste nel febbraio 1967. Dopo aver effettuato le prove in mare, la nave fu riconsegnata alla Tirrenia il 14 agosto dello stesso anno. Durante gli ultimi preparativi per il rientro in servizio, a Palermo, si svilupp\u00f2 un incendio nel deposito di poppa, che non caus\u00f2 danni ingenti; la \"Lazio\" part\u00ec per il viaggio verso Tunisi il 28 agosto.\nNell'ottobre 1978 la \"Lazio\" fu posta in disarmo. L'anno seguente fu ceduta ad una compagnia greca e prese il nome di \"Sant'Andrea\", con il quale entr\u00f2 in servizio, nel 1980, su una linea tra Brindisi e il Pireo con scali a Corf\u00f9, Igoumenitsa e Patrasso. Negli anni successivi la nave pass\u00f2 di mano diverse volte, alternando periodi di disarmo ad altri di attivit\u00e0, prevalentemente nel Mediterraneo orientale. Nel 1992 prese il nome di \"Avrasya\", venendo in seguito messa in servizio nel Mar Nero. Il 16 gennaio 1996 la nave, con 120 passeggeri e 45 membri dell'equipaggio a bordo, fu sequestrata da un commando di terroristi ceceni nel porto di Trebisonda. I dirottatori diressero la nave verso Istanbul, minacciando di farla saltare in aria nel Bosforo se la Russia avesse continuato nel bombardamento del villaggio di Pervomajskoe. La situazione si risolse senza spargimenti di sangue tre giorni pi\u00f9 tardi: i terroristi abbandonarono la nave, gli ostaggi furono liberati e la nave prosegu\u00ec la navigazione verso So\u010di. Nel 1997 la nave, rinominata \"Avrasya I\", fu demolita ad Alia\u011fa."}
{"id": "2575484", "revid": "830939", "url": "https://it.wikipedia.org/wiki?curid=2575484", "title": "Lago di Lungern", "text": "Il lago di Lungern, (\"Lungerersee\" in tedesco), \u00e8 un piccolo lago naturale di origine glaciale della Svizzera, interamente compreso nel territorio comunale di Lungern."}
{"id": "2575487", "revid": "1305772", "url": "https://it.wikipedia.org/wiki?curid=2575487", "title": "Acido polifosforico", "text": "L'acido polifosforico (o PPA) \u00e8 un polimero dell'acido fosforico. Ha formula generale HO(PO2OH)nH (essendo \"n\" il numero delle unit\u00e0 ripetitive di cui \u00e8 composta la molecola).\nViene ottenuto dalla polimerizzazione per condensazione dell'acido fosforico o dall'idratazione del P2O5.\nViene impiegato come catalizzatore nel processo SPA (acronimo dall'inglese \"Solid Phosphoric Acid\") per la produzione di cumene.\nSono stati inoltre effettuati studi che riguardano l'impiego dell'acido polifosforico come ritardante di fiamma e come additivo per migliorare le prestazioni del bitume presente nell'asfalto."}
{"id": "2575488", "revid": "54104", "url": "https://it.wikipedia.org/wiki?curid=2575488", "title": "Filippo VI di Macedonia", "text": ""}
{"id": "2575491", "revid": "6923", "url": "https://it.wikipedia.org/wiki?curid=2575491", "title": "Autorit\u00e0 di bacino interregionale dei fiumi Marecchia-Conca", "text": "L'Autorit\u00e0 di bacino dei fiumi Marecchia-Conca \u00e8 una delle Autorit\u00e0 interregionali istituite a seguito dell'art. 13 della legge del 18 maggio 1989, n. 183 che gestisce il bacino idrografico degli omonimi fiumi. \nIl territorio gestito dall'ente \u00e8 suddiviso fra diversi comuni appartenenti a Emilia-Romagna, Marche e Toscana.\nLa sede del comitato istituzionale \u00e8 a Novafeltria, mentre la segreteria tecnico-operativa \u00e8 a Rimini."}
{"id": "2575493", "revid": "6923", "url": "https://it.wikipedia.org/wiki?curid=2575493", "title": "Autorit\u00e0 di bacino interregionale del fiume Reno", "text": "L'Autorit\u00e0 di Bacino del Reno \u00e8 un organo delle Regioni Emilia-Romagna e Toscana istituito in conformit\u00e0 con gli obiettivi dell'art. 13 della legge del 18 maggio 1989, n. 183 \"Norme per il riassetto organizzativo e funzionale della difesa del suolo\", operante sul bacino idrografico del fiume Reno, considerato come sistema unitario ed ambito ottimale per la difesa del suolo e del sottosuolo, il risanamento delle acque, la fruizione e la gestione del patrimonio idrico e la tutela degli aspetti ambientali ad essi connessi, indipendentemente dalle suddivisioni amministrative. L'Autorit\u00e0 di Bacino interregionale del Reno ha il compito di governare il bacino idrografico con specifiche attivit\u00e0 conoscitive, di pianificazione, di programmazione di interventi per la difesa del suolo.\nIl territorio gestito dall'ente \u00e8 suddiviso fra i seguenti enti:\nLa sede amministrativa \u00e8 a Bologna."}
{"id": "2575501", "revid": "56970970", "url": "https://it.wikipedia.org/wiki?curid=2575501", "title": "Autonimo", "text": ""}
{"id": "2575504", "revid": "7", "url": "https://it.wikipedia.org/wiki?curid=2575504", "title": "Villa Negrotto Cambiaso", "text": ""}
{"id": "2575509", "revid": "339392", "url": "https://it.wikipedia.org/wiki?curid=2575509", "title": "Endonimo", "text": ""}
{"id": "2575513", "revid": "481349", "url": "https://it.wikipedia.org/wiki?curid=2575513", "title": "Ursa (DC Comics)", "text": "Ursa \u00e8 un personaggio dei fumetti DC Comics, nemica di Superman ed amante del Generale Zod utilizzata anche da Mario Puzo nelle sceneggiature dei film \"Superman\" e \"Superman II\".\nStoria.\nUn tempo tenente dell'esercito del pianeta Krypton, Ursa \u00e8 stata condannata all'esilio nella Zona Fantasma per eresia, omicidio e tradimento.\nCova un forte risentimento per tutta l'umanit\u00e0 tranne che per l'unico uomo che abbia mai amato, il generale Zod.\nPoteri e abilit\u00e0.\nCome kryptoniana, Ursa trae le sue abilit\u00e0 sovrumane dal sole giallo del sistema solare terrestre. Le sue abilit\u00e0 di base sono alti livelli di forza sovrumana, velocit\u00e0 sovrumana e resistenza sovrumana sufficienti a piegare l'acciaio nelle sue mani nude, sopraffare una locomotiva, superare un proiettile sparato e saltare sopra un edificio alto in un unico limite e anche i sensi intensi dell'udito e vista (compresa la visione a raggi X), invulnerabilit\u00e0, guarigione accelerata, longevit\u00e0, vista calorifera, un potente respiro gelido, e capacit\u00e0 di volare. \nSimile ad altri fuggiaschi della Zona Fantasma, Ursa in genere non sperimenta mai la piena misura delle sue abilit\u00e0, dato che non ha mai avuto abbastanza tempo per assorbire e metabolizzare l'energia solare gialla del sole della Terra prima che venga sconfitta e scaraventata nella Zona. Come tale, Ursa potrebbe rivelarsi pi\u00f9 potente persino di Supergirl e possibilmente di Wonder Woman, anche perch\u00e9 \u00e8 una donna kryptoniana completamente matura mentre Kara Zor-El/Supergirl \u00e8 una ragazza kryptoniana e Wonder Woman \u00e8 un'Amazzone. La sua piena forza l'avrebbe anche resa una minaccia sufficiente per Superman a causa delle sue abilit\u00e0 in combattimento.\nOltre alla sua forza sovrumana e alle sue abilit\u00e0 di combattimento corpo a corpo, Ursa \u00e8 una spietata assassina che fa qualsiasi cosa immorale per raggiungere i suoi scopi. \u00c8 ferocemente leale con il generale Zod ed \u00e8 disposta a combattere e morire per la sua lealt\u00e0. Ursa \u00e8 anche una femminista radicale con un estremo odio sociopatico nei confronti dei maschi con l'unica apparente eccezione del generale Zod e delle sue corti della Zona Fantasma. \nCome tutti i kryptoniani, Ursa \u00e8 vulnerabile alla kryptonite e alla radiazione solare rossa. La sua invulnerabilit\u00e0 virtuale non fornisce protezione dal controllo mentale o dalla magia e pu\u00f2 essere sopraffatta e farle subire lesioni gravi e persino fatali con una forza significativa come quella di diverse esplosioni o attacchi atomici da parte di un avversario con forza e durata superiori come Doomsday. La sua forza sovrumana \u00e8 inferiore a quella di Doomsday e la sua velocit\u00e0 sovrumana \u00e8 inferiore a quella di Flash. La sua forza sovrumana \u00e8 limitata a causa dei suoi limiti naturali anche mentre si trova nella luce potenziante del Sole."}
{"id": "2575514", "revid": "390153", "url": "https://it.wikipedia.org/wiki?curid=2575514", "title": "Malkmus", "text": ""}
{"id": "2575517", "revid": "4252", "url": "https://it.wikipedia.org/wiki?curid=2575517", "title": "Sinagoga Ohel Jakob", "text": "La sinagoga Ohel Jakob \u00e8 la sinagoga principale di Monaco di Baviera. Il nome, che significa \"la tenda di Giacobbe\" (Ohel in ebraico significa tenda \u05d0\u05d4\u05dc \u05d9\u05e2\u05e7\u05d1) \u00e8 quello che gi\u00e0 aveva la sinagoga ortodossa di Monaco prima che venisse distrutta dai nazisti.\nStoria.\nFu inaugurata il 9 novembre 2006, data scelta per rinforzare l'idea del ritorno della vita ebraica nel centro storico di Monaco, dopo che il 9 novembre del 1938 Hitler, proprio da Monaco di Baviera, diede l'ordine di distruggere tutte le sinagoghe in Germania (\"la notte dei cristalli\"). La sinagoga si trova sulla piazza Sankt Jakob, assieme al museo ebraico, nella zona in cui si trova anche il centro della comunit\u00e0 israelitica di Monaco con scuola, asilo, ristorante Kosher, centro convegni ecc.\nGli architetti che hanno realizzato il progetto sono stati Rena Wandel Hoefer e Wolgang Lorch di Saarbr\u00fccken che in passato avevano gi\u00e0 costruito la sinagoga di Dresda. La sinagoga dispone di 585 posti a sedere. La struttura esterna ricorda il muro del pianto a Gerusalemme, \u00e8 alta 28 metri e coperta da una cupola in vetro a forma di cubo sorretta da una rete di metallo che forma innumerevoli stelle di David.\nLa cupola simbolicamente vuole rappresentare una tenda che ricorda la traversata, durata quarant'anni, del popolo ebraico attraverso il deserto del Sinai. Le due porte monumentali d'ingresso, realizzate a Budapest, riportano dieci lettere in ebraico che stanno ad indicare i Dieci comandamenti. All'interno i banchi degli uomini sono orientati verso oriente dove in una nicchia in fondo si trovano i rotoli della T\u014dr\u0101h. Le donne stanno sui banchi rialzati ai lati simbolicamente nascosti dietro della grate di tessuto. Il pulto, la Bima si trova, seguendo la tradizione Aschenazita, nel centro dello spazio.\nNel passaggio sotterraneo lungo 30 metri che congiunge la sinagoga al centro della comunit\u00e0 ebraica adiacente si trova un'opera d\u00b4arte di Georg Soanca-Pollak intitolata il \"Passaggio della memoria\": su un vetro opaco vi sono i nomi dei 4.500 ebrei monacensi uccisi dal Terzo Reich. Al piano di sotto si trovano una sinagoga diurna ed il bagno rituale (la mikveh). Durante la notte il faro della cupola illumina tutta la piazza.\nLa comunit\u00e0 ebraica di Monaco conta circa 10.000 persone ed \u00e8 la seconda per grandezza in Germania dopo quella di Berlino. La continua crescita delle comunit\u00e0 ebraiche tedesche \u00e8 dovuta al fatto che dagli anni novanta il governo tedesco invita annualmente un numero consistente di ebrei della ex Unione Sovietica a venire a stabilirsi in Germania : ci\u00f2 ha fortemente aumentato la dimensione delle comunit\u00e0 soprattutto nelle grandi citt\u00e0, considerando il fatto che nel dopo guerra, a causa della tragedia della Shoah, la maggior parte delle comunit\u00e0 israelitiche erano estinte o ridotte ad un numero di membri piccolissimo."}
{"id": "2575518", "revid": "216538", "url": "https://it.wikipedia.org/wiki?curid=2575518", "title": "The Constant Gardener", "text": ""}
{"id": "2575521", "revid": "72396", "url": "https://it.wikipedia.org/wiki?curid=2575521", "title": "Ippodamo (Iliade)", "text": "Ippodamo, (greco, \"\u1f38\u03c0\u03c0\u03cc\u03b4\u03b1\u03bc\u03bf\u03c2\"), figura mitologica dell'Iliade (XI, v. 355), fu un guerriero troiano.\nIppodamo fu ucciso da Ulisse in un'azione bellica descritta nel libro XI dell'Iliade relativo alle \"Gesta di Agamennone\"."}
{"id": "2575524", "revid": "37401", "url": "https://it.wikipedia.org/wiki?curid=2575524", "title": "Mtkvari", "text": ""}
{"id": "2575525", "revid": "3115", "url": "https://it.wikipedia.org/wiki?curid=2575525", "title": "Aerodrom", "text": " \nAerodrom (in macedone \u0410\u0435\u0440\u043e\u0434\u0440\u043e\u043c) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di abitanti (dati 2002).\nGeografia fisica.\nIl comune confina con Kisela Voda a sud-ovest, con Centar a nord-ovest, con Gazi Baba a nord-est e con Studeni\u010dani a sud.\nStoria.\nIl nome del centro abitato \u00e8 dato dal vecchio aeroporto, inaugurato nel 1929, presente in zona (dove oggi sorge il policlinico) bombardato dai nazisti durante la seconda guerra mondiale.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575527", "revid": "256896", "url": "https://it.wikipedia.org/wiki?curid=2575527", "title": "Reggimento Rehbinder", "text": ""}
{"id": "2575528", "revid": "72396", "url": "https://it.wikipedia.org/wiki?curid=2575528", "title": "Ipeiroco", "text": "Ipeiroco, (greco, \"\u1f59\u03c0\u03b5\u03af\u03c1\u03bf\u03c7\u03bf\u03c2\"), figura mitologica dell'Iliade (XI, v. 355), fu un guerriero troiano.\nIpeiroco fu ucciso da Ulisse in un'azione bellica descritta nel libro XI dell'Iliade relativo alle \"Gesta di Agamennone\"."}
{"id": "2575529", "revid": "125872600", "url": "https://it.wikipedia.org/wiki?curid=2575529", "title": "Udinese Calcio", "text": "LUdinese Calcio, meglio nota come Udinese, \u00e8 una societ\u00e0 calcistica italiana con sede nella citt\u00e0 di Udine. Formatosi come un club polisportivo nel 1896, che ne fa uno dei pi\u00f9 antichi tuttora in attivit\u00e0 del Paese, la sua sezione calcio fu istituita nel 1911.\nI suoi colori sociali sono il bianco e il nero, ripresi dallo stemma comunale; in ragione di tale accostamento cromatico, i giocatori guadagnarono il soprannome di \"bianconeri\" e di \"zebrette\".\nA livello nazionale i migliori risultati sportivi risultano essere la finale di Coppa Italia del 1922 (persa 0-1 contro il ) ed il secondo posto nel campionato di Serie A 1954-55, oltre alla vittoria di due campionati di Serie B e di una Coppa Italia Semiprofessionisti.\nIn ambito internazionale, oltre alla vittoria di una Coppa Anglo-Italiana nel 1978 e di una Coppa Mitropa nel 1980, il club vanta diverse partecipazioni alle competizioni UEFA, tra le quali spiccano la vittoria della Coppa Intertoto nel 2000 ed il raggiungimento dei quarti di finale di Coppa UEFA nel 2009.\nL'Udinese \u00e8 un membro associato dell'European Club Association (ECA) e detiene la quattordicesima miglior tradizione sportiva secondo i parametri della FIGC.\nStoria.\nDalla fondazione agli anni 1950.\nLa \"Societ\u00e0 Udinese di Ginnastica e Scherma\" viene istituita nel 1896, probabilmente il 30 novembre. Il club era per\u00f2 gi\u00e0 attivo \"de facto\" dal 1895. Il 18 settembre di quest'anno, infatti, gli atleti bianconeri partecipano a Roma alla prima partita di calcio svoltasi nella Capitale d'Italia, un'amichevole disputata contro la Societ\u00e0 Rodigina di Ginnastica Unione e Forza davanti al re Umberto I, alla regina Margherita e a circa ventimila spettatori. Un anno dopo, la compagine friulana trionfa a Treviso nel primo campionato nazionale di calcio tenutosi in Italia; tuttavia questa competizione non \u00e8 riconosciuta come ufficiale dalla FIF (l'odierna FIGC, sorta due anni dopo), in quanto patrocinata dalla Federazione Ginnastica Nazionale Italiana, la quale, fino al 1903, non adott\u00f2 le regole del gioco del calcio dell'IFAB, bens\u00ec quelle della variante nostrana del \"calcio ginnastico\", codificate dal pedagogista Francesco Gabrielli.\nIl 5 luglio 1911 alcuni ginnasti soci dell'Udinese, con a capo Luigi dal Dan, costituiscono all'interno della polisportiva l\"Associazione Calcio Udinese\", che viene iscritta alla FIGC. Il debutto della nuova squadra avviene in un'amichevole contro la Juventus Palmanova, che gli udinesi vincono 6-0. La prima partecipazione a un campionato ufficiale FIGC risale al Campionato Promozione 1912-1913: in quell'anno l'Udinese si iscrive al Campionato Veneto di Promozione a tre squadre, insieme al Padova e al Petrarca Padova. I friulani chiudono il torneo al secondo posto dietro al Petrarca e vengono promossi in Prima Categoria. Nella nuova competizione l'Udinese non riesce mai a raggiungere la fase nazionale, venendo sempre eliminata nell'Eliminatoria Veneta.\nIl primo risultato importante dalla fondazione del club corrisponde al raggiungimento della finale di Coppa Italia nel 1922: l'Udinese viene sconfitta 1-0 dal Vado. Questo piazzamento \u00e8 dovuto anche al fatto che le maggiori compagini dell'epoca erano iscritte al concorrente campionato CCI.\nNel campionato 1922-23 la squadra chiude ultima nel suo girone e retrocede in Seconda Divisione. La societ\u00e0 rischia il fallimento a causa dei debiti nell'estate del 1923 e perci\u00f2, il 24 agosto, l'\"Associazione Sportiva Udinese\" si separa dalla \"Associazione Calcio Udinese\" e quest'ultima viene costretta a istituire un bilancio e un direttivo autonomi. Tutti i debiti vengono pagati dal nuovo presidente Alessandro Del Torso grazie alla vendita di alcuni suoi quadri e l'Udinese pu\u00f2 cos\u00ec iscriversi al campionato di Seconda Divisione 1923-1924, dove arriva quarta nel girone eliminatorio.\nNella stagione 1924-1925 l'Udinese vince il girone D di Seconda Divisione e conclude in testa nel girone finale, venendo promossa in Prima Divisione insieme al . La permenenza nella massima serie dura poco: la squadra conclude il torneo 1925-1926 in ultima posizione. Tuttavia, il club potrebbe comunque salvarsi, poich\u00e9 nel 1926 viene promossa una riforma dei campionati, la cosiddetta Carta di Viareggio. Vengono dunque organizzati degli spareggi per determinare chi verrebbe ammesso alla nuova Divisione Nazionale, ma l'Udinese non si presenta alla partita contro il , perdendo il match a tavolino e lasciando cos\u00ec la massima serie.\nNel campionato 1926-1927 la squadra chiude all'ultimo posto in classifica, evitando la retrocessione grazie agli effetti a cascata della fondazione della Dominante, progenitrice della Sampdoria. I friulani restano in Prima Divisione fino al termine della stagione 1928-1929, quando nascono le nuove Serie A e Serie B e la Prima Divisione viene declassata a terzo livello. Nel campionato 1929-1930 l'Udinese vince il proprio girone e viene promossa in Serie B. La permanenza nel nuovo secondo livello dura due anni: al termine della stagione 1931-1932 la squadra \u00e8 nuovamente retrocessa in Prima Divisione, che viene rinominata \"Serie C\" nel 1935. Nella stagione 1938-1939, raggiungendo e superando il girone finale di Serie C come seconda, i friulani tornano in Serie B.\nTerminata la Seconda guerra mondiale, l'Udinese resta nel campionato cadetto fino alla stagione 1947-1948, quando retrocede in Serie C a causa di una nuova riforma dei campionati. A questa retrocessione seguono per\u00f2 due promozioni consecutive, che permettono ai friulani di raggiungere una storica promozione in Serie A dopo la vittoria del campionato di Serie C 1948-1949 e il secondo posto nel campionato di Serie B 1949-1950. In questi anni la societ\u00e0 \u00e8 presieduta da Giuseppe Bertoli e Raimondo Mulinaris, entrambi industriali friulani, mentre sulla panchina siede Aldo Olivieri, campione del mondo nel 1938.\nL'Udinese rimane in Serie A per cinque anni, sfiorando anche lo scudetto nella stagione 1954-1955: in questo campionato la squadra chiude seconda in classifica, superata solo dal Milan. Tuttavia, al termine della stagione, il club viene retrocesso in Serie B per illecito sportivo, commesso l'ultima giornata del torneo 1952-1953 e smascherato due anni dopo sulla base della confessione di Settembrino. La squadra torna comunque in Serie A dopo una sola stagione nel campionato cadetto.\nAnni 1960 e 1970.\nGli anni 1960 segnano un momento difficile nella storia dell'Udinese: i friulani vengono retrocessi prima in Serie B nella stagione 1961-1962 e poi in Serie C nella stagione 1963-1964. Per circa un quindicennio alla squadra non riesce l'avanzamento in Serie B nonostante le varie occasioni, in particolare nel campionato 1972-1973, quando il club viene sconfitto 2-0 dal Parma nello spareggio promozione. Solamente nel campionato 1977-1978 i friulani, guidati dall'allenatore Massimo Giacomini, vengono promossi vincendo il proprio girone. Nella stessa stagione, a coronamento di uno storico \"treble\" minore, la squadra conquista anche la Coppa Italia Semiprofessionisti e la Coppa Anglo-Italiana, battendo in finale rispettivamente la Reggina e il Bath City.\nIntanto, l'8 giugno 1976 si \u00e8 ufficialmente sciolta l\"Associazione Calcio Udinese\" e formata una societ\u00e0 per azioni, rinominata \"Udinese Calcio\". Il presidente diventa Teofilo Sanson, che idea nel 1978 un'inedita sponsorizzazione per la squadra, sulla cui divisa inizia a comparire il logo della \"Sanson Gelati\", azienda alimentare di propriet\u00e0 dello stesso presidente. Poich\u00e9 la pubblicit\u00e0 sulle maglie di calcio \u00e8 ancora vietata dalla FIGC, Sanson 'aggira' il divieto posizionando il marchio della sua impresa sui pantaloncini dei giocatori. Il fatto suscita gran clamore: per la prima volta in Italia uno sponsor griffa una squadra di calcio. L'Udinese viene multata e costretta alla rimozione del marchio pubblicitario, ma l'iniziativa friulana apre un primo varco alla liberalizzazione delle sponsorizzazioni nel calcio italiano, che viene completata nel giro di pochi anni.\nNella stagione 1978-1979 i friulani, confermato Giacomini in panchina, vincono il campionato di Serie B e tornano in Serie A dopo 17 anni.\nAnni 1980.\nNella stagione 1979-1980 i friulani concludono il campionato al quindicesimo posto, retrocedendo in Serie B dopo un solo anno. Tuttavia, in conseguenza dello scandalo del Totonero, Milan e Lazio vengono retrocesse per illecito sportivo e l'Udinese ottiene perci\u00f2 la permanenza nella massima serie. In campo europeo, il club vince in questa stagione la sua prima Coppa Mitropa.\nDurante il campionato 1980-1981 siede sulla panchina bianconera il nuovo allenatore Enzo Ferrari, che riesce a conquistare la salvezza. In questa stagione Teofilo Sanson cede la societ\u00e0 alla Zanussi di Pordenone e il nuovo presidente del club diventa Lamberto Mazza. Nella stagione 1981-1982 l'Udinese acquista dalla Juventus Franco Causio e la squadra si salva senza particolari difficolt\u00e0. Nella stagione successiva, i friulani raggiungono il sesto posto in campionato.\nNell'estate del 1983 la societ\u00e0 bianconera effettua un grande colpo di mercato: Arthur Antunes Coimbra, detto \"Zico\", si trasferisce dopo un'estate di grattacapi giurisdizionali dal Flamengo all'Udinese. Per il campionato 1983-1984 la dirigenza friulana, guidata dall'amministratore delegato Franco Dal Cin, assortisce una squadra di nomi importanti, tra i quali l'attaccante Pietro Paolo Virdis e il difensore della nazionale brasiliana Edinho: i tifosi rispondono con la cifra di 26\u00a0661 abbonati, quota mai raggiunta dalla squadra. In campionato, la squadra di Enzo Ferrari si classifica nona, a soli due punti dalla zona UEFA, mentre Zico mette a segno 19 reti alla sua prima stagione in Italia.\nNella stagione 1984-1985 l'Udinese cede molti giocatori importanti, ma riesce a trattenere Zico. La squadra viene affidata al tecnico brasiliano Lu\u00eds Vin\u00edcio. In questa stagione Zico, a causa di un infortunio e di problemi giudiziari con lo Stato italiano, lascia l'Udinese e torna al Flamengo. Nella stagione successiva i friulani ottengono un tredicesimo posto in classifica.\nNel luglio del 1986 Giampaolo Pozzo viene a sapere casualmente che la societ\u00e0 \u00e8 in vendita; infatti la moglie Linda, durante una taglio dal parrucchiere, ha sentito la notizia proprio da Dal Cin che era seduto accanto a lei. Cos\u00ec il 28 luglio 1986 subentra a Lamberto Mazza come presidente dell'Udinese, ma la sua avventura in bianconero inizia subito in salita: infatti inizialmente Pozzo doveva essere a capo di una cordata di imprenditori friulani, ma ben presto si accorse di essere lasciato solo, e trova inoltre una squadra che \u00e8 appena stata retrocessa in Serie B dalla giustizia sportiva a causa dello scandalo del Totonero-bis (la pena viene rivista in appello e commutata in nove punti di penalizzazione nella Serie A 1986-1987). Nonostante la penalizzazione e la quasi certa retrocessione, Pozzo va controcorrente e acquista giocatori di spessore, sia per garantire la regolarit\u00e0 del campionato sia per far vedere ai tifosi di avere a cuore le sorti della squadra: arrivano a Udine, tra gli altri, Francesco Graziani e Fulvio Collovati. In questo campionato il club conclude all'ultima posizione e retrocede in Serie B; senza la penalizzazione i friulani si sarebbero salvati.\nNegli anni successivi l'Udinese alterna promozioni in Serie A e retrocessioni in Serie B: nel campionato 1988-1989, guidati dall'allenatore Nedo Sonetti e dai gol di Tot\u00f2 de Vitis, i friulani sono promossi nella massima serie. La stagione successiva i bianconeri acquistano diversi giovani talenti, tra i quali Abel Balbo e Nestor Sensini, ma in campionato, guidati prima da Bruno Mazzia e poi da Rino Marchesi, la squadra retrocede all'ultima giornata dopo una lotta per il mantenimento della categoria durata tutta la stagione. Nell'estate del 1990 l'Udinese \u00e8 di nuovo condannata per illecito sportivo: la sanzione consiste in cinque punti di penalizzazione al club e cinque anni di deferimento al presidente Pozzo, accusato di aver contattato Gianmarco Calleri, allora presidente della Lazio, e di aver cercato di convincerlo a far perdere la sua squadra. Pozzo lascia quindi la carica di presidente dell'Udinese.\nAnni 1990.\nNella stagione 1990-1991 i friulani, guidati da Marchesi prima e da Adriano Buffoni poi, potrebbero tornare subito in Serie A, ma a causa della penalizzazione di cinque punti l'Udinese si piazza ottava in classifica, nonostante Balbo si laurei capocannoniere del torneo. Senza la penalit\u00e0, la squadra sarebbe rientrata tranquillamente tra le prime quattro, conquistando cos\u00ec la promozione. Tuttavia, nella stagione 1991-1992 il club esonera il tecnico Franco Scoglio e lo sostituisce con Adriano Fedele, e dopo un lungo testa a testa con il Cosenza i bianconeri ottengono il quarto posto, valevole per la promozione e conquistato grazie alle numerose marcature di Balbo. L'argentino contribuisce attivamente anche alla permanenza in Serie A la stagione successiva, durante la quale siede sulla panchina dell'Udinese l'esperto allenatore Alberto Bigon: i friulani ottengono la salvezza dopo una lunga lotta con Fiorentina e Brescia, quest'ultimo sconfitto solo dopo uno spareggio allo stadio Renato Dall'Ara di Bologna.\nNella stagione 1993-1994 il club cede Abel Balbo alla Roma e Francesco dell'Anno all'Inter. La squadra viene affidata ad Azeglio Vicini, il quale viene per\u00f2 esonerato all'indomani della sconfitta contro il Napoli, in seguito a delle incomprensioni con il patron Pozzo. Al suo posto torna Adriano Fedele: l'Udinese chiude il girone di andata al penultimo posto, mentre nel girone di ritorno i friulani tentano la rimonta, grazie anche all'exploit dell'attaccante Marco Branca (a cui venne affidato il compito di sostituire Abel Balbo), ma non riescono a salvarsi, retrocedendo in Serie B all'ultima giornata di campionato. Gi\u00e0 la stagione seguente per\u00f2, con Giovanni Galeone in panchina subentrato a Fedele, la squadra ritorna nella massima serie, dove rimarr\u00e0 stabilmente dalla stagione 1995-1996 a oggi.\nDa questo momento in poi l'Udinese ottiene diverse qualificazioni alla Coppa UEFA, la prima nella stagione 1996-1997, con Alberto Zaccheroni in panchina, oltre a raggiungere un clamoroso terzo posto dietro a Juventus e Inter, nel campionato 1997-1998. Al termine di questa stagione, l'attaccante tedesco dell'Udinese Oliver Bierhoff si laurea capocannoniere della Serie A mettendo a segno 27 gol. Nella stagione successiva \u00e8 M\u00e1rcio Amoroso a diventare capocannoniere del campionato, siglando 22 reti con la maglia della squadra friulana, condotta al sesto posto da Francesco Guidolin.\nAnni 2000.\nNella stagione 1999-2000 l'Udinese \u00e8 inizialmente allenata da Francesco Guidolin, ma il tecnico veneto viene esonerato a stagione in corso e sostituito da Luigi de Canio: questi riesce a condurre la squadra all'ottavo piazzamento in classifica, ottenendo l'accesso alla Coppa Intertoto. Nell'estate l'Udinese giunge alla vittoria del torneo, qualificandosi cos\u00ec alla successiva Coppa UEFA. Il campionato 2000-2001 inizia bene per i bianconeri, che dopo cinque giornate si trovano addirittura al comando solitario della classifica. La squadra non riesce per\u00f2 a mantenere a lungo il primo posto e a marzo de Canio, a causa degli scarsi risultati fin l\u00ec conseguiti, viene esonerato e sostituito da Luciano Spalletti. L'allenatore toscano conduce l'Udinese al dodicesimo posto finale in campionato, mentre in Coppa UEFA il club viene eliminato al secondo turno dai greci del PAOK Salonicco.\nDurante la stagione 2001-2002 si alternano in panchina Roy Hodgson e Gian Piero Ventura (subentrato a met\u00e0 stagione): in campionato l'Udinese raggiunge la salvezza con un quattordicesimo posto ottenuto in extremis. La stagione seguente vede il ritorno di Spalletti in panchina, che nelle stagioni 2002-2003 e 2003-2004 conduce il club al settimo posto per due anni consecutivi, centrando due volte la qualificazione alla Coppa UEFA e venendo eliminata al primo turno in entrambe le edizioni. Nell'estate del 2004 la societ\u00e0 acquista dall'Empoli l'attaccante Antonio Di Natale, che diventer\u00e0 capitano e bandiera della squadra.\nNel campionato 2004-2005 l'Udinese riesce a raggiungere il quarto posto in classifica, ottenendo la prima qualificazione alla Champions League della sua storia. Al termine di questa stagione, Spalletti rescinde il contratto che lo lega al club friulano, venendo sostituito da Serse Cosmi. La stagione 2005-2006 \u00e8 difficile per i friulani: Cosmi viene esonerato a stagione in corso e viene sostituito da Loris Dominissini, a sua volta esonerato e rimpiazzato da Giovanni Galeone. I bianconeri terminano il campionato all'undicesimo posto, mentre in Champions League raggiungono la fase a gironi ma si classificano terzi nel gruppo C, venendo estromessi dalla competizione; sarebbe bastato un solo punto per accedere agli ottavi di finale. La squadra ottiene comunque il diritto di partecipare alla Coppa UEFA, dove si fermano agli ottavi, eliminati dal Levski Sofia.\nNel campionato 2006-2007 i friulani, guidati da Alberto Malesani, raggiungono il decimo posto in classifica. L'Udinese \u00e8 per\u00f2 l'unica squadra non battuta dai campioni d'Italia dell'Inter, pareggiando entrambi gli incontri (0-0 in casa e 1-1 in trasferta) e interrompendo la striscia di 17 vittorie consecutive dei nerazzurri. Nell'estate del 2007 Pasquale Marino diventa il nuovo allenatore della squadra, mentre sul mercato il club acquista gli attaccanti Fabio Quagliarella e Antonio Floro Flores. La stagione 2007-2008 si conclude con un settimo posto, che permette all'Udinese di accedere nuovamente alla Coppa UEFA.\nNella stagione 2008-2009 la squadra compie un gran cammino in Coppa UEFA: i friulani raggiungono i quarti di finale della competizione, dove vengono eliminati dai tedeschi del Werder Brema. In questa stagione l'Udinese \u00e8 la squadra italiana che ha raggiunto il miglior risultato nelle coppe europee. Il campionato si chiude con un altro settimo posto, ma stavolta i bianconeri non sono ammessi alla Coppa UEFA, intanto rinominata \"Europa League\": al posto dell'Udinese viene ammessa la Lazio, vincitrice della Coppa Italia. In campionato i friulani stabiliscono comunque un record personale, vincendo 6 partite consecutive. Al termine della stagione il direttore generale Leonardi e l'attaccante Quagliarella lasciano la squadra, per accasarsi rispettivamente al Parma e al Napoli.\nIl campionato 2009-2010 non inizia bene per il club, che il 22 dicembre esonera Marino e lo sostituisce con Gianni De Biasi. La permanenza del nuovo tecnico dura appena due mesi: il 21 febbraio 2010 viene richiamato Marino e i friulani raggiungono la salvezza con due giornate di anticipo. La stagione \u00e8 invece memorabile per Di Natale, che si laurea capocannoniere del campionato con 29 reti segnate: per la terza volta un calciatore dell'Udinese \u00e8 il miglior marcatore della Serie A, dopo Oliver Bierhoff nel 1998 e Marcio Amoroso nel 1999.\nAnni 2010.\nPer la stagione 2010-2011 l'Udinese ingaggia come allenatore Francesco Guidolin, mentre Fabrizio Larini va a ricoprire la carica di direttore sportivo. Nel gennaio del 2011 il club lancia sul digitale terrestre del Friuli-Venezia Giulia il proprio canale tematico \"Udinese Channel\", il primo del genere in Italia totalmente gratuito e visibile in chiaro.\nDopo un inizio di campionato disastroso, con 4 sconfitte nelle prime 4 giornate, i friulani risalgono la classifica e raggiungono il quarto posto, valevole per i preliminari di Champions League. Il 27 febbraio 2011 l'Udinese vince 7-0 in casa del Palermo: mai i bianconeri avevano realizzato 7 gol in una trasferta di Serie A, e fino ad allora le pi\u00f9 larghe vittorie esterne friulane risultavano frutto di due 5-0 inflitti al Genoa nel campionato 1983-1984 e al nel campionato 1999-2000. Il 22 maggio, in seguito al pareggio per 0-0 contro il Milan, la squadra stabilisce il nuovo record di punti conquistati in Serie A (66), superando il precedente record di 64 punti stabilito da Alberto Zaccheroni nel campionato 1997-1998 (record ottenuto per\u00f2 in un campionato di sole 34 giornate anzich\u00e9 38). Inoltre, Antonio Di Natale si riconferma capocannoniere della Serie A con 28 marcature, mentre al portiere Samir Handanovi\u010d spetta il record di rigori parati, con 6 \"penalty\" neutralizzati su 8 calciati.\nLa stagione 2011-2012 si apre con i play-off di Champions League contro l'Arsenal, che in doppia sfida elimina l'Udinese. I friulani ottengono per\u00f2 il diritto di partecipare all'Europa League, dove vengono sorteggiati nel girone I con gli spagnoli dell'Atl\u00e9tico Madrid, i francesi del Rennes e gli scozzesi del Celtic. Dopo aver superato il girone ed eliminato i greci del PAOK Salonicco ai sedicesimi di finale, i friulani si fermano agli ottavi, superati dagli olandesi dell'AZ Alkmaar. In campionato il rendimento segue fasi alterne: il girone di andata si chiude con ben 38 punti, a sole tre lunghezze dalla Juventus capolista, mentre nel girone di ritorno, complici la preparazione anticipata e la stanchezza per gli impegni di coppa, l'Udinese stenta e perde il vantaggio accumulato. A fine campionato per\u00f2, grazie a una serie di quattro vittorie consecutive, i bianconeri conquistano con 64 punti la terza posizione, qualificandosi nuovamente ai preliminari di Champions League. Il 29 novembre 2011 la societ\u00e0 riceve dal CONI il Collare d'Oro al Merito Sportivo, massima onorificenza dello sport italiano concessa a club di calcio con pi\u00f9 di cento anni di storia.\nLa stagione 2012-2013 vede ancora i friulani sconfitti ai play off di Champions League, stavolta per mano dei portoghesi dello Sporting Braga: dopo l'1-1 in Portogallo, allo Stadio Friuli la gara termina ai calci di rigore dopo l'1-1 dei tempi regolamentari. I bianconeri sbagliano per\u00f2 il tiro di rigore decisivo (cucchiaio del neo acquisto Maicosuel parato dal portiere), ma accedono comunque all'Europa League. L'Udinese viene sorteggiata in un duro girone comprendente gli inglesi del Liverpool, gli svizzeri dello Young Boys e i russi dell'Anzhi, conquistando una storica vittoria per 3-2 ad Anfield contro il Liverpool, ma chiudendo il girone all'ultimo posto, uscendo dalla competizione. In campionato la squadra parte male e naviga a met\u00e0 classifica, ma una serie di 8 vittorie consecutive nelle ultime 8 giornate proietta i friulani al quinto posto finale e ai preliminari di Europa League. Nella stagione successiva il club non supera i play-off di Europa League, venendo eliminato dai cechi dello Slovan Liberec, perdendo 3-1 in casa e pareggiando 1-1 in Repubblica Ceca. Nel prosieguo dell'annata i bianconeri raggiungono, come quattro anni prima, le semifinali di Coppa Italia, perdendo per\u00f2 contro la Fiorentina. Il campionato non porta grandi soddisfazioni all'Udinese, che staziona a met\u00e0 classifica per gran parte della stagione e chiude la stagione al tredicesimo posto con 44 punti.\nDopo quattro anni Guidolin lascia l'Udinese, che viene affidata ad Andrea Stramaccioni. Nella stagione 2014-2015 i friulani vengono eliminati agli ottavi di finale di Coppa Italia dal Napoli, mentre in campionato, dopo una discreta partenza, l'Udinese si salva ma non va oltre il sedicesimo piazzamento in classifica con 41 punti conquistati. Terminato il contratto annuale di Stramaccioni, il club sceglie come nuovo allenatore Stefano Colantuono. Nel corso del campionato 2015-2016, a seguito delle prestazioni altalenanti della squadra, Colantuono viene esonerato: al suo posto, il 14 marzo 2016 approda alla guida dell'Udinese Luigi de Canio. I friulani si salvano alla penultima giornata, concludendo la stagione al diciassettesimo posto in classifica con il record negativo di punti conquistati (39) da quando la Serie A \u00e8 a 20 squadre. Al termine della stagione l'attaccante bandiera della squadra Antonio Di Natale lascia l'Udinese, congedandosi con un bottino di 191 gol fatti in maglia bianconera dal 2004 al 2016.\nPer la stagione 2016-2017 viene scelto come nuovo tecnico della squadra Giuseppe Iachini. La stagione si apre con l'eliminazione dalla Coppa Italia il 13 agosto 2016: allo Stadio Friuli completamente ristrutturato l'Udinese viene battuta 2-3 dallo Spezia. A seguito dei deludenti risultati in campionato, gi\u00e0 alla settima giornata Iachini viene esonerato e sostituito da Luigi Delneri. Sotto la guida del tecnico friulano, la squadra raggiunge il tredicesimo posto in classifica. La stagione seguente l'allenatore Delneri viene riconfermato, salvo poi essere esonerato dopo 13 giornate, nelle quali l'Udinese aveva raccolto 12 punti in 12 partite. La squadra viene affidata a Massimo Oddo, che nel girone di andata porta la squadra al settimo posto in classifica, salvo poi subire un tracollo vertiginoso: dopo undici sconfitte consecutive (record storico negativo per i friulani) Oddo viene esonerato a quattro giornate dal termine del campionato e l'Udinese viene affidata a Igor Tudor. Il tecnico croato pareggia 3-3 a Benevento, perde 0-4 con l'Inter ma vince 1-0 contro l'Hellas Verona gi\u00e0 retrocesso e il Bologna ormai salvo; i friulani raggiungono la salvezza all'ultima giornata e chiudono il campionato al quattordicesimo posto.\nPer la stagione 2018-2019 la panchina dell'Udinese viene inizialmente affidata allo spagnolo Julio Vel\u00e1zquez, che viene per\u00f2 esonerato dopo 12 giornate di campionato. Il suo sostituto, Davide Nicola, viene a sua volta esonerato alla ventottesima giornata; gli succede ancora una volta Tudor, il quale porta i friulani al dodicesimo posto in classifica. Il croato viene confermato per la stagione 2019-2020, condizionata dall'interruzione forzata fra marzo e giugno 2020 a causa della pandemia di COVID-19: buona parte delle giornate del girone di ritorno del campionato vengono giocate durante l'estate, con molte partite ravvicinate e disputate a porte chiuse. Tudor viene esonerato il 1 novembre 2019 dopo un avvio di campionato altalenante, culminato con le pesanti sconfitte contro l'Atalanta per 7-1 e in casa contro la Roma in 10 uomini per 0-4. Al tecnico croato succede l'allenatore in seconda, Luca Gotti, inizialmente scelto come tecnico \"ad interim\" ma confermato fino al termine della stagione a seguito dei buoni risultati conseguiti. Gotti conduce la squadra al tredicesimo posto in classifica, raggiungendo una salvezza tranquilla condita da alcune ottime prestazioni come la vittoria per 2-1 contro i futuri campioni d'Italia della Juventus.\nAnni 2020.\nPer la stagione 2020-2021 \u2014 la ventiseiesima consecutiva in Serie A, una permanenza inferiore solo a Inter, Milan, Roma e Lazio \u2014 l'Udinese conferma Gotti come allenatore. Il club si classifica quattordicesimo in campionato mantenendo nuovamente la categoria; si segnala il pareggio per 1-1 imposto nel girone di andata all'Inter, che poi vincer\u00e0 lo scudetto. Nella stagione 2021-2022 i friulani, privati di due fra i pi\u00f9 importanti giocatori in rosa (il trequartista Rodrigo De Paul, venduto all'Atletico Madrid, e il portiere Juan Musso, accasatosi all'Atalanta), faticano nella prima parte del campionato: il 6 dicembre 2021 Gotti viene esonerato e sostituito dall'allenatore in seconda, Gabriele Cioffi.\nColori e simboli.\nColori.\nI colori sociali dell'Udinese sono il bianco e il nero, gli stessi delle insegne comunali, presenti nella divisa della squadra fin dagli esordi pur se il loro utilizzo \u00e8 spesso variato tra differenti partiture. Sul finire del XIX secolo la neonata \"Societ\u00e0 Udinese di Ginnastica e Scherma\" indossa una maglia completamente nera, ornata unicamente da una stella a cinque punte bianca appuntata al centro del petto.\nNegli anni 1910 la casacca viene ripartita verticalmente a met\u00e0 tra le due tinte, mentre in seguito il bianco diventa predominante, con il nero relegato alle decorazioni. Dagli anni 1930 si ha pressoch\u00e9 stabilmente la tipica maglia a strisce bianconere, spesso corredata da pantaloncini e calzettoni neri, oppure da calzoncini bianchi e calzettoni neri.\nLe uniche innovazioni di rilievo si hanno durante gli anni 1980, quando l'abbigliamento dei friulani si discosta dalla tradizione e presenta le soluzioni pi\u00f9 fantasiose: spiccano soprattutto le casacche bianche con palo centrale nero usate nella prima parte del decennio, cui seguono quelle nere attraversate da una massiccia sbarra bianca. Dagli anni 1990 si assiste a un graduale ritorno alla sobriet\u00e0, pur se non mancano sperimentazioni come le strisce \"incurvate\" lungo l'estremit\u00e0 superiore, viste a met\u00e0 degli anni 2000.\nPer quanto concerne invece le uniformi da trasferta, queste non hanno degli schemi fissi al di fuori della tinta unita, tanto che il club attinge di anno in anno a diverse colorazioni quali il blu, il giallo, l'arancione, il celeste e il rosa, nonch\u00e9 agli stessi bianco e nero gi\u00e0 propri della divisa casalinga.\nSimboli ufficiali.\nStemma.\nNel corso della sua storia l'Udinese ha utilizzato numerosi pittogrammi accomunati dal richiamare le tinte e l'araldica della citt\u00e0 friulana.\nIl primo risale a inizio anni 1970, raffigurante uno scudo riempito da pali bianconeri, e il trigramma \"ACU\" (Associazione Calcistica Udinese).\nVerso la fine del decennio subentr\u00f2 uno stemma raffigurante una zebra inscritta in un cerchio verde.\nIl secondo pittogramma fu adottato nei primi anni 1980 sotto la presidenza Mazza, e raffigurava uno scudo bianco che circoscrive uno scaglione nero \u2014 lo stesso che identifica il comune di Udine \u2014 su cui fu inserito il logotipo \"Z\" della Zanussi (societ\u00e0 all'epoca proprietaria del club) e, al di sopra, la scritta in minuscolo \"udinese calcio\".\nIl terzo stemma fu una variante del secondo: uscita di scena la Zanussi, con l'acquisizione della societ\u00e0 da parte di Giampaolo Pozzo scomparve la \"Z\" e rimase solo lo scudo con lo stemma cittadino.\nIl quarto stemma apparve sulle maglie dei bianconeri nella stagione 1995-96: lo scudo apparve circondato da un cerchio prima grigio e poi nero e poi, dalla stagione 2010-11, nuovamente grigio, avvolto con due rami d'alloro.\nPi\u00f9 volte viene chiesto dalla tifoseria di far comparire anche l'aquila del Friuli sulle maglie bianconere, richiesta mai recepita dalla societ\u00e0 anche a causa delle norme in vigore.\nNel 2008 fu inoltre fortemente contestata dai tifosi la scelta della societ\u00e0 di far comparire sulle maglie lo stemma del Friuli-Venezia Giulia, in quanto percepito come emblema della rivale Trieste e non rappresentante il solo Friuli.\nInno.\nL'inno ufficiale del club si intitola \"Vinci per noi\" ed \u00e8 interpretato dalla cantante Connie Del Colle.\nIl brano \u00e8 eseguito prima dell'inizio di ogni incontro interno al Friuli.\nIn precedenza l'inno fu \u00e8 \"Al\u00e8 Udin\", interpretato da Dario Zampa: il ritornello divenne coro distintivo del tifo friulano.\nStrutture.\nStadio.\nDal 1976 il campo di gioco dell'Udinese \u00e8 lo stadio Friuli di Udine, inaugurato in sostituzione dello stadio Moretti, demolito e soppiantato da un parco urbano. Il nome \u00e8 scelto per commemorare la regione, colpita nel maggio di quell'anno dal terremoto del Friuli. Progettato dall'ingegnere udinese Giuliano Parmegiani, \u00e8 considerato come uno dei pi\u00f9 riusciti impianti dal punto di vista estetico. Lo stadio \u00e8 situato a nord-ovest della citt\u00e0 nel quartiere \"Rizzi\", in una posizione abbastanza periferica. Particolarit\u00e0 del Friuli e simbolo di questo impianto \u00e8 il maestoso arco che con i suoi 33 metri di altezza alla sommit\u00e0 fa da tetto alla tribuna.\nIl 5 giugno 2013 sono iniziati i lavori di ristrutturazione dello Stadio Friuli, secondo la volont\u00e0 dell'azionista di riferimento dell'Udinese Giampaolo Pozzo. I lavori sono terminati ed hanno visto la totale demolizione e ricostruzione di curve e distinti, con l'installazione di nuovi sedili e la scomparsa della pista d'atletica. Il nuovo impianto \u00e8 stato inaugurato il 17 gennaio 2016, in occasione del match tra Udinese e Juventus. Da allora, in occasione delle sole attivit\u00e0 ufficiali dell'Udinese, lo stadio ha assunto il nome di \"Dacia Arena\" (dal nome della casa automobilistica partner ufficiale della squadra), ferma restando l'intitolazione originaria.\nCentro di allenamento.\nIl centro sportivo Dino Bruseschi \u00e8 l'insieme di strutture e campi di allenamento che vengono utilizzate dalla prima squadra dell'Udinese. Intitolato a uno dei pi\u00f9 importanti presidenti della storia bianconera, sorge a pochi metri dallo stadio Friuli.\nSi estende per circa m\u00b2 ed \u00e8 composto da:\nSociet\u00e0.\nLa societ\u00e0 friulana nel 2011 fa parte dei membri dell'European Club Association (ECA), organizzazione internazionale che ha preso il posto del soppresso G-14, e composta dai principali club calcistici riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA.\nOrganigramma societario.\nOrganigramma aggiornato al 4 gennaio 2022.\nSponsor.\nDi seguito la cronologia di fornitori tecnici dell'Udinese.\nImpegno nel sociale.\nL'Udinese \u00e8 una delle prime squadre in Italia ad avere creato un'associazione Onlus, infatti sono state devoluti numerosi macchinari ospedalieri e creato nuovi reparti negli ospedali della regione. L'associazione \"Udinese per la Vita\", nata nel 2004 da un'iniziativa di Giuliana Pozzo, moglie del patron Giampaolo, ha devoluto circa euro alla ricerca scientifica e alla sanit\u00e0.\nNel 2009 sono organizzate alcune iniziative volte a raccogliere fondi per la ricerca sulla SLA, Sclerosi Laterale Amiotrofica, che ha colpito anche l'ex-bianconero Stefano Borgonovo. La pi\u00f9 importante, una Cena di Gala e Asta Benefica organizzata da \"Udinese per la Vita\", si \u00e8 svolta il 16 marzo al \"L\u00e0 di Moret\" di Viale Tricesimo: l'evento ha risalto in tutta Italia, trasmesso in diretta su Rai Tre con la conduzione dagli studi di Roma di Marco Civoli e con Ivan Zazzaroni inviato sul campo.\nAlla serata, presentata da Piero Chiambretti e da Bruno Pizzul, partecipano tra gli altri l'intera squadra bianconera, la sua dirigenza e la propriet\u00e0, ex compagni di squadra di Borgonovo quando vestiva la maglia bianconera e personaggi di spicco del mondo del calcio, nonch\u00e9 gli sponsor istituzionali dell'Udinese Calcio. Il programma della manifestazione \u00e8 caratterizzato da un'asta in cui giocatori di oggi e di ieri hanno donato maglie, scarpe da gioco e oggetti personali per la raccolta di fondi da destinare al progetto, inoltre si \u00e8 svolta una lotteria con in palio ricchi premi offerti dalle ditte e aziende del Friuli che hanno voluto dare il loro contributo alla riuscita dell'iniziativa. In totale sono raccolti oltre euro, da utilizzare per l'acquisto di attrezzature tecnologicamente avanzate destinate al Dipartimento di Medicina Riabilitativa dell'istituto \"Gervasutta\" di Udine, con le quali \u00e8 possibile migliorare la vita di coloro che sono stati colpiti dalla SLA.\nSettore giovanile.\nIl settore giovanile dell'Udinese \u00e8 formato da 4 squadre maschili partecipanti ai campionati nazionali (Primavera, Allievi Nazionali, Allievi Nazionali Lega Pro e Giovanissimi Nazionali), una partecipante a livello regionale (Allievi Regionali), oltre a una rappresentativa di Esordienti a 11 e una di Pulcini a 6. La squadra Primavera conquista nel 1963-64 e nel 1980-81 l'omonimo campionato, mentre nel 1992-93 la Coppa Italia Primavera.\nL'Udinese Calcio nella cultura di massa.\nL'Udinese \u00e8 spesso presente in varie opere della cultura italiana. In ambito cinematografico \u00e8 da ricordare \"Al bar dello sport\" (1983) di Francesco Massaro, nel quale Lino Banfi segue -Udinese, che termina 2-2, mentre ne \"L'allenatore nel pallone\" (1984) Oronzo Can\u00e0 (interpretato da Banfi), allenatore della Longobarda, viene sconfitto 0-4 proprio dai bianconeri.. Appare anche un gagliardetto nel film \"La ragazza del lago\" (2007), nell'ufficio del Questore, e nella pellicola \"Tifosi\" (1999), nella quale una hostess chiede il risultato della squadra per la quale tifa, appunto l'Udinese. Nell'album \"Sig. Brainwash - L'arte di accontentare\" (2013) di Fedez, il rapper milanese cita l'Udinese nella traccia \"Signors\u00ec\". Infine nella pellicola \"Zoran, il mio nipote scemo\" (2013) il protagonista \u00e8 un acceso tifoso dell'Udinese.\nInoltre dal 2011 la societ\u00e0 bianconera dispone di un canale televisivo ufficiale, Udinese TV, visibile gratuitamente sul digitale terrestre in Veneto e Friuli Venezia Giulia, ma in grado di trasmettere anche via satellite grazie ai dispositivi presenti su una speciale vettura FlyCar, e visibile inoltre in streaming nel web. Gli studi dell'emittente si trovano a Udine, in via di trasferimento presso lo stadio Friuli. La programmazione \u00e8 incentrata sulle attivit\u00e0 della squadra e dei club di tifosi e include, oltre agli approfondimenti di attualit\u00e0, anche interviste ai giocatori del passato. \u00c8 previsto anche l'ampliamento della programmazione agli altri sport cittadini e alla politica ed economia locale.\nAllenatori e presidenti.\nDi seguito l'elenco degli allenatori.\nDi seguito l'elenco dei presidenti.\nCalciatori.\nL'Udinese Calcio e le Nazionali di calcio.\nIl primo calciatore dell'Udinese a vincere un titolo con la propria Nazionale fu Franco Causio che con l'Italia vinse il campionato mondiale di calcio 1982; segu\u00ec, nel 1996, la vittoria da parte del tedesco Oliver Bierhoff dell'Europeo, il trionfo di M\u00e1rcio Amoroso con il suo Brasile a Paraguay 1999, quello di Vincenzo Iaquinta del Mondiale 2006 e la conquista da parte di Rodrigo de Paul, Nahuel Molina e Juan Musso della Copa Am\u00e9rica 2021.\nStatistiche e record.\nStatistiche di squadra.\nIl miglior piazzamento della storia dell'Udinese \u00e8 il secondo posto nel campionato di Serie A 1954-1955, mentre il peggiore \u00e8 il diciottesimo posto della Serie A 1961-1962. Il record di punti in Serie A \u00e8 66, ottenuto nel 2010-2011 (annata caratterizzata anche dal maggior numero di vittorie, 20, e dal numero massimo di reti segnate in A, 65) e nel 2012-2013 (in cui bianconeri ottengono anche il record di 8 vittorie consecutive in Serie A). La stagione 1982-1983 \u00e8 caratterizzata dal massimo numero di pareggi nel massimo campionato italiano (20), dal minor numero di sconfitte (4) e di reti subite (23). Nel 1984-1985 e nel 2000-2001 si ha il minor numero di pareggi in A (5), nel 1954-1955 e nel 2011-2012 il maggior numero di vittorie casalinghe consecutive (7), sempre nel 1954-1955 la miglior sequenza di partite utili (23), nel 1942-1943 la vittoria pi\u00f9 larga in assoluto (Udinese- 9-0), mentre quella pi\u00f9 larga relativa alla sola Serie A si ha nel 1957-58 (Udinese- 7-0) e nel 2010-11 (Palermo-Udinese 0-7). Per quanto riguarda le sconfitte pi\u00f9 pesanti, queste sono Udinese- 0-7 nel 1930-31, Atalanta Bergamasca Calcio-Udinese 7-0 nel 1931-1932, -Udinese 7-0 e Fiorentina-Udinese 7-0 nel 1958-1959. Il maggior numero di stagioni consecutive in Serie A \u00e8 25, ottenuto dalla squadra dal 1995 a oggi, inoltre l'Udinese \u00e8 stata finalista in Coppa Italia nel 1922. In ambito europeo \u00e8 da segnalare la prima partecipazione in Champions League nel 2005-2006, mentre il massimo risultato in Coppa UEFA sono i quarti di finale nel 2008-09. In totale l'Udinese ha ottenuto 510 vittorie in Serie A, 455 pareggi e 597 sconfitte, ha segnato 1983 reti e subite 2203.\nStatistiche individuali.\nIl giocatore bianconero pi\u00f9 prolifico in una sola stagione \u00e8 Antonio Di Natale, con 29 reti (2009-10), il quale \u00e8 anche il miglior rigorista in Serie A con 17 gol. Di Natale detiene anche il record di presenze nel campionato di massima serie italiano con 359 gettoni, seguito da Valerio Bertotto con 336 e Giampiero Pinzi con 296. Il giocatore napoletano \u00e8 anche il miglior marcatore dell'Udinese in Serie A, con 187 reti, seguito da Lorenzo Bettini a 67 e Abel Balbo a 65. Il record di reti in assoluto \u00e8 ancora di Tot\u00f2 (221), idem per quanto riguarda le presenze in assoluto (418).\nDi seguito i record presenze e marcature dei giocatori dell'Udinese dall'anno di fondazione a oggi, comprese anche le partite di coppa. \n\"Dati aggiornati al 22 febbraio 2022; in grassetto i calciatori ancora in attivit\u00e0 con la maglia dell'Udinese.\"\nTifoseria.\nStoria.\nIl gruppo portante del movimento ultras di Udine \u00e8 l\"'Hooligans Teddy Boys\", acronimato in HTB, fondato nel 1980, che fece la sua prima apparizione allo stadio dietro lo striscione \"Hooligans\". La maggior parte dei membri attivi del gruppo provengono dal capoluogo e dalla sua provincia. Nel 1994 nacquero i \"Friulani al seguito\", che concentrarono le loro attivit\u00e0 al fine del miglioramento estetico e corale della curva bianconera. Il gruppo dette alla stampa nel 2001 anche la prima fanzine della tifoseria, titolata \"\"One Step Beyond\", dall'omonimo album del gruppo britannico Madness. Nel 2011 i \"Friulani al seguito\" comunicarono ufficialmente la loro autosospensione, per poi riprendere posto in curva. Negli anni 1990 nascono anche gli \"HTB sez. Pordenone\" (1990), successivamente diventati \"Brigata Pordenone\", e \"Nord Kaos sez. Destra Tagliamento\" (1994), che nel 1995 decisero di fondersi in un'unica fazione denominata \"Ultras 1995\".\nAltro importante gruppo organizzato \u00e8 il \"Collettivo IncUdine\", nato in onore di Leonardo Cecon, giovane tifoso deceduto prematuramente in un incidente stradale nel 2003, di ritorno da una delle riunioni del nascente gruppo. In lotta contro provvedimenti penalizzanti quali tessera del tifoso, fidelity card e articolo 9, si \u00e8 caratterizzato nel corso degli anni per uno spiccato impegno nel sociale, tramutatosi in raccolte di fondi a sostegno degli alluvionati del vicentino, dei terremotati dell'Aquila e dell'Emilia, oltre che al sostegno attivo alla Fondazione Gabriele Sandri.\nAltri gruppi di pi\u00f9 recente costituzione sono i \"Briganti Baldassa\" (Udine Baldassa fino al 2015), i \"Suisse Torzeons\", formato da ragazzi provenienti dalla Svizzera, \"Settore Tarvisio Udine\", \"Tarcento '89\", \"Diffidati al seguito\", e \"Gente strana\". Gli ultras hanno sempre preso posto nel settore Curva nord dello stadio Friuli, eccezion fatta per due brevi periodi: nella stagione 2013-2014 nella quale si sistemarono nei Distinti, e a cavallo tra il 2014 e il 2015 nel quale si sistemarono in Tribuna laterale Nord, a causa dei lavori che interessarono l'impianto di Piazzale Repubblica Argentina.\nGemellaggi e rivalit\u00e0.\nLa curva dell'Udinese \u00e8 gemellata con i supporter veneti del Vicenza, storico e saldo rapporto sentito dalla maggior parte della tifoseria bianconera, mentre l'AUC (Associazione Udinese Club) sono legati ai toscani del . Fuori dai confini nazionali, vi era inoltre un'amicizia coi tedeschi del Werder, legame nato durante gli incontri in campo europeo.\nLe rivalit\u00e0 storiche sono invece con la \u2013 dovuta alla vicinanza fra le citt\u00e0 di Udine e Trieste, rispettivamente capitale storica del Friuli e capoluogo della regione Friuli-Venezia Giulia \u2013 e con il Verona \u2013 risalente agli anni 1980, ai tempi di Zico e dello scudetto degli scaligeri, poi cementata dall'opposto gemellaggio Hellas-Triestina.\nLe altre principali rivalit\u00e0 sono con la Juventus, con il (sfociata negli ultimi anni in gravi incidenti), con il Bologna (una ex amicizia tra tifoserie, tramutata in rivalit\u00e0 dopo la rottura del precedente gemellaggio) e con il (dualismo nato, similmente a quello con la Triestina, dalla vicinanza tra le due citt\u00e0). Esistono inoltre altre rivalit\u00e0 meno sentite con Cremonese, Fiorentina e .\nOrganico.\nRosa 2021-2022.\n \nStaff tecnico.\n\"Staff aggiornato all'8 dicembre 2021\"."}
{"id": "2575533", "revid": "7", "url": "https://it.wikipedia.org/wiki?curid=2575533", "title": "Sala di incisione", "text": ""}
{"id": "2575534", "revid": "767487", "url": "https://it.wikipedia.org/wiki?curid=2575534", "title": "Non voltarmi le spalle", "text": "Non voltarmi le spalle \u00e8 un film italiano del 2006 diretto da Fulvio Wetzl.\nIl film \u00e8 sottotitolato per gli udenti, poich\u00e9 ci sono molte sequenze parlate in lingua dei segni italiana.\nTrama.\nRovereto: Anna \u00e8 una ragazza sorda con difficolt\u00e0 d'integrazione in una scuola superiore del paese. In questo cammino Anna \u00e8 aiutata da Giorgia, assistente alla comunicazione, proveniente da Napoli, anche lei quindi alle prese con problemi di integrazione in una comunit\u00e0 udente e una scuola del Nord Italia. Dopo iniziali comprensibili difficolt\u00e0 le due donne riusciranno nell'intento, superando le diffidenze e modificando le inveterate abitudini didattiche della scuola. Nelle frequenti uscite dalla scuola Anna entrer\u00e0 in contatto con il mondo della musica (di cui i sordi hanno comunque percezione attraverso le vibrazioni), dell'arte (attraverso una visita dettagliata al MART, il Museo d'arte moderna e contemporanea di Trento e Rovereto, costruito da Mario Botta), della Storia con la visita al Museo storico italiano della guerra."}
{"id": "2575537", "revid": "124940530", "url": "https://it.wikipedia.org/wiki?curid=2575537", "title": "The Jarmels", "text": "The Jarmels \u00e8 un quintetto vocale doo wop e rhythm and blues formatosi nel 1959 a Richmond, in Virginia. Prese il nome da una strada del quartiere di Harlem e i suoi componenti iniziarono a cantare in giovent\u00f9 nei cori scolastici e delle chiese.\nGruppo di breve durata e di modesta notoriet\u00e0, \u00e8 ricordato per il brano di successo del 1961 \"A Little Bit of Soap\", inciso in \"cover\" l'anno seguente dall'allora debuttante cantante francese Claude Fran\u00e7ois con il titolo \"Ne t'en fais pas mon vieux\".\nMembri.\nIl gruppo era composto da:\nCarriera.\nManager del gruppo vocale era Jim Gribble, che gi\u00e0 curava gli interessi dei gruppi Mystics e Passions. Nel 1961, Gribble fece scritturare il gruppo dalla Laurie Records di New York che gli fece incidere il singolo \"Little Lonely One\", un brano che non ebbe particolare risonanza al di fuori dell'area newyorkese.\nTuttavia, il loro secondo disco singolo, appunto \"A Little Bit of Soap\", raggiunse la posizione n. 12 nelle classifiche di vendita degli Stati Uniti. Di fatto questo \u00e8 rimasto l'unico singolo di successo degli Jarmels i cui successivi quattro 45 giri non raggiunsero le \"chart\".\nGli Jarmels hanno poi continuato l'attivit\u00e0 attraverso gli anni sessanta registrando altre canzoni, quali \"Come On, Girl\", del 1963, in pretto stile Y\u00e9y\u00e9. Dopo di allora, la formazione del complesso ha registrato diversi cambiamenti di organico, con l'ingresso tra l'altro di Major Harris, poi passato ai Delfonics.\nRay Smith, l'unico sopravvissuto fra i membri originali degli Jarmels, ha continuato a cantare in concerto fino al settembre 2008 accompagnato da quattro nuovi elementi sotto le insegne del nome Jarmels."}
{"id": "2575538", "revid": "554814", "url": "https://it.wikipedia.org/wiki?curid=2575538", "title": "Anna Frank", "text": "Visse gran parte della sua vita ad Amsterdam, nei Paesi Bassi, dove la famiglia si era rifugiata dopo l'ascesa al potere dei nazisti in Germania. Fu privata della cittadinanza tedesca nel 1935, divenendo cos\u00ec apolide, e nel proprio diario scrisse che ormai si sentiva olandese e che dopo la guerra avrebbe voluto ottenere la cittadinanza dei Paesi Bassi, Paese nel quale era cresciuta.\nBiografia.\nInfanzia a Francoforte.\nAnna nacque il 12 giugno 1929, come seconda figlia di Otto Heinrich Frank (12 maggio 1889 - 19 agosto 1980) e di sua moglie Edith Frank, nata Holl\u00e4nder (16 gennaio 1900 - 6 gennaio 1945), nella clinica dell'Associazione delle donne patriottiche nel parco Eschenheim, a Francoforte: questa clinica venne distrutta durante la Seconda guerra mondiale. Aveva una sorella maggiore, Margot Betti Frank (16 febbraio 1926 - febbraio 1945).\nFino all'et\u00e0 di due anni Anna visse nell'edificio in Marbachweg n. 307 e in seguito si trasfer\u00ec nella Ganghoferstra\u00dfe n. 24 (entrambe nel quartiere Dornbusch). La famiglia Frank viveva in una comunit\u00e0 mista e i figli crebbero insieme con bambini di fede cattolica, protestante ed ebraica. I Frank erano ebrei riformati: molte tradizioni ebraiche erano conservate, ma solo alcune venivano praticate. Edith era la pi\u00f9 credente, mentre Otto, che aveva prestato servizio come ufficiale per l'esercito tedesco durante la Prima guerra mondiale, lavorava come imprenditore e si occupava principalmente dell'educazione delle sue figlie, che stimolava alla lettura grazie anche alla ricca biblioteca privata che possedeva. Anna dovette sempre confrontarsi con i paragoni con la sorella maggiore Margot: questa era buona, esemplare e timida, mentre Anna era molto pi\u00f9 vivace, piena di interessi, ma anche estroversa e impulsiva e si sentiva costantemente trattata peggio della sorella.\nPrima che l'avvento del nazionalsocialismo irrompesse e distruggesse la sua vita, Anna viveva tranquillamente con la sua famiglia e con i suoi amici a Francoforte. Poteva anche recare visita alla nonna Alice Frank, la madre di Otto, a Basilea. Nel 1931 questa si era trasferita con la figlia H\u00e9l\u00e8ne detta \"Leni\" (zia di Anna e sorella di Otto) e i figli di lei Stephan e Bernhard (divenuto poi famoso come attore con lo pseudonimo di Buddy Elias) a Basilea, dove suo marito nel 1929 aveva aperto la rappresentanza svizzera della Opekta, una ditta producente pectina per la realizzazione di marmellate. Anna Frank viene descritta dal cugino Bernhard come una \"bambina vivace, che non faceva altro che ridere\".\nSubito dopo che la NSDAP ebbe ottenuto la maggioranza alle elezioni comunali di Francoforte del 13 marzo 1933, poche settimane dopo l'ascesa al potere di Hitler, cominciarono a esserci delle dimostrazioni antisemite. Otto Frank cominci\u00f2 a temere per il futuro della sua famiglia e insieme alla moglie cominci\u00f2 a pensare che cosa sarebbe potuto succedere se fossero rimasti in Germania. Pi\u00f9 tardi, nello stesso anno, Edith si trasfer\u00ec con le figlie ad Aquisgrana da sua madre Rosa Holl\u00e4nder. Otto inizialmente rimase a Francoforte, in seguito ricevette l'offerta da Robert Feix di andare ad aprire una filiale dell'Opekta ad Amsterdam. Si trasfer\u00ec nei Paesi Bassi per organizzare i suoi affari e per preparare l'arrivo del resto della sua famiglia. Nel frattempo, con la legge sulla cittadinanza, la famiglia Frank perse la cittadinanza tedesca.\nL'esilio ad Amsterdam.\nEdith e la figlia maggiore raggiunsero Otto nel dicembre del 1933, Anna nel febbraio 1934 e andarono a vivere in un palazzo condominiale in Merwedeplein n. 37, nel nuovo quartiere di Rivierenbuurt in quella che al tempo era la periferia meridionale della citt\u00e0, dove molte famiglie tedesche di origini ebraiche avevano cercato una nuova patria. Anche in esilio i genitori si occuparono dell'educazione delle due figlie: Margot frequent\u00f2 una scuola pubblica, mentre Anna venne iscritta alla scuola pubblica montessoriana n\u00ba 6 nella vicina Niersstraat. Mentre Margot eccelleva soprattutto in matematica, Anna si mostrava portata nel leggere e nello scrivere. Tra le amiche pi\u00f9 intime di Anna dopo il 1934 si annoverano Hanneli Goslar e Sanne Ledermann.\nGoslar pi\u00f9 tardi raccont\u00f2 che spesso Anna scriveva di nascosto e non rivelava a nessuno quello che scriveva. Questi primi appunti sono andati persi, ma \"Hanneli\", come veniva chiamata da Anna, \u00e8 oggi un'importante testimone le cui memorie sono state raccolte in un libro nel 1998 da Alison Leslie Gold. Un'altra amica, Jacqueline van Maarsen, raccont\u00f2 in seguito le esperienze vissute insieme con Anna.\nNel 1935 e nel 1936 Anna pot\u00e9 ancora fare spensierate vacanze con la sua prozia parigina Olga Spitzer in Svizzera a Sils im Engadin, dove strinse amicizia con una ragazza del posto. Solo di recente, su iniziativa privata \u00e8 stato eretto un monumento in ricordo di Anna dove sorgeva \"Villa Spitzer\" (oggi \"Villa Laret\"). Dal 1933 Otto Frank diresse la filiale olandese della ditta (tedesca) \"Opekta\". Nel 1938 Otto avvi\u00f2 una seconda ditta insieme con il macellaio Hermann van Pels - anche lui in fuga con la sua famiglia ebrea da Osnabr\u00fcck - per la distribuzione di sale da conservazione, erbe e spezie: la \"Pectacon\". Nel frattempo ad Aquisgrana i nazisti espropriarono la banca di suo padre Michael, banca per altro gi\u00e0 segnata dalla crisi finanziaria del 1929.\nNel 1939 la madre di Edith raggiunse i Frank ad Amsterdam, dove rimase fino alla sua morte nel gennaio del 1942. Di quanto pochi scrupoli si facessero i nazisti, i Frank lo appresero in prima persona dal fratello di Edith, Walter Holl\u00e4nder, che durante la notte dei cristalli era stato arrestato e portato nel campo di concentramento di Sachsenhausen, per poi ottenere un'autorizzazione speciale che gli consent\u00ec di emigrare nei Paesi Bassi. Otto Frank non si fece per\u00f2 distogliere dal suo ottimismo dai racconti delle sinagoghe in fiamme: defin\u00ec l'accaduto come un \"attacco febbrile\" che avrebbe poi riportato tutti alla ragione.\nLa speranza divenne per\u00f2 paura allorquando, con l'attacco alla Polonia nel settembre 1939, scoppi\u00f2 la Seconda guerra mondiale. Gli ebrei in esilio temevano che anche i Paesi Bassi, che cercavano di mantenere la loro neutralit\u00e0, venissero minacciati dall'espansionismo di Hitler. E in effetti il 10 maggio 1940 i Paesi Bassi furono attaccati e occupati dalla Wehrmacht tedesca: le forze olandesi capitolarono e la regina Guglielmina vol\u00f2 in esilio a Londra. Presto apparve evidente che per gli ebrei dei Paesi Bassi incombeva lo stesso destino di quelli delle altre zone occupate. Otto e Edith Frank non poterono pi\u00f9 tenere nascosti ai figli i problemi politici: fino a questo momento i genitori avevano sempre cercato di fare da scudo alle bambine, cercando di garantire loro un'apparente normalit\u00e0. Come testimoniano alcune lettere rinvenute nel 2007, Otto Frank aveva pi\u00f9 volte cercato di ottenere asilo negli Stati Uniti o a Cuba, anche con l'aiuto dell'amico Nathan Straus, che aveva contatti con la First Lady Eleanor Roosevelt; ma i tentativi furono vani. Nuove leggi antisemite toglievano loro progressivamente i diritti: vennero esclusi dalla vita sociale e da quella pubblica. In particolare, il divieto di andare al cinema colp\u00ec molto duramente Anna, che era un'entusiasta cinefila e collezionista di foto di star del cinema. Come tutti gli ebrei, dovette abbandonare la scuola pubblica a favore di uno speciale liceo per sole ragazze ebree. Fu introdotto l'obbligo per tutti gli ebrei di registrarsi in un apposito registro anagrafico (con foto e impronte digitali); in seguito dovettero registrare addirittura le loro biciclette. Quando furono obbligati a portare sui vestiti la stella gialla che contrassegnava gli ebrei, molti olandesi solidarizzarono con loro. Ma d'altro canto nacque anche un partito nazista olandese, il Movimento Nazional-Socialista. Per proteggere le sue aziende dalla confisca che colpiva le imprese gestite da ebrei, Otto Frank cedette la direzione \"pro forma\" ai suoi collaboratori ariani, Johannes Kleiman e Victor Kugler e l'impresa assunse il nome di \"Gies &amp; Co.\".\nIl 12 giugno 1942, Anna ricevette per il suo tredicesimo compleanno un quadernino a quadretti bianco e rosso, sul quale incomincer\u00e0 a scrivere (in olandese) il \"Diario\", inizialmente sotto forma di annotazioni a proposito della scuola e degli amici, quindi come immaginaria corrispondenza con le protagoniste di una popolare serie di romanzi per ragazze \"Joop ter Heul\" della scrittrice olandese Cissy van Marxveldt, di cui lei e le amiche erano accanite lettrici.\nLa clandestinit\u00e0.\nOtto Frank aveva preparato un nascondiglio nella casa retrostante (\"Achterhuis\" in olandese) l'edificio in cui aveva sede la ditta, in Prinsengracht 263, seguendo un suggerimento del suo collaboratore Kleiman. L'edificio principale, nelle vicinanze della Westerkerk, era discreto, vecchio e tipico di questo quartiere di Amsterdam; l\"'achterhuis\" era un edificio a tre piani che si trovava dietro l'edificio principale. Al primo piano c'erano due piccole camere con bagno e toilette; di sopra c'erano una camera grande e una pi\u00f9 piccola; infine tramite una scala si arrivava al sottotetto. La porta che conduceva a questo retrocasa di quasi 50 m\u00b2, che era collegata con una ripida scala all'ingresso degli uffici, venne nascosta da una libreria girevole.\nOtto Frank aveva chiesto aiuto alla sua segretaria Miep Gies (nata Hermine Santrouschitz): sebbene lei sapesse di andare incontro a grossi problemi nel caso fossero stati scoperti, accett\u00f2 di aiutarlo e si assunse la pesante responsabilit\u00e0. Insieme con suo marito Jan Gies e ai collaboratori di Frank Kugler e Kleiman, nonch\u00e9 Bep Voskuijl, Miep Gies aiut\u00f2 gli abitanti del retrocasa.\nLa situazione della famiglia precipit\u00f2 quando il 5 luglio 1942 Margot ricevette da parte dell'Ufficio Centrale per l'emigrazione ebraica ad Amsterdam un invito a comparire per la deportazione in un campo di lavoro. Se Margot non si fosse presentata l'intera famiglia Frank sarebbe stata arrestata. Questo spinse Otto Frank a nascondersi con la famiglia prima del previsto. Gi\u00e0 il giorno successivo, il 6 luglio, cominci\u00f2 la clandestinit\u00e0 per l'intera famiglia: la fuga dai Paesi Bassi era impraticabile. Quando il suo amico Helmut \"Hello\u201cSilberberg and\u00f2 a trovare Anna, non la trov\u00f2 pi\u00f9. Per sviare i controlli, i Frank avevano lasciato il loro appartamento sottosopra con un biglietto in cui dicevano di essere fuggiti in Svizzera. Dopo una settimana nell\"'Achterhuis\" arriv\u00f2 anche la famiglia van Pels, mentre nel novembre 1942 si aggiunse il dentista Fritz Pfeffer.\nL'iniziale speranza di Otto di poter tornare tutti in libert\u00e0 dopo qualche settimana si rivel\u00f2 vana: furono costretti a restare nascosti per pi\u00f9 di due anni: non potevano uscire n\u00e9 fare nulla che potesse attirare l'attenzione (ad esempio facendo rumore). Il clima di tensione nel retrocasa, dove i rifugiati vivevano costantemente nella paura e nell'incertezza, portava ripetutamente a tensioni e conflitti. Ad esempio Anna era in conflitto con Fritz Pfeffer, col quale divideva la stanza e che quindi disturbava la sua privacy: nel diario Anna utilizz\u00f2 lo pseudonimo di \"Dussel\" (sciocco), senza tenere in considerazione che anche per il dentista non erano tempi facili, dovendo tra l'altro stare separato dalla compagna Charlotte Kaletta che in quanto cristiana non doveva nascondersi. Anna litig\u00f2 spesso anche con sua madre, sempre pi\u00f9 disperata e senza speranze: il padre Otto faceva spesso da mediatore. Per Anna era particolarmente dura perch\u00e9 era all'inizio della sua adolescenza, rinchiusa con i genitori e obbligata a comportarsi in modo rigidamente disciplinato.\nMiep Gies non si occupava solo di fornire i viveri, ma anche di informare gli otto sulla guerra. A mezzogiorno tutti gli aiutanti si incontravano a tavola con gli occupanti del retrocasa e la sera, quando i lavoratori dell'impresa se ne erano andati, Anna e gli altri potevano uscire dal retrocasa e andare nell'edificio principale, dove ascoltavano alla radio le preoccupanti notizie della BBC.\nIl 17 luglio part\u00ec il primo treno per Auschwitz e agli ebrei fu tolta la cittadinanza.\nDurante il periodo di clandestinit\u00e0, Anna Frank lesse molti libri, miglior\u00f2 il suo stile e si svilupp\u00f2 velocemente in scrittrice consapevole. Mise in dubbio che suo padre Otto amasse veramente Edith e supponeva che l'avesse sposata solo per motivi razionali. Anna cominci\u00f2 a interessarsi a Peter van Pels, descritto come timido e noioso, ma dopo un momento impetuoso la relazione fin\u00ec. Anna sapeva delle deportazioni e della taglia sugli ebrei. Alcuni brani del diario in cui la ragazza, ormai alle soglie della pubert\u00e0, annota i propri dubbi e curiosit\u00e0 riguardo al sesso, furono eliminati dalle prime stampe, come una serie di annotazioni e dubbi circa l'affiatamento dei propri genitori.\nL'arresto.\nLa mattina del 4 agosto 1944, attorno alle 10.00, la Gestapo fece irruzione nell'alloggio segreto, in seguito a una segnalazione da parte di una persona mai identificata. Tra i sospettati vi \u00e8 un magazziniere della ditta di Otto Frank, Willem van Maaren; secondo altre fonti sarebbe stato Arnold van den Bergh. Nel \"Diario\" del gioved\u00ec 16 settembre 1943, Anna afferma esplicitamente che Van Maaren nutriva sospetti sull'alloggio segreto, e lo descrive come \"una persona notoriamente poco affidabile, molto curiosa e poco facile da prendere per il naso\".\nGli otto clandestini furono arrestati insieme con Kugler e Kleiman e trasferiti al quartier generale della SD ad Amsterdam, in Euterpestraa, poi nella prigione di Weteringschans e dopo tre giorni l'8 agosto al campo di smistamento di Westerbork.\nGli aiutanti non furono pi\u00f9 in grado di proteggere i clandestini e furono costretti a mostrare il nascondiglio all'agente nazista austriaco Karl Josef Silberbauer. Kugler e Kleiman furono portati nelle prigioni del Sicherheitsdienst delle SS in Euterpestraat. L'11 settembre 1944 furono trasferiti nel Campo di concentramento di Amersfoort. Kleiman fu liberato il 18 settembre 1944 per motivi di salute, Kugler invece riusc\u00ec a fuggire il 28 marzo 1945. Miep Gies e Bep Voskuilj, presenti al momento dell'arresto, scapparono mentre la polizia arrestava i clandestini (restando nei paraggi). Dopo la partenza della polizia e prima del suo ritorno per la perquisizione, Mep Gies torn\u00f2 alla palazzina per raccogliere quanti pi\u00f9 fogli possibili tra quelli che l'agente Silberbauer aveva sparso per la stanza mentre stava cercando una cassetta con il denaro dei prigionieri: questi appunti furono custoditi in un cassetto di una scrivania della ditta per restituirli ad Anna o a suo padre alla fine della guerra. \u00c8 possibile che siano andati perduti alcuni scritti di Anna, oltre a un diario tenuto dalla sorella Margot, di cui Anna fa menzione.\nGli otto rifugiati furono prima interrogati dalla Gestapo e tenuti in arresto per la notte, e il 5 agosto trasferiti nella sovraffollata prigione \"Huis van Bewaring\" in Weteringschans. Due giorni dopo ci fu un nuovo trasferimento al Campo di concentramento di Westerbork. Arrestati come delinquenti, erano costretti a compiere i lavori pi\u00f9 duri. Le donne - separate dagli uomini - lavoravano nel reparto pile: vivevano nella speranza di rendersi indispensabili per non morire. Arrivavano non solo notizie positive sull'avanzata degli Alleati, ma anche quelle sui trasporti verso i campi di concentramento in Europa orientale. Secondo alcune testimonianze dei prigionieri di Westerbork, Anna sembrava persa. Dopo un lungo periodo aveva ritrovato la fede. Il 2 settembre, insieme con la famiglia e la famiglia van Pels, durante l'appello fu selezionata per il trasporto ad Auschwitz.\nIl delatore.\nNonostante le ricerche fatte dopo la guerra, la persona (o forse le persone) che avvisarono la Gestapo della presenza di otto persone negli uffici di Prinsengracht non fu mai individuata con certezza. Otto Frank scrisse a Kugler, gi\u00e0 negli anni sessanta, che, in base alle ricerche da lui effettuate, la telefonata alla Gestapo che port\u00f2 al loro arresto sarebbe stata fatta da una donna la mattina stessa del 4 agosto 1944. L'agente che arrest\u00f2 gli otto rifugiati, Karl Josef Silberbauer, non seppe o non volle fornire l'identit\u00e0 del delatore, anche se ammise che non era pratica abituale mandare immediatamente una pattuglia subito dopo una delazione anonima, a meno che la denuncia non provenisse da informatori gi\u00e0 noti e, pertanto, affidabili.\nIn base alle annotazioni sul diario di Anna e ai sospetti dei dipendenti della ditta, che dopo la guerra ne misero a parte Otto Frank, il delatore fu inizialmente identificato nel magazziniere Willem van Maaren (1895-1971), assunto dalla Opekta nel 1943 per sostituire il padre di Bep Voskuijl, malato di cancro. Emerse che l'uomo, prima di essere assunto dalla Opekta, era stato licenziato dal precedente lavoro con l'accusa di furto. La giovane impiegata Bep Voskuijl afferm\u00f2 che Van Maaren le incuteva timore e tanto lei quanto gli altri benefattori ricordarono numerosi comportamenti del magazziniere che apparivano sospetti.\nIn pi\u00f9 occasioni, Van Maaren era stato notato aggirarsi all'interno dell'edificio, anche al di fuori del magazzino dove svolgeva la propria attivit\u00e0 e, almeno in un caso, avrebbe chiesto al direttore Kugler se un tal Otto Frank avesse precedentemente lavorato per la Opekta, domanda a cui Kugler rispose evasivamente, lasciando intendere che Frank e la famiglia erano riusciti a fuggire clandestinamente in Svizzera e da allora non avevano pi\u00f9 dato notizie. Altre volte, Van Maaren avrebbe interrogato con curiosit\u00e0 Kleiman chiedendo a chi appartenessero le stanze ubicate ai piani superiori dell'edificio e come mai mancasse un accesso diretto a detti locali.\nKugler sorprese spesso Van Maaren piazzare quelle che defin\u00ec \"trappole\" (farina sul pavimento dove sarebbero rimaste impronte, oggetti in disordine sui tavoli) nei locali della ditta poco prima dell'orario di chiusura dell'ufficio ma, alla richiesta di spiegazioni, si giustific\u00f2 asserendo che stava solo cercando di smascherare i ladri che avevano ripetutamente saccheggiato i magazzini. Un giorno, inoltre, Van Maaren consegn\u00f2 a Kugler un borsellino vuoto (appartenente a Hermann van Pels) sostenendo di averlo rinvenuto il mattino presto nel magazzino e chiedendogli se fosse suo. Van Pels confid\u00f2 a Kugler di essersi effettivamente recato in detto locale la notte prima e che in tale occasione il borsellino, contenente una notevole somma di denaro e tagliandi alimentari, doveva essergli scivolato di tasca; tuttavia, quando Van Maaren rese l'oggetto al direttore, i soldi mancavano.\nDopo l'arresto dei rifugiati, i furti nel magazzino continuarono e in alcune occasioni furono completamente saccheggiate anche riserve di provviste (spezie, conservanti e altro) e denaro prima di allora rimasti nascosti. A detta di Miep Gies, Van Maaren si sarebbe vantato di poter fare qualcosa per ottenere il rilascio degli arrestati e la donna rimase ancor pi\u00f9 contrariata quando scopr\u00ec che la Gestapo aveva incaricato proprio lui di vigilare sulla ditta. Solo dopo la guerra Kleiman riusc\u00ec a licenziare Van Maaren, avendolo colto in flagranza nell'atto di rubare.\nVan Mareen non neg\u00f2 mai esplicitamente di aver rubato merce sul posto di lavoro: deve comunque notarsi che gli ultimi anni dell'occupazione tedesca nei Paesi Bassi furono particolarmente pesanti per la popolazione locale a causa delle requisizioni di viveri e del razionamento anche dei beni di prima necessit\u00e0, e che quindi episodi di furto e vandalismo non erano affatto rari. L'ex magazziniere comunque neg\u00f2 con forza di aver tradito lui i rifugiati, anche se il suo collega, tal Lammert Hartog, dichiar\u00f2 che, al massimo due settimane prima dell'irruzione della Gestapo, Van Maaren gli avrebbe detto in confidenza che nell'edificio si nascondevano degli ebrei. Van Maaren fu indagato due volte per le sue presunte responsabilit\u00e0 nel tradimento dei rifugiati, la prima volta nel 1948 e quindi nel 1963, ma non emersero mai prove concrete contro di lui.\nL'ex nazista Silberbauer, all'epoca ancora in vita, dichiar\u00f2 che il magazziniere non era noto come informatore della Gestapo e neg\u00f2 di conoscerlo. L'uomo si dichiar\u00f2 estraneo ai fatti, sostenendo che la sua curiosit\u00e0 era dovuta semplicemente al desiderio di allontanare i sospetti di furto dalla sua persona e aggiunse, smentendo il collega Hartog ormai deceduto, di non aver mai avuto sospetti sulla presenza di clandestini nell'edificio. Ammise comunque di aver notato \"una certa aria di segretezza\", precisando che la notizia dell'arresto lo aveva lasciato sconvolto.\nEmerse, inoltre, che durante la guerra l'uomo aveva tenuto nascosto in casa uno dei propri figli, studente universitario, che aveva rifiutato di arruolarsi al seguito degli invasori nazisti; tale circostanza parve deporre a suo favore. Willem van Maaren mor\u00ec ad Amsterdam il 28 novembre 1971 all'et\u00e0 di 76 anni, professando la propria innocenza fino all'ultimo.\nLa seconda persona sospettata di delazione fu Lena Hartog-van-Bladeren (deceduta nel 1963), che aveva lavorato per diverso tempo come donna delle pulizie e collaboratrice domestica, anche presso gli uffici di Prinsengracht, anche se inspiegabilmente aveva nascosto tale circostanza agli inquirenti. Suo marito Lammert lavorava in magazzino come aiutante di Van Maaren e da questi aveva sentito i racconti sulle sue osservazioni, poi raccontate anche alla moglie. Nel mese di luglio 1944, Lena Hartog avrebbe avuto un colloquio con Bep Voskuijl, chiedendole spiegazioni sulla presenza di ebrei che si nascondevano nell'edificio; l'impiegata non ammise alcunch\u00e9, limitandosi a suggerire alla donna di guardarsi bene dal fare certe affermazioni, considerato il pericolo cui simili chiacchiere potevano esporre tutto il personale della Opekta. Nello stesso periodo, inoltre, Lena Hartog aveva prestato servizio presso una famiglia di conoscenti di Otto Frank e Johannes Kleiman, tali Anne e Petrus Genot, quest'ultimo collega di lavoro del fratello di Kleiman. La Hartog si sarebbe pi\u00f9 volte lamentata con Anne Genot del fatto che alcuni ebrei si nascondevano in Prinsengracht e che ci\u00f2 avrebbe provocato guai a lei e al marito se la circostanza fosse stata di dominio pubblico. Emerse in seguito che, nel vicinato, non pochi abitanti e impiegati di ditte vicine avevano nutrito sospetti sulla presenza dei rifugiati al numero 263, ma in generale era prevalso un atteggiamento di solidariet\u00e0, tanto pi\u00f9 che in zona si nascondevano anche altri ebrei. I sospetti su Lena vengono rafforzati dalle ricerche da cui Otto Frank scopr\u00ec che probabilmente la chiamata alla Gestapo era stata fatta da una donna: ma nemmeno contro di lei si riusc\u00ec a trovare alcuna prova.\nNel 1998 la scrittrice Melissa M\u00fcller la identific\u00f2 come responsabile della delazione, ma ritir\u00f2 l'accusa nel 2003 allorquando la storica britannica Carol Ann Lee confut\u00f2 tale tesi, supportata dalle ricerche senza esito dell'Istituto olandese per la documentazione di guerra (Nederlands Instituut voor Oorlogsdocumentatie, NIOD). Nel suo libro \"The hidden life of Otto Frank\" (2002) la Lee propose un nuovo nome, quello di Anton Ahlers (1917-2000), un olandese cacciatore di taglie sugli ebrei. All'epoca dell'occupazione nazista tali cacciatori di taglie erano numerosi e si guadagnavano da vivere grazie ai premi riconosciuti a chi permetteva l'arresto di un ebreo. Dalle ricerche della Lee risulterebbe che il potenziale delatore, che lavorava come informatore per Kurt D\u00f6ring del quartier generale della Gestapo ad Amsterdam, aveva ricattato Otto Frank. Questa tesi tuttavia \u00e8 dibattuta: il NIOD non la considera veritiera, in quanto sono supposizioni legate esclusivamente a dichiarazioni dello stesso Ahlers (che si vantava di aver svelato il luogo del nascondiglio) e dei suoi famigliari (la moglie Martha sment\u00ec il marito, mentre il fratello Cas conferm\u00f2 la versione del tradimento).\nNel 2009 il giornalista olandese Sytze van der Zee, nel suo libro \"Vogelvrij\u00a0\u2013 De jacht op de joodse onderduiker,\" si occup\u00f2 dell'ipotesi che la traditrice potesse essere stata Ans van Dijk. Nonostante fosse ella stessa ebrea, la Van Dijk consegnava al Bureau Joodsch Zaken ebrei che si erano nascosti e che lei attirava in trappola, con la promessa di trovare un nuovo rifugio. Secondo van der Zee, Otto Frank sapeva che la delazione era stata opera non solo di una donna, ma di una donna ebrea: per tale motivo avrebbe taciuto per non alimentare ulteriori pregiudizi. Tuttavia van der Zee non fu in grado di risolvere questo enigma: Ans van Dijk fu comunque l'unica donna fra 39 persone a essere giustiziata per reati in tempo di guerra.\nNell'aprile 2015, nei Paesi Bassi usc\u00ec un libro (di cui \u00e8 coautore uno dei figli di Bep Voskuijl, Joop van Wijk), dal titolo \"Bep Voskuijl, Het Zwigen Voorbij\" (ovvero: Bep Voskuijl, Basta silenzio)\" che forn\u00ec una nuova versione sulla possibile identit\u00e0 del delatore, da identificarsi in Hendrika Petronella Voskuijl detta Nelly, sorella minore di Bep Voskuijl e a sua volta, per un breve periodo, dipendente della ditta Opekta in qualit\u00e0 di impiegata. Nelly Voskuijl, diversamente dal padre e dalla sorella, non faceva mistero delle proprie simpatie per il nazismo, tanto da essersi anche offerta per il lavoro volontario in Germania; tale ultima circostanza venne annotata dalla stessa Anna - molto legata a Bep Voskuijl, di pochi anni pi\u00f9 grande di lei - nel proprio diario.\nIn altri passi, Anna rilev\u00f2 che c'erano state tensioni a proposito della sorella di Bep, che avrebbe preteso di essere stabilmente assunta dalla Opekta. Le testimonianze di Diny Voskuijl, sorella superstite di Bep e Nelly (quest'ultima deceduta nel 2001), nonch\u00e9 tal Bertus Hulsman, amico d'infanzia ed ex fidanzato di Bep durante la guerra, raccolte nel libro, indicano frequenti litigi tra Nelly e Bep, durante i quali la prima avrebbe ripetutamente rinfacciato alla sorella di stare nascondendo degli ebrei. Deve inoltre notarsi che le numerose lettere scambiate tra Bep e Otto Frank dopo la guerra sono state fatte sparire tutte dopo la morte di Bep, avvenuta nel maggio 1983, probabilmente per nascondere le responsabilit\u00e0 di parte della famiglia Voskuijl nell'arresto e deportazione di otto persone.\nPrigionia e destino dei rifugiati.\nIl 3 settembre 1944 Anna e gli altri clandestini vennero caricati sull'ultimo treno merci in partenza per Auschwitz, dove giunsero tre giorni dopo. Edith, che gi\u00e0 durante la clandestinit\u00e0 aveva manifestato segni di depressione, mor\u00ec di inedia ad Auschwitz-Birkenau il 6 gennaio 1945, secondo alcune testimoni provata dall'essere stata separata dalle figlie. Hermann Van Pels mor\u00ec in una camera a gas di Auschwitz il giorno stesso dell'arrivo, secondo la Croce Rossa, o poche settimane pi\u00f9 tardi, secondo Otto Frank, a causa di una ferita infetta. Auguste Van Pels pass\u00f2 tra Auschwitz, Bergen-Belsen (dove per qualche tempo riusc\u00ec a stare vicina ad Anna e Margot e addirittura a far incontrare Anna con la sua amica Hanneli Goslar, anch'ella internata nel lager), e Buchenwald arrivando a Theresienstadt il 9 aprile 1945. Deportata altrove, non si conosce la data del decesso.\nPeter Van Pels, pur consigliato da Otto Frank di nascondersi con lui nell'infermeria di Auschwitz durante l'evacuazione, non riusc\u00ec a seguirlo e fu aggregato a una marcia della morte il 16 gennaio 1945 che lo port\u00f2 da Auschwitz a Mauthausen (Austria), dove mor\u00ec il 5 maggio seguente, appena tre giorni prima della liberazione. Fritz Pfeffer, a quanto sembra fisicamente e psicologicamente provato, dopo essere passato per i campi di concentramento di Sachsenhausen e Buchenwald, mor\u00ec nel campo di concentramento di Neuengamme il 20 dicembre 1944.\nMargot e Anna passarono un mese ad Auschwitz-Birkenau e vennero poi spedite a Bergen-Belsen, dove morirono di tifo esantematico. Margot fu la prima, nonostante le cure della sorella, seguita il giorno successivo da Anna. La data della loro morte non \u00e8 nota con certezza: inizialmente era indicata come avvenuta nel mese di marzo, ma nuove ricerche pubblicate nel 2015 l'hanno retrodatata al febbraio 1945. Una giovane infermiera olandese, Janny Brandes-Brilleslijper, che nel lager aveva stretto amicizia con le due ragazze e assistito alla morte di Anna, seppell\u00ec personalmente i cadaveri in una delle fosse comuni del campo e, subito dopo la liberazione, scrisse a Otto Frank comunicandogli la tragica notizia.\nKleiman fu liberato per intervento della Croce Rossa un mese dopo l'arresto, il 18 settembre 1944, a causa delle gravi ulcere che lo affliggevano da anni. \u00c8 morto ad Amsterdam nel 1959, mentre lavorava negli uffici di Prinsengracht, dove aveva ripreso le sue funzioni di procuratore della ditta. Kugler venne deportato in pi\u00f9 campi di concentramento, sino al termine della guerra. Riusc\u00ec a evadere durante un bombardamento e a fare ritorno a Hilversum, dove la moglie, malata terminale, lo nascose nell'ultimo mese di guerra. Nel dopoguerra, Kugler si rispos\u00f2 e si trasfer\u00ec in Canada; minato dalla malattia di Alzheimer, mor\u00ec a Toronto nel 1981.\nSolo il padre di Anna, tra i clandestini, sopravvisse ai campi di concentramento. Rimase sempre ad Auschwitz; il campo venne poi liberato dall'esercito sovietico il 27 gennaio 1945; il 3 giugno torn\u00f2 ad Amsterdam dopo tre mesi di viaggio, dove si stabil\u00ec presso Miep Gies e il marito Jan, assistendo alla nascita del loro figlio, Paul. Una volta appresa la notizia della morte di Anna e Margot, Miep consegn\u00f2 a Otto il diario della ragazza, che lei stessa aveva conservato nel proprio ufficio con l'intento di restituirlo solo alla legittima proprietaria. Egli, superato l'iniziale sconforto per la perdita della propria famiglia, mostr\u00f2 gli scritti della figlia a diversi amici che lo convinsero a darlo alle stampe.\nOtto stesso, in sede di revisione del manoscritto, ne modific\u00f2 la grammatica e la sintassi, omettendo alcune parti perch\u00e9 considerate troppo private e poco rispettose dei compagni di sventura, in modo da renderlo adatto per la pubblicazione (solo anni dopo ne venne approntata una versione maggiormente fedele). Il diario venne pubblicato nel 1947 con il titolo di \"Het Achterhuis\" (\"Il retrocasa\" in olandese). Otto, che nel frattempo si era risposato con una superstite di Auschwitz, la viennese Elfriede Markovits, madre di un'amica di scuola di Anna, mor\u00ec di cancro ai polmoni a Basilea, in Svizzera, dove si era stabilito da tempo, il 19 agosto 1980, all\u2019et\u00e0 di 91 anni.\nIl \"Diario di Anna Frank\".\nIl diario ha inizio come una espressione privata dei pensieri intimi dell'autrice, la quale manifesta l'intenzione di non permettere mai che altri ne prendano visione. Anna racconta della propria vita, della propria famiglia e dei propri amici, del suo innamoramento per Peter nonch\u00e9 della sua precoce vocazione a diventare scrittrice. Il diario manifesta la rapidissima maturazione morale e umana dell'autrice e contiene anche considerazioni di carattere storico e sociale sulla guerra, sulle vicende del popolo ebraico e sulla persecuzione antisemita, sul ruolo della donna nella societ\u00e0.\nIl 28 marzo 1944 Anna ascolt\u00f2 una trasmissione radio di Gerrit Bolkestein \u2014 membro del governo olandese in esilio \u2014 il quale diceva che, una volta terminato il conflitto, avrebbe creato un registro pubblico delle oppressioni sofferte dalla popolazione del Paese sotto l'occupazione nazista; il ministro menzion\u00f2 la pubblicazione di lettere e diari, cosa che spinse Anna a riscrivere sotto altra forma, e con diversa prospettiva, il proprio.\nEsistono quindi due versioni autografe del diario:\nIl testo su cui si bas\u00f2 la prima edizione del 1947 (versione C) fu compilato da Otto Frank basandosi principalmente sulla versione B, apportando modifiche e cancellazioni e aggiungendo quattro episodi tratti da un altro autografo di Anna, i \"Racconti dell'alloggio segreto\". L'edizione critica del diario, pubblicata nel 1986, compara queste tre versioni.\nLa casa dove Anna e la famiglia si nascondevano \u00e8 diventato un museo. Si trova al numero 263 di Prinsengracht, nel centro della citt\u00e0, raggiungibile a piedi dalla stazione centrale, dal palazzo reale e dal Dam. Nel 1956 il diario venne adattato in un'opera teatrale che vinse il Premio Pulitzer, nel 1959 ne venne tratto un film, nel 1997 ne fu tratta un'opera di Broadway con materiale aggiunto dal diario originale.\nTeatro, cinema e televisione.\nEsistono numerosi adattamenti del diario di Anna Frank, per il teatro, il cinema e la televisione. L'adattamento pi\u00f9 famoso rimane quello teatrale di Frances Goodrich e Albert Hackett, che nel 1955-57 ebbe a Broadway un enorme successo con oltre 700 rappresentazioni e un revival nel 1997-98. Su questo lavoro teatrale sono basate tutte le prime versioni cinematografiche e televisive, incluso il film di George Stevens che nel 1959 sanc\u00ec la popolarit\u00e0 internazionale della vicenda-simbolo dell'Olocausto. In anni pi\u00f9 recenti la filmografia ha esplorato nuovi adattamenti della vicenda. Una versione musicale, \"El diario de Ana Frank - Un canto a la vida\", \u00e8 stata messa in scena a Madrid nel 2008.\nL'attrice che per prima ha interpretato il ruolo di Anna Frank \u00e8 stata l'allora diciannovenne Susan Strasberg nella produzione teatrale di Broadway del 1955. In seguito vi si sono cimentate altre giovani attrici come lei di aspetto adolescenziale, come Millie Perkins e Ellie Kendrick, o attrici bambine, come Melissa Gilbert, Natalie Portman e Rosabell Laurenti Sellers. Protagonista della versione musicale spagnola del 2008 \u00e8 stata Isabella Castillo; la sua interpretazione le fa vincere il premio Gran V\u00eda come miglior giovane rivelazione.\nMemorie.\nAd Anna Frank la citt\u00e0 di Parigi ha dedicato, nel 2007, un giardino: il Giardino Anna Frank, nel III \"arrondissement\"."}
{"id": "2575542", "revid": "1305772", "url": "https://it.wikipedia.org/wiki?curid=2575542", "title": "Butel", "text": " \nButel (in macedone \u0411\u0443\u0442\u0435\u043b) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 36.154 abitanti (dati 2002).\nGeografia fisica.\nIl comune confina con Gazi Baba a sud-est, con \u010cair a sud, con Karpo\u0161 a sud-ovest, cob \u0160uto Orizari e \u010cu\u010der-Sandevo a nord-ovest e con Lipkovo a nord-est.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575545", "revid": "287204", "url": "https://it.wikipedia.org/wiki?curid=2575545", "title": "Aragvi", "text": "Il fiume Aragvi e il suo bacino idrografico \u00e8 situato nella Georgia, sul versante meridionale della catena montuosa del Caucaso. Il fiume \u00e8 lungo 112\u00a0km, mentre il bacino idrografico copre un'area di 2.724\u00a0km\u00b2. Lo strato del suolo \u00e8 in massima parte costituito da arenaria, ardesia e calcare. La diga della centrale idroelettrica costruita sul fiume produce molta energia per il fabbisogno della Georgia. Con la costruzione della diga nel 1986 si \u00e8 venuto a formare il bacino idrico di Zhinvali. Vicino a questa riserva idrica si trova il castello di Ananuri con la sua chiesa dell'Assunzione.\nL'Aragvi incontra il fiume Mtkvari alcune miglia sotto la diga, a Mtskheta. La fortificata Ananuri \u00e8 situata verso la diga dell'Aragvi."}
{"id": "2575548", "revid": "339392", "url": "https://it.wikipedia.org/wiki?curid=2575548", "title": "Joseph Nicolas Royer Pancras", "text": ""}
{"id": "2575550", "revid": "287204", "url": "https://it.wikipedia.org/wiki?curid=2575550", "title": "Kneblinghausen", "text": "Il campo militare romano di Kneblinghausen si trova nel quartiere di Kneblinghausen della citt\u00e0 tedesca di R\u00fcthen, lungo il fiume M\u00f6hne, affluente della Ruhr. Potrebbe far parte di tutta una serie di fortificazioni realizzate all'epoca di Augusto, ai fini dell'occupazione della Germania e della sua trasformazione in provincia romana. Alcuni studiosi moderni ritengono invece sia di epoca pi\u00f9 tarda, attribuibile a Domiziano (81-96).\nStoria.\nDalle campagne di Augusto a quelle di Domiziano (3 a.C.? - 84 d.C.?).\nIl momento della fondazione del campo potrebbe essere avvenuto sotto i generali di Augusto, Lucio Domizio Enobarbo o Marco Vinicio (a cui furono conferiti gli \"Ornamenta triumphalia de Cherusciis\") in un periodo compreso tra il 3 a.C. ed il 3 d.C., oppure dallo stesso Tiberio (futuro \"princeps\") in relazione all'occupazione della Germania fino all'Elba negli anni 4-5. La fine del suo utilizzo potrebbe essere avvenuto con la disfatta di Varo nel 9. Esistono per\u00f2 indizi sufficienti che sembrano testimoniare, al contrario, che tale forte fu utilizzato in epoca domizianea al tempo delle prime campagne condotte lungo il limes germanico-retico degli anni 83-84, o forse ai tempi della sacerdotessa Velleda verso la fine degli anni settanta del I secolo.\nGli scavi archeologici.\nIl primo ritrovamento archeologico risalirebbe al 1901 da parte di A. Hartmann. Gli scavi proseguirono fino al 1907. Nuovi scavi furono condotti dal prof.Tori nel 1926 e nel 1934. Altri scavi avvennero tra il 1937 ed il 1939.\nDagli scavi \u00e8 emerso un forte le cui dimensioni sono risultate, in una prima fase di 450 x 245 m, ed in una seconda fase ridotte lungo il lato est, a circa 130 metri. Le porte del \"castrum\" sembra siano del tipo a \"Clavicola\" (tipico della fine del I secolo), motivo per cui si \u00e8 intuito si trattasse di una costruzione di tipo romano, o romano-germanica. Sembra infatti che il campo romano sia stato costruito su un preesistente insediamento germanico.\nLo stato attuale delle conoscenze non ci permette di dire se il \"castrum\" di Kneblinghausen faccia parte o meno della serie di forti romani di et\u00e0 augustea come (Holsterhausen, Haltern, Oberaden ed Anreppen). Sembra invece pi\u00f9 probabile che possa appartenere alle campagne dall'imperatore Domiziano degli anni ottanta del I secolo.\nBibliografia.\nFonti primarie.\nCassio Dione Cocceiano, \"Storia romana\", LV."}
{"id": "2575552", "revid": "115881873", "url": "https://it.wikipedia.org/wiki?curid=2575552", "title": "Centar", "text": " \nCentar () \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 72.009 abitanti (dati 2002) ed \u00e8 qui ubicato il parlamento macedone.\nGeografia fisica.\nIl fiume Vardar segna il confine con \u010cair a nord-est. Confina inoltre con Karpo\u0161 ad ovest, con Aerodrom a sud-est e con Kisela Voda a sud\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:"}
{"id": "2575553", "revid": "767487", "url": "https://it.wikipedia.org/wiki?curid=2575553", "title": "San Francisco de Cuapa", "text": "San Francisco de Cuapa \u00e8 un comune del Nicaragua facente parte del dipartimento di Chontales."}
{"id": "2575554", "revid": "767487", "url": "https://it.wikipedia.org/wiki?curid=2575554", "title": "Laurie Records", "text": "Laurie Records \u00e8 una casa discografica statunitense, con base a New York City ed attiva particolarmente negli anni sessanta.\nL'etichetta \u00e8 stata fondata nel 1958 da Gene Schwartz ed Allan I. Sussel.\nAgli inizi degli anni ottanta \u00e8 stata incorporata dalla EMI (poi EMI-Capitol Records). Ha cambiato conseguentemente il nome in 3C Records, dove le tre C stanno per \"C\"ommunications \"C\"ontinental e \"C\"orporation."}
{"id": "2575555", "revid": "1543377", "url": "https://it.wikipedia.org/wiki?curid=2575555", "title": "La Libertad (Nicaragua)", "text": "La Libertad \u00e8 un comune del Nicaragua facente parte del dipartimento di Chontales."}
{"id": "2575560", "revid": "1543377", "url": "https://it.wikipedia.org/wiki?curid=2575560", "title": "Santo Domingo (Nicaragua)", "text": "Santo Domingo \u00e8 un comune del Nicaragua facente parte del dipartimento di Chontales."}
{"id": "2575561", "revid": "1305772", "url": "https://it.wikipedia.org/wiki?curid=2575561", "title": "\u010cair", "text": " \n\u010cair (in macedone \u0427\u0430\u0438\u0440, in albanese \u00c7airi) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 64.773 abitanti (dati 2002). \u00c8 la citt\u00e0 vecchia di Skopje.\nGeografia fisica.\nIl comune \u00e8 situato ad est del fiume Vardar, sul lato opposto rispetto alla citt\u00e0 moderna. Confina con Centar a sud-ovest, con Karpo\u0161 ad ovest, con Butel a nord e con Gazi Baba a est.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575563", "revid": "1543377", "url": "https://it.wikipedia.org/wiki?curid=2575563", "title": "Santo Tom\u00e1s (Nicaragua)", "text": "Santo Tom\u00e1s \u00e8 un comune del Nicaragua facente parte del dipartimento di Chontales."}
{"id": "2575565", "revid": "1543377", "url": "https://it.wikipedia.org/wiki?curid=2575565", "title": "San Pedro de L\u00f3vago", "text": "San Pedro de L\u00f3vago \u00e8 un comune del Nicaragua facente parte del dipartimento di Chontales."}
{"id": "2575566", "revid": "226458", "url": "https://it.wikipedia.org/wiki?curid=2575566", "title": "Acoyapa", "text": "Acoyapa \u00e8 un comune del Nicaragua facente parte del dipartimento di Chontales."}
{"id": "2575568", "revid": "729019", "url": "https://it.wikipedia.org/wiki?curid=2575568", "title": "Coppa del Mondo di combinata nordica 2006", "text": "La Coppa del Mondo di combinata nordica 2006, ventitreesima edizione della manifestazione organizzata dalla Federazione Internazionale Sci, ebbe inizio il 25 novembre 2005 a Kuusamo, in Finlandia, e si concluse il 19 marzo 2006 a Sapporo, in Giappone.\nFurono disputate tutte le 21 gare previste, in 12 diverse localit\u00e0: 8 individuali Gundersen, 10 sprint, 3 a partenza in linea (nessuna a squadre); 7 gare si svolsero su trampolino normale, 14 su trampolino lungo. Nel corso della stagione si tennero a Torino i XX Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl finlandese Hannu Manninen si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di sprint, sia il Warsteiner Grand Prix. Manninen era il detentore uscente della Coppa generale.\nRisultati.\nLegenda:\nIN = individuale Gundersen\nSP = sprint\nMS = partenza in linea\nNH = trampolino normale\nLH = trampolino lungo"}
{"id": "2575569", "revid": "226458", "url": "https://it.wikipedia.org/wiki?curid=2575569", "title": "Villa Sandino", "text": "Villa Sandino \u00e8 un comune del Nicaragua facente parte del dipartimento di Chontales."}
{"id": "2575572", "revid": "6923", "url": "https://it.wikipedia.org/wiki?curid=2575572", "title": "Mkhare", "text": "Le regioni della Georgia (in georgiano: \u10db\u10ee\u10d0\u10e0\u10d4, \"mkhare\") costituiscono la suddivisione territoriale di primo livello del Paese e ammontano a 9; ad esse sono equiordinate le repubbliche autonome dell'Abcasia e dell'Agiaria, nonch\u00e9 la citt\u00e0 autonoma di Tbilisi (Regione della Capitale). Ciascuna regione si suddivide a sua volta in municipalit\u00e0 (o distretti).\nLa suddivisione in regioni, stabilita dai decreti presidenziali del 1994 e del 1996, \u00e8 contemplata come transitoria, in attesa che vengano definite le rivendicazioni secessioniste in Abcasia e in Ossezia del Sud, quest'ultima suddivisa tra quattro regioni.\nL'amministrazione regionale \u00e8 diretta dal Commissario di Stato (\u10e1\u10d0\u10ee\u10d4\u10da\u10db\u10ec\u10d8\u10e4\u10dd \u10e0\u10ec\u10db\u10e3\u10dc\u10d4\u10d1\u10e3\u10da\u10d8, \"sakhelmts'ipo rts'munebuli\", spesso tradotto come \"governatore\"), un ufficiale designato dal presidente della Georgia.\nLista.\nOssezia del Sud.\nL'autoproclamata Repubblica dell'Ossezia del Sud si estende su quattro regioni: Shida Kartli, Racha-Lechkhumi e Kvemo Svaneti, Imerezia e Mtskheta-Mtianeti."}
{"id": "2575577", "revid": "1543377", "url": "https://it.wikipedia.org/wiki?curid=2575577", "title": "El Coral", "text": "El Coral \u00e8 un comune del Nicaragua facente parte del dipartimento di Chontales."}
{"id": "2575578", "revid": "286870", "url": "https://it.wikipedia.org/wiki?curid=2575578", "title": "Violino (Brescia)", "text": ""}
{"id": "2575579", "revid": "729019", "url": "https://it.wikipedia.org/wiki?curid=2575579", "title": "Nieuwe figuratie", "text": "La Nieuwe figuratie \u00e8 una corrente artistica che si \u00e8 sviluppata nei Paesi Bassi e nel Belgio degli anni 1960. Il termine proviene dalla francese \"Nouvelle figuration\" dello scrittore Michel Ragon, che con il suo lavoro introdusse questo fenomeno in Europa. Questa corrente \u00e8 paragonabile alla Pop art e ad altre correnti artistiche in altri paesi che nascevano in quegli stessi anni, come per esempio la Nuova oggettivit\u00e0 in Germania. Nei Paesi Bassi e in Belgio un gruppo di artisti ritrova un grande interesse per gli elementi figurativi nella pittura. Questo movimento pittorico viene considerato come una reazione di protesta rispetto all'Espressionismo degli anni precedenti, ma allo stesso tempo non ricade nel realismo pittorico.\nGli artisti della \"Nieuwe figuratie\" utilizzano all'interno dei loro dipinti molti elementi provenienti dalla cultura popolare, dai media (come per esempio pubblicit\u00e0 o fumetti) e dalla storia dell'arte. Tuttavia questi elementi vengono riprodotti senza rispetto per le regole tradizionali della prospettiva. Anche le silhouette dei soggetti ritratti e gli spazi in cui soggetti e oggetti vengono inseriti si distaccano nettamente dalla tradizione pittorica del realismo, e rappresentano una critica del rapporto tra realt\u00e0 e rappresentazione.\nGli artisti.\nTra gli artisti pi\u00f9 rappresentativi della \"Nieuwe figuratie\" vi sono Alphons Freijmuth, Reinier Lucassen, Pieter Holstein e Sipke Huismans per i Paesi Bassi, Roger Raveel, Etienne Elias e Raoul De Keyser per il Belgio."}
{"id": "2575580", "revid": "131358", "url": "https://it.wikipedia.org/wiki?curid=2575580", "title": "Serhiy Nazarenko", "text": ""}
{"id": "2575587", "revid": "339392", "url": "https://it.wikipedia.org/wiki?curid=2575587", "title": "Progreditur", "text": ""}
{"id": "2575588", "revid": "123442338", "url": "https://it.wikipedia.org/wiki?curid=2575588", "title": "Haltern am See", "text": "Haltern am See \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Recklinghausen (targa RE).\nNel primo decennio dopo Cristo i Romani vi eressero prima un forte ausiliario e poi una fortezza legionaria che costitu\u00ec il centro principale amministrativo della nuova provincia di Germania con il nome di Aliso. Anche all'indomani della rovinosa sconfitta di Publio Quintilio Varo nella battaglia della foresta di Teutoburgo del 9 d.C., Aliso continu\u00f2 a essere un importante base romana durante le campagne militari del 13\u201316 d.C. del condottiero Germanico contro le trib\u00f9 germaniche ribelli.\nHaltern si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2575590", "revid": "34060", "url": "https://it.wikipedia.org/wiki?curid=2575590", "title": "Hapoel Haifa", "text": ""}
{"id": "2575591", "revid": "154326", "url": "https://it.wikipedia.org/wiki?curid=2575591", "title": "Borbone-Francia", "text": ""}
{"id": "2575596", "revid": "105406182", "url": "https://it.wikipedia.org/wiki?curid=2575596", "title": "Pontes longi", "text": "I pontes longi erano delle strade in legno costruite dai Romani su terreni paludosi o acquitrinosi, famose soprattutto per essere state impiegate nel corso dell'occupazione romana della Germania sotto Augusto. Questo genere di strade sembra esistessero gi\u00e0 nel nord della Germania fin dal VII secolo a.C.. I Romani appresero queste tecniche dalle genti celto-germaniche del nord-europa e le utilizzarono per la conquista della Germania Magna.\nMetodo di costruzione.\nDi questo genere di costruzioni esistono resti archeologici nella Germania del Nord, datati sin dal VII secolo a.C., alcuni secoli prima che queste terre fossero invase dai Romani: vedasi il sito di Ockenhausen vicino a Leer, dove sono stati scoperti i resti di una strada rialzata sopra una palude, della lunghezza di circa un chilometro, composta da ben 13.000 assi di quercia. Le prime tecniche di base sembrano appartenere, pertanto, all'esperienza palafitticola e terramaricola, antecendenti all'invasione romana della Germania Magna. Si tratterebbe di costruzioni risalenti addirittura del IV millennio a.C.\nI Romani inizialmente utilizzarono un sistema di sopraelevazione delle strade rispetto al terreno in Italia. La prima operazione consisteva nel segnare il percorso da realizzare con dei piloni, successivamente lo spazio fra di essi era riempito con grandi quantit\u00e0 di pietre, innalzando il livello stradale fino a 2 metri sopra la palude.\nNelle province il metodo di costruzione differiva lievemente in quanto nel corso della prima fase di conquista le costruzioni dovevano essere sia stabili che rapide da realizzare, per meglio penetrare nei territori di recente acquisizione: In questo caso i piloni e l'intera struttura erano fatti con tronchi d'albero: i cosiddetti \"pontes longi\".\nStoria.\nFamosi furono quelli costruiti in Germania ai tempi di Augusto, tra i fiumi Reno, Ems e Weser (che alcuni studiosi moderni identificano tra M\u00fcnster e Coesfeld, altri tra M\u00fcnster e la fortezza legionaria di Haltern, a 45\u00a0km sud-ovest di M\u00fcnster). Si racconta che il generale Domizio Enobarbo ne costru\u00ec durante il suo mandato come governatore della nuova provincia attorno al 3 / 1 a.C. Furono utilizzati nel corso delle successive campagne militari di Germanico degli anni 15 e 16 come ci racconta lo storico Tacito, nei pressi dei quali Aulo Cecina Severo per poco scamp\u00f2 ad un terribile disastro delle proporzioni della \"clades variana\"."}
{"id": "2575602", "revid": "1543377", "url": "https://it.wikipedia.org/wiki?curid=2575602", "title": "Diri\u00e1 (Nicaragua)", "text": "Diri\u00e1 \u00e8 un comune del Nicaragua facente parte del dipartimento di Granada."}
{"id": "2575603", "revid": "287204", "url": "https://it.wikipedia.org/wiki?curid=2575603", "title": "Diria", "text": ""}
{"id": "2575605", "revid": "1543377", "url": "https://it.wikipedia.org/wiki?curid=2575605", "title": "Diriomo", "text": "Diriomo \u00e8 un comune del Nicaragua facente parte del dipartimento di Granada."}
{"id": "2575607", "revid": "767487", "url": "https://it.wikipedia.org/wiki?curid=2575607", "title": "Nandaime", "text": "Nandaime \u00e8 un comune del Nicaragua facente parte del dipartimento di Granada."}
{"id": "2575611", "revid": "486946", "url": "https://it.wikipedia.org/wiki?curid=2575611", "title": "Team DSB Bank", "text": ""}
{"id": "2575613", "revid": "1601148", "url": "https://it.wikipedia.org/wiki?curid=2575613", "title": "Freddie Young", "text": "Biografia.\nHa vinto tre volte l'Oscar alla migliore fotografia: nel 1963 per \"Lawrence d'Arabia\", nel 1966 per \"Il dottor \u017divago\" e nel 1971 per \"La figlia di Ryan\". Vinse, inoltre, il Golden Globe per la migliore fotografia sempre per \"Lawrence d'Arabia\". \u00c8 da notare inoltre che tutti i film per i quali ha vinto l'Oscar sono stati diretti da David Lean"}
{"id": "2575615", "revid": "834", "url": "https://it.wikipedia.org/wiki?curid=2575615", "title": "Get Up (canzone 50 Cent)", "text": ""}
{"id": "2575616", "revid": "1456895", "url": "https://it.wikipedia.org/wiki?curid=2575616", "title": "Ahmed Adly", "text": "Maestro Internazionale nel 2001, nel 2005 divenne all'et\u00e0 di 18 anni il primo Grande maestro egiziano, ed il pi\u00f9 giovane del continente africano.\nHa raggiunto il suo miglior punteggio Elo nella lista FIDE del gennaio 2011 con 2640 punti, che lo ha avvicinato al centesimo posto nella graduatoria mondiale e piazzato al primo posto in Africa."}
{"id": "2575617", "revid": "486946", "url": "https://it.wikipedia.org/wiki?curid=2575617", "title": "DSB Bank Nederland Bloeit", "text": ""}
{"id": "2575619", "revid": "1305772", "url": "https://it.wikipedia.org/wiki?curid=2575619", "title": "Get Up", "text": ""}
{"id": "2575622", "revid": "125242872", "url": "https://it.wikipedia.org/wiki?curid=2575622", "title": "Moadon Kaduregel Hapoel Haifa", "text": "Il Moadon Kaduregel Hapoel Haifa (in ebraico \u05de\u05d5\u05e2\u05d3\u05d5\u05df \u05db\u05d3\u05d5\u05e8\u05d2\u05dc \u05d4\u05e4\u05d5\u05e2\u05dc \u05d7\u05d9\u05e4\u05d4), noto semplicemente come Hapoel Haifa, \u00e8 una societ\u00e0 calcistica israeliana con sede nella citt\u00e0 di Haifa. Dal 2009 milita nella massima serie del campionato di calcio israeliano.\nCostituito il 24 aprile 1924, annovera nel proprio palmar\u00e8s la vittoria di un campionato nazionale (1998-1999), 4 Coppe d'Israele e una Supercoppa d'Israele. Dal 2014 disputa le partite interne nello Stadio Sammy Ofer di Haifa, dopo aver utilizzato per quasi sessant'anni lo stadio municipale Qiryat Eliezer. Il colore sociale \u00e8 il rosso.\nStoria.\nEsordi.\nLe origini del club risalgono ad un'associazione costituitasi ad Haifa nel 1924. Questo sodalizio prevedeva squadre di vari sport, oltre a ramificazioni sindacali quali la locale rappresentanza dell'Histadrut. Lo scopo dei soci era la fondazione della prima squadra di calcio del movimento operaio in Palestina, sul modello di altre squadre che rappresentavano gli operai nel resto del mondo. Secondo la ricostruzione pi\u00f9 attendibile, durante la Pasqua ebraica del 1924, il 24 aprile, si tenne la riunione fondativa del club, in una casa situata nel quartiere di Hadar di Haifa, alla presenza di 26 rappresentanti delle differenti autorit\u00e0. La riunione era presieduta da Yehoshua Sherpstein e Yair Aharony.\nIl 1\u00ba maggio 1924, il giorno della Festa del Lavoro, l'Hapoel Haifa batt\u00e9 per 3-1 una rappresentativa di operai ferroviari di Haifa. Nei primi anni della sua esistenza la compagine gioc\u00f2 varie amichevoli con squadre palestinesi, europee e del Medio Oriente (dato che la federcalcio nazionale non era ancora stata costituita, non si disputavano match ufficiali). All'inizio l'Hapoel Haifa fu incluso nell'unione Maccabi, l'unica federazione calcistica esistente all'epoca. Due anni dopo, per\u00f2, il club la lasci\u00f2 per fondare, insieme ad altri club, una nuova unione, l'Hapoel.\nNel 1928 fu costituita la federazione calcistica di Israele (IFA) e iniziarono a disputarsi partite ufficiali. Per i primi quattro anni si giocarono solo partite di coppa, cui si aggiunsero poi le partite di campionato. In questo periodo l'Hapoel Haifa non vinse molti trofei, ma fu uno dei club pi\u00f9 competitivi del paese. Nel 1932 si qualific\u00f2 per la prima volta per la finale della Coppa di Israele, contro la squadra della Polizia britannica. L'arbitro del match era britannico e alcune decisioni che assunse furono oggetto di controversia. Durante l'incontro, sul punteggio di 1-0 per l'Hapoel Haifa (gol di Yonah Stern), dopo alcune decisioni molto contestate dai calciatori dell'Hapoel, uno dei calciatori dell'Hapoel rub\u00f2 la coppa. Di conseguenza l'Hapoel fu squalificato dalla partita. Quell'anno cinque componenti della squadra dell'Hapoel facevano parte della selezione palestinese.\nAnni '50.\nNegli anni cinquanta, dopo la guerra arabo-israeliana del 1948, torn\u00f2 a disputarsi il campionato israeliano di calcio e l'Hapoel fin\u00ec terzo, alle spalle di e . Due anni dopo torn\u00f2 a giocarsi anche la coppa nazionale. Con l'istituzione dello stato di Israele, la squadra continu\u00f2 a rimanere ai vertici del calcio nazionale, senza per\u00f2 vincere trofei.\nAnni '60 e '70.\nNei primi anni '60 l'Hapoel era una squadra molto debole. Nel 1962-1963 concluse penultima in campionato e retrocesse sul campo, ma la federazione annull\u00f2 la retrocessione. Fu una svolta nella storia del club: la squadra, imbottita di giovani, inizi\u00f2 ad esprimere un ottimo calcio, che preluse ad un periodo d'oro per la squadra. Nel 1962-1963 vinse la Coppa di Israele battendo in finale per 1-0 il . Nelle annate seguenti concluse sempre il campionato nei primi tre posti e si qualific\u00f2 per la finale di coppa per altre tre volte. Tra i calciatori pi\u00f9 emblematici dell'epoca vi sono Abba Gindin, Yitzhak Englander, Yochanan Vollach e Roby Young. Si tratta di alcuni tra i calciatori israeliani pi\u00f9 forti degli anni '60 e '70, membri della nazionale di calcio israeliana per molti anni. Roby Young fu anche capitano della nazionale.\nNel 1974 l'Hapoel Haifa vinse nuovamente la Coppa di Israele. In questi anni i migliori calciatori della squadra iniziarono, per\u00f2, a lasciare il club. Clamorose furono le partenze di Englander e Vollach per gli arcirivali del Maccabi Haifa. Il secondo posto del 1975 fu solo un'illusione: di l\u00ec a poco la squadra croll\u00f2, fino alla grave crisi degli anni '80.\nAnni '80.\nNel 1981 l'Hapoel Haifa retrocesse per la prima volta in seconda divisione. Era sino a quel momento uno dei tre club, insieme a Maccabi Tel Aviv e Hapoel Tel Aviv, a non essere mai retrocesso dalla massima serie. Fu l'inizio del decennio peggiore nella storia del club. Neanche l'ingaggio di Peter Lorimer, che era stato uno dei pi\u00f9 validi calciatori del , come allenatore riusc\u00ec a risollevare la squadra e la sua avventura alla guida tecnica della compagine di Haifa dur\u00f2 solo alcuni mesi. La crisi dell'organizzazione sindacale Histadrut provoc\u00f2 una serie di problemi finanziari per il club, che si trov\u00f2 sull'orlo della bancarotta. Alla crisi amministrativa, con frequenti cambi dirigenziali, corrispondeva la crisi tecnica, con scarsi risultati sul campo. Verso la fine degli anni '80 tre ex calciatori del club, Yitzhak Englander, Avi Kaufman ed Efraim Gabay, rilevarono la propriet\u00e0 della societ\u00e0 tramite un'organizzazione esterna, sperando di salvarla dal fallimento, ma a causa della mancanza di risorse non riuscirono a saldare i debiti del club.\nAnni '90.\nNel 1992 la squadra torn\u00f2 in massima serie. In quell'anno si vocifer\u00f2 di un presunto uomo d'affari non meglio precisato che aveva assunto il controllo del club. Alla fine si scopr\u00ec che si trattava di Robi Shapira, imprenditore che aveva fatto le proprie fortune nel settore della pesca in Nigeria. Shapira invest\u00ec cospicue somme di denaro nel club e lo salv\u00f2 dal collasso finanziario. Il denaro fu utilizzato per acquistare numerosi calciatori di valore, ma la squadra non raccolse i risultati sperati e rimase una contendente per la salvezza in massima serie. Dopo una striscia di risultati negativi, nella stagione 1993-1994 Shapira decise di comprare ufficialmente il club dall'Histadrut. Nei primi anni della gestione Shapira arrivarono all'Hapoel Haifa molti calciatori e allenatori di primo piano, ma la bacheca rimase vuota e il sogno di vincere il campionato rimase tale.\nLe cose migliorarono nel 1997-1998, quando l'Hapoel Haifa, allenato da Eli Guttman, si classific\u00f2 terzo in massima serie. Nell'annata seguente la squadra fece ancora meglio: grazie ad un'impressionante serie di vittorie, si iss\u00f2 in vetta alla graduatoria, stabilendo un ampio margine di vantaggio sulle rivali. Esprimendo un calcio che era un perfetto connubio di tattica e gioco, l'Hapoel conserv\u00f2 il primo posto fino alla fine della stagione, ampliando il distacco dalle avversarie. Sabato 8 maggio 1999, alla 27\u00aa giornata, l'Hapoel Haifa sconfisse per 3-2 il Maccabi Tel Aviv, in quel momento secondo in classifica, allo Stadio Kiryat Eliezer, con doppietta di Oren Zeituni e gol di Oren Nissim, vincendo cos\u00ec il campionato per la prima volta nella sua storia.\nAnni 2000.\nLa stagione successiva a quella della vittoria del titolo fu deludente, essendosi conclusa con un anonimo settimo posto. Due calciatori fondamentali quali Liron Basis e Najwan Ghrayib furono ceduti, rispettivamente al Maccabi Tel Aviv e all'. I loro sostituti non si dimostrarono all'altezza e nella stagione 2000-2001 ci fu anche la partenza dell'allenatore Guttman. Il suo sostituto, Guy Levy, volle in squadra quattro stranieri: Alin Minteuan, Oleg Yel\u0161ev, Michael Anicic e Viktor Pa\u00e7o, che si unirono al veterano Dimitrij Ulianov. La squadra chiuse terza dopo aver vinto due volte il derby contro il Maccabi Haifa (3-0 e 3-1) e tre volte contro l'Hapoel Tel Aviv campione in carica (3-1 e 1\u20130 a Tel Aviv e 2-0 in casa ad Haifa).\nNell'estate del 2001 i media riportarono la notizia secondo cui Shapira aveva deciso di ridurre considerevolmente gli investimenti nel club. Il budget dell'Hapoel si fece notevolmente pi\u00f9 esiguo, le spese in programma furono ridotte e i calciatori pi\u00f9 forti furono ceduti. Il proprietario, infatti, aveva contratto debiti molto alti, che condussero il club sull'orlo di un nuovo fallimento. Alcuni beni della societ\u00e0 furono ipotecati a beneficio di un'azienda ittica olandese cui Shapira doveva del denaro. Venerd\u00ec 14 dicembre 2001 Shapira si suicid\u00f2 nella sua casa in Nigeria. Il tribunale di Haifa stabil\u00ec quindi che l'Hapoel Haifa sarebbe stato amministrato da liquidatori incaricati, in carica temporaneamente. Alla fine dell'annata 2001-2002 l'Hapoel retrocesse in seconda serie. Per quasi tre anni il club fu gestito da tre commissari liquidatori, che riuscirono a mantenere il club in seconda serie e continuare la ricerca di potenziali acquirenti del club.\nNel 2004 la squadra riusc\u00ec a tornare in massima divisione e fu acquistata da Yoav Katz, uomo d'affari israeliano residente negli USA. Nel 2004-2005 l'Hapoel gioc\u00f2 in massima serie, ma al termine di quella stagione cadde nuovamente in seconda divisione, dove rimase sino al 2008-2009. Nel 2009, vincendo il campionato di seconda serie, fece il proprio ritorno nella massima serie, in cui ottenne la salvezza nel 2009-2010. L'allenatore Nitzan Shirazi sostitu\u00ec Shlomi Dora nella stagione 2010-2011. Negli anni seguenti la squadra si \u00e8 mantenuta su buoni livelli, guadagnandosi la reputazione di compagine dove i giovani possono affermarsi anche in vista di trasferimenti successivi.\nNel 2005-2006 la squadra giovanile dell'Hapoel Haifa vinse il campionato nazionale, imponendosi poi come una delle squadre israeliane egemoni a livello giovanile.\nStrutture.\nStadio.\nDal 2014 il club disputa le partite interne nel moderno stadio polifunzionale Sammy Ofer, condividendo l'utilizzo dell'impianto coi rivali cittadini del Maccabi Haifa.\nOrganico.\nRosa 2020-2021.\n\"Aggiornata al 29 agosto 2020.\""}
{"id": "2575623", "revid": "1573940", "url": "https://it.wikipedia.org/wiki?curid=2575623", "title": "Chiesa della Sainte-Trinit\u00e9", "text": "La chiesa della Santissima Trinit\u00e0 (in francese \"\u00e9glise de la Sainte-Trinit\u00e9\") \u00e8 una chiesa parigina che sorge nel IX \"arrondissement\". Domina la place d'Estienne-d'Orves da cui parte la rue de la Chauss\u00e9e-d'Antin.\nDescrizione.\nL'edificio venne progettato dall'architetto Th\u00e9odore Ballu su commissione del Barone Haussmann nell'ambito dei lavori per la trasformazione di Parigi sotto il Secondo Impero. A dispetto del lusso dei suoi decori e della sua imponenza, la sua costruzione fu in realt\u00e0 piuttosto economica, richiedendo non pi\u00f9 di quattro milioni di franchi dell'epoca. Come la coeva chiesa di Saint-Augustin venne fatto un massiccio uso di pilastri in ghisa e ferro, realizzando un edificio dalle dimensioni imponenti (90 m di lunghezza, 34 di larghezza, 30 di altezza e un campanile di 65) con notevole risparmio di materiale. Tuttavia a differenza di Saint-Augustin l'uso del metallo non \u00e8 visibile, poich\u00e9 il costruttore pens\u00f2 di mascherarlo con un gran numero di decori e nicchie realizzando una facciata dallo stile vagamente rinascimentale.\nEsterno.\nL'edificio venne costruito a coronamento di una piccola piazza progettata da Jean-Charles Alphand. La facciata, riccamente decorata, \u00e8 ispirata al Rinascimento italiano, con delle nicchie che riprendono quelle della Basilica di San Giovanni in Laterano. Le statue e i decori illustrano i misteri della Trinit\u00e0 e i Padri della Chiesa che ne hanno difeso il dogma. Nella parte superiore della facciata sono rappresentate le quattro virt\u00f9 cardinali mentre ai quattro lati del \"beffroi\", ispirato al Rinascimento francese, sono raffigurati i simboli dei quattro evangelisti.\nInterno.\nL'edificio, a tre navate, senza transetto, si apre sul coro sopraelevato, fiancheggiato da dieci colonne che simboleggiano i Dieci Comandamenti.\nIl dipinto sopra il coro raffigura la Trinit\u00e0; sui muri i dipinti sono dell'epoca di Napoleone III (1852-1870).\nL'altare maggiore \u00e8 opera di Placide Poussielgue-Rusand (1824-1889).\nLe cappelle.\nTutte le cappelle sono ricchemente ornate da quadri, esse si trovano:\nEsistono altre due cappelle ai lati del coro, ma esse sono vietate al pubblico.\nOrgani a canne.\nOrgano maggiore.\nSull'ampia cantoria in controfacciata, si trova il grande organo a canne costruito da Aristide Cavaill\u00e9-Coll nel 1867-1968; a partire dal 1901, lo strumento venne restaurato e profondamente rimaneggiato, principalmente su richiesta di Olivier Messiaen, organista titolare dal 1931 al 1992. Infatti nel 1934 vennero aggiunti sette nuovi registri e aggiunte leve Barker alla trasmissione del positivo. Tra il 1962 e il 1965 venne elettrificata tutta la trazione dei registri, aggiunti altri otto registri e completamente rifatta la consolle, mentre durante i pi\u00f9 recenti lavori di restauro della chiesa, lo strumento \u00e8 stato completamente ripulito e revisionato. L'organo attualmente ha 60 registri su tre manuali e pedale.\nOrgano corale.\nSotto la prima arcata di sinistra dell'ultima campata della navata centrale, si trova un secondo organo a canne costruito da Aristide Cavaill\u00e9-Coll e destinato all'utilizzo durante le liturgie. Lo strumento, a trasmissione meccanica originale, ha 15 registri su due manuali e pedale."}
{"id": "2575625", "revid": "1543377", "url": "https://it.wikipedia.org/wiki?curid=2575625", "title": "Jinotepe", "text": "Jinotepe \u00e8 un comune del Nicaragua, capoluogo del dipartimento di Carazo."}
{"id": "2575626", "revid": "181699", "url": "https://it.wikipedia.org/wiki?curid=2575626", "title": "Chiesa della Trinit\u00e9", "text": ""}
{"id": "2575627", "revid": "486946", "url": "https://it.wikipedia.org/wiki?curid=2575627", "title": "Hapoel Tel Aviv F.C.", "text": ""}
{"id": "2575631", "revid": "466539", "url": "https://it.wikipedia.org/wiki?curid=2575631", "title": "Lastoni di Formin", "text": "I Lastoni di Formin o, secondo la dizione ladina, Lastoi de Formin sono un gruppo montuoso dolomitico facente parte del gruppo Croda da Lago - Cernera e posto al confine tra San Vito di Cadore e Cortina d'Ampezzo. Sono pi\u00f9 propriamente compresi nel sottogruppo della Croda da Lago e raggiungono la quota massima di 2.657 m (IGM).\nToponomastica.\nIl nome \"Lastoi\", secondo la locale parlata ladina, viene spesso impropriamente italianizzato in \"Lastoni\" o \"Lastroni\". Il toponimo si riferisce al vasto altopiano, declinante verso Nord, che guarda la Croda da Lago ed \u00e8 caratterizzato da terrazzamenti e lastronate rocciose ricoperti di ghiaie e detriti ed intervallati da brevi salti e fessurazioni.\nDetto tavolato presenta la maggiore elevazione (a volte indicata come \"Cima\" o \"Punta dei Lastoi\", 2.657\u00a0m) verso Sud-Ovest, dove sovrasta Forcella Giau (2.370\u00a0m), mentre si salda ad Est con la Cima Ambrizzola (2.715\u00a0m) mediante la Forcella Rossa (dei Lastoi, 2.462\u00a0m).\nSulla Val Costeana, ad Ovest, e verso Mondeval, a Sud, precipita bruscamente con ampie e verticali pareti rocciose particolarmente gradite agli arrampicatori per il loro breve accesso e le numerose vie di roccia di stampo sia classico che moderno. I diversi torrioni del massiccio hanno denominazioni di origine alpinistica; tra questi spicca per individualit\u00e0 lo \"Spiz de Mondeval\" (2.604\u00a0m), possente prua rocciosa che segna il termine a Sud-Est dei Lastoi sopra l'alpe omonima.\nConfini.\nI Lastoi de Formin non hanno mai rappresentato un particolare valore per San Vito o Cortina: sono privi di vegetazione d'alto fusto e neppure sono appetibili come pascolo, al contrario dei terreni del Giau che a lungo furono oggetto di contesa tra le due amministrazioni.\nMolto probabilmente per questo ancora ad oggi rimane incertezza sul reale tracciato degli originali confini: mentre il catasto demaniale riporta da tempo una linea di demarcazione che taglia in due il tavolato, l'originale confine pare fosse - pi\u00f9 ragionevolmente - lungo il filo delle bastionate rocciose, sulla sommit\u00e0 delle quali sono ancora evidenti varie demarcazioni.\nAd oggi, comunque, l'intero tavolato ricade nel territorio di San Vito. Ad Ovest si salda in ogni caso la Muraglia del Giau, antica e nota opera confinaria, ancora contrassegnata presso la parete rocciosa con gli antichi stemmi (oggi cementati per evitare ulteriori furti, come gi\u00e0 accaduto per quelli ai piedi della Gusela).\nAi piedi della scogliera, a circa un'ora e mezza dalla statale, \u00e8 visibile il cippo di confine n\u00ba 10, con lo Scudo di Casa d'Asburgo in marmo bianco e il Leone di San Marco in pietra di Castellavazzo.\nAccessibilit\u00e0.\nLa maggiore sommit\u00e0 dei Lastoi \u00e8 facilmente raggiungibile mediante una non lunga deviazione dal sentiero (contrassegnato CAI nr.435) che attraversa Forcella Rossa; la traccia \u00e8 piuttosto evidente e rimarcata da numerosi ometti; particolare attenzione va eventualmente fatta in caso di nebbia per la mancanza di grandi punti di riferimento e la possibilit\u00e0, fuori tracciato, di incappare in qualche profonda fenditura, specie col terreno innevato.\nLa leggenda di Merisana.\nLeggenda narra che da queste parti, il giorno delle nozze di \"Merisana\", la regina dei Lastoi, con \"R\u00e8j de Rai\u00e9s\" (re dei raggi), il sovrano dei piani dell'Antelao, dai fiori e fronde loro donati dai sudditi nacque il larice. Le giovani foglie che germogliano in primavera sui larici altro non sono che il velo di sposa di Merisana che, posato dalla regina sui rami secchi dell'albero, lo fa rifiorire in primavera."}
{"id": "2575633", "revid": "181699", "url": "https://it.wikipedia.org/wiki?curid=2575633", "title": "\u00c9glise de la Sainte-Trinit\u00e9", "text": ""}
{"id": "2575634", "revid": "36426", "url": "https://it.wikipedia.org/wiki?curid=2575634", "title": "Le vite dei pi\u00f9 eccellenti pittori, scultori e architettori", "text": ""}
{"id": "2575639", "revid": "767487", "url": "https://it.wikipedia.org/wiki?curid=2575639", "title": "San Marcos (Nicaragua)", "text": "San Marcos \u00e8 un comune del Nicaragua facente parte del dipartimento di Carazo."}
{"id": "2575641", "revid": "124123", "url": "https://it.wikipedia.org/wiki?curid=2575641", "title": "Bino Binazzi", "text": "Biografia.\nBino Binazzi nasce ad Figline Valdarno nel 1878. Frequenta il liceo ad Arezzo e poi l'Istituto di studi superiori a Firenze, ma a seguito di varie disavventure finanziarie della famiglia deve proseguire i suoi studi da autodidatta. Oppresso dalle difficolt\u00e0 economiche, per vivere inizia a insegnare presso vari collegi di Firenze, Torino, Roma e di altre citt\u00e0 italiane.\nNel 1907 pubblica la sua prima raccolta di versi, \"Eptacordo\", cui seguono nel 1909 \"Canti sereni\", nel 1910 \"Turbini primaverili\" e nel 1911 \"Oltre il dolore\", opere di stile carducciano e pascoliano, ma ideate da una personalit\u00e0 autonoma, insofferente alle scuole. A partire dal 1914 collabora a \"La Tempra\" di Renato Fondi.\nIn seguito Binazzi abbandona l'insegnamento e si dedica al giornalismo culturale. Diventa redattore del \"Fieramosca\" di Firenze e poi del \"Giornale del mattino\" di Bologna, dove appoggia la campagna interventista dopo essere entrato in contatto col movimento futurista fiorentino. Assiduo dei caff\u00e8 \"Giubbe Rosse\" e \"Paszkowsky\", storici luoghi di aggregazione delle avanguardie letterarie e artistiche fiorentine, Binazzi diventa amico di Aldo Palazzeschi, di Ardengo Soffici e di Giovanni Papini. La frequentazione dell'ambiente futurista fiorentino proietta l'opera di Binazzi nei fermenti a lui contemporanei.\nNel 1916 a Bologna fonda con il poeta futurista Francesco Meriano \"La Brigata\", periodico aperto alla cultura d'oltralpe. Alla fine della Grande Guerra inizia a collaborare al \"Resto del Carlino\" pubblicando articoli di critica letteraria. Nel 1919 pubblica presso Vallecchi \"La via della ricchezza\" considerata la sua opera pi\u00f9 significativa, intrisa di visioni sulla tragicit\u00e0 della guerra e dell'esistenza. Nel 1920 inizia a collaborare alla rivista bolognese \"I Mediterranei\".\nNei primi anni '20 aderisce al fascismo, ma per allontanarsene subito dopo l'assassinio di Matteotti. Nel 1928 cura per Vallecchi la riedizione dei \"Canti Orfici\" di Dino Campana, bench\u00e9 la casa editrice gli abbia affidato la curatela senza il permesso del poeta di Marradi, in quel periodo ricoverato in manicomio.\nSempre pi\u00f9 isolato dall'ambiente letterario e artistico, oppresso da insuperate difficolt\u00e0 economiche e consumato da lunga e penosa malattia, Binazzi muore a Prato nel 1930.\nLa sua produzione poetica \u00e8 stata pubblicata postuma, nel 1934, nella raccolta \"Poesie\", con l'introduzione di Ardengo Soffici. Postuma anche la pubblicazione \"Antichi, moderni e altro\", del 1941, dove sono raccolti i saggi critici su Dino Campana e su Italo Svevo."}
{"id": "2575642", "revid": "709565", "url": "https://it.wikipedia.org/wiki?curid=2575642", "title": "Urago Mella", "text": "Il quartiere di Urago Mella si trova nella Circoscrizione Ovest della citt\u00e0 di Brescia.\nGeografia fisica.\nIl quartiere cartograficamente si divideva in pi\u00f9 zone data l'elevata estensione e densit\u00e0 abitativa. Al suo interno infatti si trovavano vari sotto-quartieri come \"Pendolina\", posto nella parte settentrionale, o come il \"quartiere Cesare Abba\", che ne delimita invece la parte sud-occidentale.\nCon la nascita del quartiere Chiusure, Urago si vede assegnare solo la parte settentrionale del proprio territorio.\nUrago Mella prende il nome dal fiume che ne delimita il fianco orientale, appunto il Mella, e lo separa dai quartieri di San Bartolomeo e Sant'Eustacchio, mentre a nord confina con i territori extra comunali di Collebeato.\nA sud confina con il quartiere Chiusure, che prende il nome dall'omonima via cittadina, mentre il colle Sant'Anna \u00e8 il confine naturale ad occidente con il quartiere \"Villaggio Badia\".\nStoria.\nUrago Mella era ai tempi dell'antica Roma conosciuto per essere un guado sul fiume Mella, da qui sembra proprio derivare il nome: \"davanti al fiume\". \u00c8 accertato il fatto che Re Desiderio, Re d'Italia dal 756 al 774, vi stabil\u00ec la propria dimora quando passava per la citt\u00e0.\nAlla fine del XVIII secolo il borgo conteneva 200 persone ed era inserito nella quadra di Nave, fino alla definitiva annessione a Brescia nel 1805.\nInserito nel contesto cittadino col passare degli anni, la popolazione residente aument\u00f2 sempre di pi\u00f9, grazie anche all'annessione di quartieri contigui e pi\u00f9 piccoli come quello di \"Fiumicello Urago\" nel 1867.\nIl picco dello sviluppo, che sino ad allora era costante, si ha in epoca moderna a partire dagli anni sessanta, grazie anche all'intervento dell'edilizia popolare.\nDal 1924 \u00e8 presente la banda parrocchiale denominata \"Corpo Bandistico Urago Mella\"."}
{"id": "2575646", "revid": "1543377", "url": "https://it.wikipedia.org/wiki?curid=2575646", "title": "Romolo Venucci", "text": " Pass\u00f2 l'intera sua vita nella citt\u00e0 di Fiume, che nel corso del XX secolo cambi\u00f2 pi\u00f9 volte la propria appartenenza statale.\nVita e opere.\nLa vita di Romolo Venucci pu\u00f2 essere identificata come un paradigma della citt\u00e0 di Fiume e dei suoi cambiamenti nel corso del XX secolo. Egli infatti nacque suddito ungherese, per divenire cittadino dello Stato dannunziano, quindi del Libero Stato di Fiume, poi italiano, infine jugoslavo, nella Repubblica federata croata.\nIl padre - Antal Wnoucsek - era un ufficiale dell'esercito austroungarico, trasferitosi dalla natia P\u00e9cs a Fiume, dove spos\u00f2 Anna Maria Rostand, di famiglia di ascendenze franco-slovene. In famiglia la coppia parlava in ungherese, tedesco e fiumano con i propri sei figli. Romolo studi\u00f2 nelle scuole ungheresi di Fiume, diplomandosi poi all'Accademia d'Arte di Budapest, ove risiedette dal 1923 al 1928.\nNel periodo fra le due guerre mondiali, cambi\u00f2 il proprio cognome di ascendenza ceca in \"Venucci\", riconoscendosi con convinzione come italiano.\nFin dal periodo dell'accademia, Romolo Venucci si fece conoscere per le sue opere, che adottavano i linguaggi moderni in voga nell'Europa artistica di avanguardia, in special modo il cubismo. Fra il 1927 e il 1928 venne chiamato ad affrescare la nuova Chiesa dei Cappuccini, mentre fra il 1933 e il 1934 scolp\u00ec gli angeli della facciata della Chiesa di Cosala (un quartiere di Fiume).\nAl termine della guerra, Venucci decise di non separarsi dal proprio \"milieu\", preferendo rimanere a Fiume nonostante la grande maggioranza della popolazione italiana decidesse di abbandonare la citt\u00e0, assegnata alla Jugoslavia di Tito.\nPer un breve periodo insegn\u00f2 disegno presso la Casa di Cultura \"Vladimir Schwalba-Vid\" all'interno dello storico Palazzo del Governo, venendo per\u00f2 licenziato per la scarsa conoscenza della lingua croata.\nVenucci si impieg\u00f2 quindi nelle strutture educative della minoranza italiana: dal 1947 insegn\u00f2 educazione artistica nelle scuole elementari \"Gelsi\" e \"Belvedere\", nonch\u00e9 Storia dell'Arte e Storia della Musica al Liceo di lingua italiana. Organizz\u00f2 poi - a far data dal 1957 - una serie di corsi di disegno e pittura per il Circolo Italiano di Cultura, creando una scuola locale che sforn\u00f2 alcuni interessanti artisti come Mauro Stipanov, Gianfranco Miksa e Bruno Paladin e le pittrici Loretta Janko ed Erna Toncinich, divenuta critico d'arte e storico dell'opera del Venucci.\nNel contempo, Venucci percorse un proprio personalissimo tragitto, influenzato da tutti i principali fenomeni artistici dell'epoca: l'impressionismo e l'espressionismo negli anni venti, il gi\u00e0 citato cubismo e il futurismo negli anni trenta, l'astrattismo negli anni settanta fino ad un ritorno al realismo nell'ultimo periodo della sua vita, abbinato ad un accentuato colorismo.\nRomolo Venucci mor\u00ec a Fiume il 3 agosto del 1976.\nFortuna critica.\nPer una serie di circostanze storiche e personali, fra le quali va segnalata l'appartenenza di Venucci ad una minoranza etnica in uno Stato non integrato con i principali flussi artistici europei dell'epoca, le opere di Romolo Venucci fino agli anni novanta del XX secolo vennero pochissimo ricordate o segnalate, cos\u00ec come il suo nome difficilmente varc\u00f2 gli angusti limiti della sua citt\u00e0 natale.\nGrazie ad un'importante donazione - avvenuta nel 1989 - della vedova Margherita al Museo di Arte Moderna e Contemporanea di Fiume, nel 1993 venne organizzata una retrospettiva dedicata a Romolo Venucci, seguita poi nel 1996 da una monografia che presentava tutte le opere conservate a Fiume in collezioni private e pubbliche.\nAttualmente, all'interno del Museo di Arte Moderna e Contemporanea di Fiume un'intera sala \u00e8 dedicata a Romolo Venucci, finalmente consona all'importanza dell'artista."}
{"id": "2575647", "revid": "95582258", "url": "https://it.wikipedia.org/wiki?curid=2575647", "title": "Adra", "text": ""}
{"id": "2575650", "revid": "690118", "url": "https://it.wikipedia.org/wiki?curid=2575650", "title": "Colonnella", "text": "Colonnella (\"Cul\u0259nnell\u0259\" in dialetto locale) \u00e8 un comune italiano di abitanti della provincia di Teramo in Abruzzo, facente parte della unione dei comuni Citt\u00e0 Territorio-Val Vibrata.\nGeografia fisica.\nNel \"Dizionario Geografico ragionato del Regno di Napoli\" di Lorenzo Giustiniani, pubblicato nel 1797, viene cos\u00ec descritta: \"Colonnella, terra in Abruzzo Ultra, in provincia di Teramo, in diocesi di Campli. Ella si appartiene allo Stato di Atri, che \u00e8 Regno, vedesi in alta collina, distante dal mare due miglia, e diciotto dalla citt\u00e0 di Teramo. L'aria che vi si respira \u00e8 molto salubre e gode di un orizzonte sorprendente, dominando gran parte dello Stato Pontificio. In quelle vicinanze vi fu la citt\u00e0 di Truento, eretta dai Liburni, con 50 torri\".\nIl territorio di Colonnella \u00e8 situato nella Val Vibrata. A nord confina con il comune marchigiano di Monteprandone, ad est con il comune di Martinsicuro, a sud con Alba Adriatica e ad ovest con i comuni di Controguerra e Corropoli.\nNella classificazione sismica della protezione civile \u00e8 identificato come \"Zona 3\", cio\u00e8 zona a sismicit\u00e0 bassa, mentre nella classificazione climatica \u00e8 contrassegnato come \"Zona D\".\nIl territorio di Colonnella \u00e8 suddiviso in nove contrade: il Centro capoluogo, Civita, Giardino, Riomoro, San Giovanni, San Martino, Sant'Angelo, Vallecupa e Vibrata. A queste si aggiunge la piccola contrada Isola, che prende il nome da un'isola oggi scomparsa nel vecchio letto del fiume Tronto; nel 1930, a seguito di interventi idraulici di sistemazione dell'alveo, \u00e8 stata \"tagliata fuori\" dal resto del territorio comunale ed oggi si estende completamente sul lato marchigiano del fiume.\nStoria.\nEpoca antica e romana.\nNel territorio di Colonnella sorgeva anticamente la citt\u00e0 liburnica di Truentum, descritta da Plinio il Vecchio nella sua Naturalis historia e collocata dagli studiosi sull'attuale Colle della Civita. Ma tracce archeologiche del periodo romano sono sparse su tutto il territorio di Colonnella e tra di esse sicuramente le meglio conservate sono le antiche cisterne romane.\nMedioevo.\nCon la caduta dell'Impero romano d'Occidente, l'Abruzzo teramano pass\u00f2 sotto il controllo degli Ostrogoti; durante la Guerra gotica, che li vide scontrarsi con l'Impero bizantino per il controllo dell'Italia, l'antica Truentum nel 537-538 sub\u00ec le devastazioni delle truppe bizantine di Giovanni il Sanguinario. Dopo pochi decenni, intorno al 580, la citt\u00e0 ed il suo porto vennero nuovamente sconvolti dall'arrivo dei Longobardi. Gli scampati della citt\u00e0, ormai definitivamente abbandonata, ricostruirono poco pi\u00f9 in alto, sulla collina dell'attuale frazione della Civita, un insediamento chiamato \"Civitas Tomacchiara\" e, presso la foce del Tronto, \"Torri a Tronto\". Tuttavia le incursioni e l'insicurezza di quei tempi bui spinsero le popolazioni dei due villaggi sempre pi\u00f9 nell'entroterra e, spianando la pi\u00f9 alta delle colline circostanti, queste fondarono l'attuale insediamento del capoluogo. Colonnella \u00e8 sorta quindi dall'incastellamento di queste due popolazioni, che mantennero la divisione in due diverse parrocchie: quella di San Biagio, anticamente occupante la parte pi\u00f9 orientale dell'insediamento, e quella dei Santi Cipriano e Giustina, l'unica oggi sopravvissuta.\nColonnella venne cos\u00ec inclusa dai Longobardi nel gastaldato, poi contea, di Aprutium, suddivisioni amministrative del Ducato di Spoleto. A questo lungo periodo risalgono le prime citazioni documentarie del paese: nel \"Chronicon farfense\", una raccolta di atti e documenti dell'abbazia di Farfa che vanno dall'anno 705 al 1100 circa, compaiono infatti i toponimi \"Curtem S. Maria in \"Columnelle\"\" e \"Curtem de \"Columelli\"\", citati in documenti datati dal 936 al 962.\nDal 1009 i Normanni iniziarono a sbarcare sulle coste della Puglia, formalmente dominio bizantino, conquistando rapidamente la Sicilia e tutto il meridione. Arrivati in Abruzzo, per dissidi tra i capi condottieri ed anche a causa della scomunica loro inflitta da Gregorio VII, l'avanzata delle truppe di Roberto il Guiscardo si blocc\u00f2 sul Tronto, includendo cos\u00ec Colonnella nel Regno di Sicilia e segnando un confine che sarebbe rimasto immutato fino al 1861.\nNel \"Catalogus baronum\" del 1167-1168 viene citata come feudo tenuto a fornire due militi, appartenente a due baroni normanni che da esso prenderanno il nome, Guglielmo \"Colonnellus\" e suo fratello Giacomo.\nSotto il dominio degli Angioini nel 1279, Colonnella venne data in feudo ad Amelio de Agoto Courban, insieme a Nereto, Gabiano, Torri a Tronto e Montorio a mare. Inoltre, da un censimento di tutti i feudatari del giustizierato d'Abruzzo Ultra, ordinato da re Carlo I d'Angi\u00f2, risultavano beneficiari di diritti feudali Jacopo e Guiglielmo Cacciaguerra (feudatario anche di Controguerra, che da questa famiglia probabilmente prende il nome), Rainalduccio di Guiglielmo di Fano e Francesco di Berardo. In un capitolare dello stesso re Carlo I del 1282, nel quale si identificano i punti strategici ed i passi ai confini del Regno, Colonnella viene designata come \"Passo\", ovvero posto fisso di dogana, nella provincia \"Ultra flumen Piscaria\". Carlo III di Napoli, per punire il barone Amelio de Agoto III per l'appoggio al suo rivale Luigi I d'Angi\u00f2, gli confisc\u00f2 Colonnella e gli altri suoi feudi a favore della Corona, per poi venderli nel 1385 al libero comune di Ascoli per 14.000 ducati d'oro. Colonnella rimarr\u00e0 cos\u00ec sotto il dominio ascolano per circa 150 anni.\nRinascimento.\nSotto il regno di Carlo V, a causa dell'appoggio concesso da Ascoli alle truppe francesi di Lautrec, nel 1529 Colonnella torna definitivamente al Regno di Napoli e viene concessa per 200 ducati al barone spagnolo Benedetto Rosales; il barone riusc\u00ec a mantenere il dominio sul feudo nonostante i tentativi diplomatici degli Ascolani, fino a quando, ormai vecchio, venne trucidato dai briganti nel suo palazzo nell'anno 1583. In questo periodo crebbe l'importanza del paese come baluardo del confine con lo Stato della Chiesa, come testimoniano il torrione e l'annessa casa doganale (oggi in territorio martinsicurese) costruite nel 1547. Nonostante il ritorno al Regno, dal punto di vista ecclesiastico Colonnella apparteneva ancora alla Diocesi di Fermo, per venire poi aggregata da Sisto V, nel 1571, alla neocostituita Diocesi di Ripatransone.\nIn questo periodo imperversavano, tra il Regno e la Marca, bande di fuorilegge, tanto potenti da attaccare e conquistare interi castelli. I vicer\u00e9 spagnoli reagirono imponendo taglie ed ordinando a tutte le universit\u00e0 di arruolare ed armare milizie civiche per battere a tappeto il territorio. Oltre alle famose bande del Curtieto e dello Sciarra, a cavallo tra i due stati ne operava una costituita da soli colonnellesi guidati dal nobile decaduto Giulio Cesare Rosales. Costui era fratello del Signore di Colonnella e venne quindi indultato nel 1582 per intercessione del Duca di Atri. Ma l'anno successivo, quando il brigante colonnellese Forte Di Maulo, suo compagno, venne catturato dai papalini, il Rosales riun\u00ec la sua banda ed assal\u00ec presso Civitella i miliziani che stavano consegnando il Di Maulo alle autorit\u00e0 spagnole. Messo cos\u00ec nuovamente al bando con una taglia di mille ducati sulla testa, venne infine catturato e giustiziato in Ascoli nel 1588.\nNel 1602, Colonnella fu venduta dal genero del barone Rosales ad Andrea Matteo Acquaviva, Duca di Atri e Principe di Caserta.\nNel 1640 fu nuovamente venduta per 23.131 ducati a Diana di Capua, ma gi\u00e0 pochi anni dopo torn\u00f2 agli Acquaviva che, acquistando molti altri paesi della Val Vibrata, amplieranno il potente Ducato di Atri.\nEpoca moderna.\nCon l'estinzione del casato degli Acquaviva, nel 1775 i feudi del ducato passarono allo Stato allodiale di Atri, ovvero sotto il diretto controllo della Corona. Alla fine del \u2018700 anche il Regno di Napoli fu scosso dalle idee della Rivoluzione francese; dal 18 giugno 1796 il sistema fortificato sul Tronto, imperniato su Civitella e del quale Colonnella era punto nevralgico, venne rafforzato per resistere all'avanzata delle truppe francesi. Travolte le difese, queste occuparono la Val Vibrata, ma nel dicembre del 1796 scoppi\u00f2 fulminea, a Colonnella, la rivolta della popolazione; il ponte di barche sul Tronto venne distrutto e con vere e proprie operazioni di guerriglia vennero tese imboscate ed i soldati francesi furono catturati e seviziati. Con l'arrivo, per\u00f2, della colonna francese del generale Planta, Colonnella venne riassoggettata e terribilmente saccheggiata; per rappresaglia la sede dell'Universit\u00e0 (il Comune nell'ordinamento del Regno di Napoli) fu incendiata, con la perdita dell'archivio pubblico.\nNel 1806 Ferdinando IV fugg\u00ec in Sicilia ed i francesi conquistarono Teramo e la fortezza di Civitella del Tronto. Napoleone insedi\u00f2 suo fratello Giuseppe Bonaparte prima e suo cognato Gioacchino Murat poi sul trono di Napoli; quest'ultimo eman\u00f2 subito una serie di riforme volte a modernizzare lo stato: il 2 agosto 1806 vennero abolite le Universit\u00e0 ed anche Colonnella divenne cos\u00ec un Comune, governato ora da una giunta di Decurioni, di et\u00e0 non inferiore a 21 anni, estratti a sorte tra i possidenti del paese, i quali eleggevano il Sindaco.\nIl movimento di resistenza all'invasore fu messo su da bande di cosiddetti briganti, che guidati dai fratelli Ciammarichella avevano costituito un gruppo di rivoltosi detto gli \u201cinsorgenti\u201d. Questi sostenitori del Re di Borbone in esilio contro i \u201cFrancesi giacobini\u201d corruppero quattro guardie civiche, che lasciarono aperte le porte del borgo; fecero cos\u00ec irruzione a Colonnella, a quel tempo amministrata dal Sindaco Giuseppe Castagna, e la saccheggiarono abbandonandosi ad eccidi e vendette. Riavutesi dalla sorpresa, nei giorni seguenti le autorit\u00e0 comunali ed i militari si attivarono in una spietata caccia ai briganti, inseguendo i briganti nella vicina Corropoli ed in tutta la Val Vibrata fino a ricacciare i superstiti sulle montagne del teramano e del vicino ascolano.\nTra le bande che imperversavano in quel periodo si ricordano quella dello Sciabolone, del Piceno, la banda dei fratelli Ciammarichella e la banda di Nicom\u00ec, gi\u00e0 garzone dei Ciammarichella. Tra i molti briganti che operavano nel territorio di Colonnella, sono pervenuti i seguenti nomi: Sante Sgaliffa, Pietro Cesarini, Francesco Di Giuseppe, Giuseppe e Vincenzo Paolucci, Emidio Pecoraro, Ventura Piccioni, Giacomo e Giovanni Pistoferri, Claudio, Lorenzo e Vincenzo Di Saverio, Gioacchino Silimperi.\nDopo il Congresso di Vienna Colonnella ritorn\u00f2 all'interno del regno borbonico e amministrativamente venne inclusa nell'Abruzzo Ulteriore Primo, corrispondente all'odierna Provincia di Teramo fino al fiume Pescara, e segu\u00ec le sorti del Regno, fino allo sbarco di Garibaldi in Sicilia e la conseguente conquista di Napoli, avvenuta l'8 settembre 1860. Partecip\u00f2 al plebiscito del 21 ottobre 1860, che proponeva l'annessione al Regno d'Italia e che si concluse per la Provincia di Teramo con 15.113 \u201csi\u201d e soli 165 \u201cno\u201d.\nDall'Unit\u00e0 d'Italia ad Oggi.\nL'11 ottobre 1861 il Sindaco Giuseppe Marzi e la Giunta, composta dagli assessori Filippo Castagna, Michele Crescenzi, Achille Castagna e Giovanni Barnabei, deliberarono: \"Considerando che la solenne rimembranza del Plebiscito dei 21 ottobre 1860, avvenuto in ciascun comune di queste province meridionali, deve essere solennizzata con ogni pompa, cos\u00ec questa Giunta delibera che sia celebrata una festa civile in questo Comune nel d\u00ec 21 corrente, anniversario dei voto popolare per l'Unit\u00e0 d'Italia sotto lo scettro dell'immortale Vittorio Emanuele\".\nAl primo censimento del neonato Regno d'Italia, la popolazione di Colonnella ammontava a 3.809 abitanti, dei quali 55 erano elettori. Il Comune nel 1862 affront\u00f2 il secolare problema della viabilit\u00e0 sul Tronto, avviando la progettazione e la costruzione di un ponte in muratura in sostituzione del \u201cponte a battelli\u201d. Si cur\u00f2 l'istruzione pubblica nel capoluogo e nelle frazioni. Si adeguarono in senso moderno le strade per Controguerra, Martinsicuro e Tortoreto. Si cominci\u00f2 ad affrontare il problema del rifornimento idrico. Nel contesto dell'opera di risanamento del centro storico, nel 1867 venne demolita la vecchia chiesa di San Leopardo, situata in Largo Palazzo, trasferendo definitivamente i servizi religiosi nella chiesa parrocchiale dei Santi Cipriano e Giustina. Nel centro storico si provvide alla realizzazione della cosiddetta \"Strada nuova\", ovvero l'attuale via Belvedere, che permise un comodo accesso alla piazza principale del paese. Allo stesso periodo (1873) risale il primo sistema di illuminazione pubblica a petrolio, sostituito da uno a gas nel 1900 ed infine da uno elettrico nel 1913.\nNel 1911 a Colonnella venne fondata da Primo Bruno Volpi la Rivista Adriatica. Nel nuovo secolo continu\u00f2 l'opera di modernizzazione, soprattutto grazie al sindaco Massimo Cincol\u00e0, vero artefice dell'attuale assetto urbanistico di Colonnella. Un nuovo slancio nella realizzazione delle opere pubbliche si ebbe con il podest\u00e0 Francesco Franchi. A lui si devono il monumento ai caduti in piazza Garibaldi (1936), con i nomi dei 76 caduti del primo conflitto mondiale e dei 51 del secondo, e la nuova scuola elementare (1938), entrambi inaugurati alla presenza di Pietro Badoglio. Tra le altre cose, Cincol\u00e0 affront\u00f2 anche il problema dello stemma del comune e nella relativa delibera del 27 novembre 1930 affermava: \"Il nostro Comune da tempo immemorabile fa uso di uno stemma rappresentato da uno scudo avente in basso due ramoscelli di alloro incrociati e nel mezzo una colonna sorgente su tre punte raffiguranti i tre colli (Civita, centro abitato, colle Marzio) e sul colle Civita sorgeva l'antica citt\u00e0 di Truentum distrutta nel 565 dai Bizantini guidati da Giovanni, nipote di Bellisario e inviato nel Piceno a combattere i Goti e distruggere le citt\u00e0 loro amiche; riteniamo, in mancanza di documenti probatori in possesso di questo municipio, per essere stato l'archivio comunale distrutto nella invasione francese dei 1809, che l'uso antico del suddetto stemma ne sanziona la legittimit\u00e0 dell'assunzione e del possesso\".\nIl paese pat\u00ec le distruzioni della Seconda guerra mondiale, soprattutto nella frazione di Martinsicuro, che sub\u00ec ripetuti bombardamenti dei due ponti sul Tronto, con perdite tra i civili. I colonnellesi caduti servendo la Patria furono invece 54: 30 militari del Regio Esercito (di cui 5 Reali Carabinieri), 20 della Regia Marina, 1 della Regia Aeronautica, 2 Camicie Nere della Milizia Volontaria per la Sicurezza Nazionale e 1 dell'Esercito Nazionale Repubblicano. Addirittura tre marinai colonnellesi, imbarcati sullo stesso incrociatore leggero \"Da Barbiano\", trovarono la morte insieme nell'affondamento della nave il 13 dicembre del 1941.\nCon la proclamazione della Repubblica e le prime elezioni a suffragio universale, nel 1946 le sinistre conquistarono il potere. Negli anni del boom economico, il rapido sviluppo demografico ed economico della frazione di Martinsicuro inaspr\u00ec la rivalit\u00e0 con il capoluogo. Quando il numero degli abitanti di Martinsicuro super\u00f2 quello del capoluogo, la situazione degener\u00f2, sfociando in tafferugli durante le sedute del consiglio comunale. Infatti la maggioranza consiliare del Comune era ormai detenuta dai rappresentanti della frazione e si inizi\u00f2 ad ipotizzare lo spostamento della sede comunale nella frazione ed addirittura il cambiamento del nome del Comune. La popolazione del capoluogo si mobilit\u00f2 e, attenendosi alle leggi in vigore, chiese la divisione territoriale, che ottenne nel 1963; Martinsicuro e Villa Rosa vennero staccate da Colonnella per formare il Comune di Martinsicuro.\nSimboli.\nLo stemma e il gonfalone del comune di Colonnella sono stati concessi con decreto del presidente della Repubblica del 26 aprile 1981.\nSociet\u00e0.\nEvoluzione demografica preunitaria.\nDal \"Catalogus baronum\", primo censimento del Regno di Napoli voluto dai Normanni, risulta che il feudo di Colonnella era tenuto a fornire al Re due militi; poich\u00e9 ogni villaggio doveva equipaggiare e mantenere un armigero (con il suo seguito) ogni 24 fuochi, si deduce che all'epoca il paese contasse circa 220 abitanti. Furono poi gli Aragonesi ad introdurre sistematici rilevamenti demografici per fini fiscali. Sono quindi disponibili i seguenti dati:"}
{"id": "2575652", "revid": "287204", "url": "https://it.wikipedia.org/wiki?curid=2575652", "title": "Regno di Cartalia-Cachezia", "text": "Il Regno di Cartalia-Cachezia o Kartli-Kakheti (in georgiano: \u10e5\u10d0\u10e0\u10d7\u10da-\u10d9\u10d0\u10ee\u10d4\u10d7\u10d8\u10e1 \u10e1\u10d0\u10db\u10d4\u10e4\u10dd) venne creato nel 1762 tramite l'unificazione dei due regni georgiani di Cartalia e Cachezia, gi\u00e0 esistenti in modo indipendente fin dalla disintegrazione del regno georgiano unificato nel XV secolo.\nStoria.\nStoricamente, la Cartalia era la principale entit\u00e0 statale dell'area caucasica corrispondente all'attuale Georgia ma, in quel tempo, essa veniva ad indebolirsi molto pi\u00f9 a causa delle invasioni persiane che dai regni confinanti ad oriente. I re di Cachezia divennero dunque i governatori del nuovo regno e Telavi, la loro capitale, divenne la capitale del nuovo Stato. L'unificazione non imped\u00ec all'Impero persiano di aggredire con le sue invasioni la Georgia e, verso la fine del XVIII secolo, il Regno di Kartli-Kakheti, attaccato in modo continuato, venne quasi del tutto devastato.\nCercando protezione da questi attacchi, nel 1783 il re Eraclio II concluse con la Russia il trattato di Georgievsk, sancendo il protettorato russo per quanto riguardava la difesa del suo regno. Tuttavia, Eracle II riusc\u00ec con successo a mantenere l'autonomia di governo interna.\nIl 14 gennaio 1798, a Eracle successe il figlio primogenito, Giorgio XII (1746-1800) il quale a sua volta, il 22 febbraio 1799, riconobbe il suo figlio primogenito Davit (1767-1819) erede al trono. Nello stesso anno, truppe russe vennero dislocate nella regione. In base all'articolo VI del trattato del 1783, l'imperatore Paolo I riconosceva Davide quale erede al trono, il 18 aprile 1799. Viene per\u00f2 ad accendersi la lotta per il potere tra i tanti figli del re Giorgio e quelli di suo padre, avendo Eracle II cambiato l'ordine di successione, plagiato dalla sua terza moglie, la regina Darejan (Darya), che cercava di favorire al trono i suoi fratelli pi\u00f9 giovani.\nLo sconvolgimento dinastico che ne risult\u00f2 spinse re Giorgio a chiedere segretamente allo zar Paolo di invadere il regno di Kartli-Kakheti, sottomettere i Bagrationi e amministrare il regno da San Pietroburgo, a condizione che a Giorgio e ai suoi discendenti fosse concesso il permesso di continuare a regnare nominalmente.\nLa continua pressione persiana spinse di nuovo Giorgio XII a richiedere l'intervento russo. Paolo, pur esitante, accett\u00f2 questa offerta, ma prima che i negoziati portassero a una conclusione mut\u00f2 idea, annettendo Kartli-Kakheti alla Russia e deponendo la dinastia dei Bagrationi tramite un decreto del 18 dicembre 1800. Paolo stesso venne poco dopo assassinato. Si disse che il suo successore, l'imperatore Alessandro I, pensava di revocare l'annessione a favore di un erede bagratide, ma essendosi trovato nell'incapacit\u00e0 di identificare un probabile pretendente al trono che potesse mantenere la corona, il 12 settembre 1801 rese definitiva l'annessione. Nel frattempo, il re Giorgio moriva (28 dicembre 1800), prima di potersi rendere conto di aver perso il suo trono. Verso l'aprile successivo, le truppe russe presero il controllo dell'amministrazione della regione e nel febbraio 1803 David Bagrationi venne scortato dalle truppe russe da Tbilisi a San Pietroburgo."}
{"id": "2575656", "revid": "104458", "url": "https://it.wikipedia.org/wiki?curid=2575656", "title": "Christoph Kornberger", "text": "Biografia.\nSpecialista delle prove veloci originario di Mandling di Radstadt e attivo in gare FIS dal novembre del 1996, Kornberger esord\u00ec in Coppa Europa il 13 gennaio 2000 nella discesa libera di Sankt Anton am Arlberg, che non complet\u00f2. I suoi maggiori successi internazionali arrivarono l'anno seguente: ai Mondiali juniores di Verbier 2001 conquist\u00f2 infatti tre medaglie, l'oro nel supergigante e il bronzo nella discesa libera e nella combinata.\nIn Coppa Europa and\u00f2 per la prima volta a podio il 20 dicembre 2002, con il 2\u00ba posto ottenuto nella discesa libera di Laax, e colse il primo successo l'11 marzo 2004 nel supergigante della Sierra Nevada. In Coppa del Mondo disput\u00f2 una sola gara, il 18 dicembre 2004: la discesa libera della Val Gardena, chiusa a punti con il 21\u00ba posto. Il 2 e 3 febbraio 2005 a Meg\u00e8ve ottenne la sua seconda e ultima vittoria (in discesa libera) e l'ultimo podio (2\u00ba in supergigante) in Coppa Europa.\nLa sua ultima gara di Coppa Europa fu la discesa libera di Crans-Montana del 17 gennaio 2008, che chiuse al 75\u00ba posto, mentre la sua ultima gara in carriera fu lo slalom gigante dei Campionati austriaci 2008, il 29 marzo a Haus. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2575661", "revid": "1329952", "url": "https://it.wikipedia.org/wiki?curid=2575661", "title": "Stadler GTW 4/12", "text": "Il GTW 4/12 \u00e8 un'automotrice articolata ferroviaria leggera prodotta dalla svizzera Stadler Rail, studiata per essere impiegata nel trasporto locale. Appartiene alla famiglia delle automotrici articolate GTW ed \u00e8 prodotta in due versioni: quella a trazione elettrica (EMU) e quella diesel (DMU).\nIl costruttore denomina i veicoli GTW con il rapporto tra il numero di assi motori ed il numero di assi totale. Il modello 4/12 si presenta quindi con quattro assi motori, ubicati nella sezione centrale, su un totale di dodici assi. Si tratta in sostanza di due moduli GTW 2/6 il cui accoppiamento centrale \u00e8 stato sostituito da un intercomunicante.\nStoria.\nIl modello GTW 4/12 \u00e8 stato concepito agli inizi del XXI secolo riprendendo il progetto dell'automotrice articolata GTW 2/6.\nDi questo modello, i primi due convogli a trazione diesel che sono stati costruiti furono quelli richiesti dalla ST nel 2005. Essi entrarono in servizio nei due anni successivi e furono classificati ATR 120.\nNel 2009, Stadler Rail vinse due gare che comportarono la fornitura di questa tipologia di convogli in due regioni italiane:\nI modelli acquistati da Ferrovienord entrarono progressivamente in servizio sulla Monza\u2013Molteno a partire dal 12 settembre 2011.\nIl 31 luglio dell'anno seguente arriv\u00f2 a Piove di Sacco la prima unit\u00e0 di quelle spettanti a Sistemi Territoriali, immatricolata come ATR 126.001. La seconda unit\u00e0 segu\u00ec nei mesi successivi e i due mezzi furono presentati al pubblico il 12 dicembre dello stesso anno.\nTecnica.\nIl convoglio del GTW 4/12 \u00e8 composto da sei moduli: quattro casse - due pilota con cabina di guida e due rimorchiate - destinate al trasporto viaggiatori, e due moduli di trazione contenenti l'equipaggio motore, denominati \"powerpack\" o \"drive container\".\nI moduli motore funzionano anche come appoggio per le casse pilota con le rimorchiate e sono muniti di un corridoio al centro, largo 80 cm, che permette ai viaggiatori di attraversarli per transitare tra le casse. Le due casse rimorchiate sono invece collegate tra loro da un intercomunicante.\nLe quattro casse sono dotate ognuna di un carrello portante. L'accesso \u00e8 garantito da quattro porte su entrambi i lati, una per ogni cassa; per favorire l'incarrozzamento dell'utenza, esse sono posizionate nella parte a piano ribassato delle casse, la quale \u00e8 posta ad un'altezza di 585 mm rispetto al piano del ferro e copre il 75% dello spazio complessivo a disposizione dei viaggiatori. Come nel caso del modello base, il GTW 2/6, la separazione funzionale tra casse e moduli di trazione \u00e8 stata studiata allo scopo di ridurre le vibrazioni provenienti dal motore diesel, migliorando il comfort di viaggio dell'utenza.\nL'equipaggiamento motore della versione diesel \u00e8 ridondante. In ognuno dei due moduli motore sono infatti presenti due gruppi di trazione composti da un motore diesel common rail MAN, un generatore elettrico asincrono, un convertitore di corrente ad IGBT e un motore elettrico, a sua volta asincrono.\nGrazie al comando multiplo ed al gancio presente sui musi aerodinamici del convoglio \u00e8 possibile accoppiare i convogli tra loro fino ad un massimo di tre unit\u00e0."}
{"id": "2575663", "revid": "26780495", "url": "https://it.wikipedia.org/wiki?curid=2575663", "title": "William James Durant", "text": ""}
{"id": "2575666", "revid": "852396", "url": "https://it.wikipedia.org/wiki?curid=2575666", "title": "Nuoto ai Giochi della XXIV Olimpiade - 200 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. Le prime 8 atlete si sono qualificate per la finale A, le successive 8 hanno invece disputato la finale B."}
{"id": "2575669", "revid": "767487", "url": "https://it.wikipedia.org/wiki?curid=2575669", "title": "Little Angels", "text": "I Little Angels furono un gruppo musicale hard rock formato nel 1984 a Scarborough, Inghilterra.\nStoria dei Little Angels.\nOttennero un buon successo nel 1993 con l'album \"Jam\", piazzando due singoli ai vertici della top ten inglese. I lavori precedenti, \"Don't Prey for Me\" e \"Young Gods\", avevano ottenuto diversi passaggi su MTV, con video musicali di buona fattura."}
{"id": "2575670", "revid": "729019", "url": "https://it.wikipedia.org/wiki?curid=2575670", "title": "M\u00e4larh\u00f6jden (metropolitana di Stoccolma)", "text": "M\u00e4larh\u00f6jden \u00e8 una stazione della metropolitana di Stoccolma.\n\u00c8 situata nell'omonimo quartiere, a sua volta compreso nella circoscrizione di H\u00e4gersten-Liljeholmen, mentre sulla linea rossa della rete metroviaria locale si trova fra le stazioni di Axelsberg e Bred\u00e4ng.\nLa stazione \u00e8 ufficialmente operativa dal 16 maggio 1965, inaugurata in concomitanza con l'apertura del tratto tra \u00d6rnsberg e S\u00e4tra.\nLa piattaforma raggiunge una profondit\u00e0 di 34 metri sotto il livello del suolo, ed \u00e8 accessibile dal viale \"Sl\u00e4ttg\u00e5rdsv\u00e4gen\". La progettazione della stazione venne affidata all'architetto Olov Blomkvist, mentre i suoi interni furono decorati dall'artista Margareta Carlstedt.\nNel 2009 l'utilizzo medio quotidiano durante un normale giorno feriale \u00e8 stato pari a 2.500 persone circa."}
{"id": "2575674", "revid": "1971044", "url": "https://it.wikipedia.org/wiki?curid=2575674", "title": "Chiara Nicola", "text": "Biografia.\nNata nel 1983 a Biella, nel 2006 esordisce come protagonista del film \"Ma che ci faccio qui!\", film debutto di Francesco Amato, con Daniele De Angelis. Il film, realizzato dagli allievi diplomandi del \"C.S.C.\", le vale vari riconoscimenti, tra cui quello come migliore interpretazione femminile all\"'Annecy cin\u00e9ma italien\".\nA questo film, fanno seguito, tra gli altri: \"La doppia ora\", regia di Giuseppe Capotondi, e \"Giulia non esce la sera\", regia di Giuseppe Piccioni, entrambi del 2009. In \"Giulia non esce la sera\" interpreta il ruolo di \"Viola\", figlia della protagonista (Valeria Golino)."}
{"id": "2575676", "revid": "47112", "url": "https://it.wikipedia.org/wiki?curid=2575676", "title": "Videobolzano 33", "text": ""}
{"id": "2575677", "revid": "228587", "url": "https://it.wikipedia.org/wiki?curid=2575677", "title": "Interleuchina-4", "text": ""}
{"id": "2575679", "revid": "2153076", "url": "https://it.wikipedia.org/wiki?curid=2575679", "title": "Era 2", "text": "Era 2 \u00e8 il secondo album del gruppo new age francese Era, pubblicato nel maggio 2000. L'album si compone di 10 brani di ispirazione medievale, con testi a volte in inglese e a volte in una lingua immaginaria simile al latino."}
{"id": "2575682", "revid": "1632387", "url": "https://it.wikipedia.org/wiki?curid=2575682", "title": "Advance to the Fall", "text": "Advance to the Fall \u00e8 il secondo album del gruppo musicale giapponese di genere neoclassical metal dei Galneryus, pubblicato dall'etichetta discografica VAP il 23 marzo 2005."}
{"id": "2575683", "revid": "287204", "url": "https://it.wikipedia.org/wiki?curid=2575683", "title": "Superman (brano musicale)", "text": ""}
{"id": "2575685", "revid": "1305772", "url": "https://it.wikipedia.org/wiki?curid=2575685", "title": "Gazi Baba", "text": " \nGazi Baba (in macedone \u0413\u0430\u0437\u0438 \u0411\u0430\u0431\u0430) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di abitanti (dati 2002).\nGeografia fisica.\nIl comune confina a sud con Studeni\u010dani, Aerodrom e Petrovec, con Centar, \u010cair e Butel a ovest, con Lipkovo a nord-est e con Ara\u010dinovo e Ilinden a est.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575687", "revid": "327653", "url": "https://it.wikipedia.org/wiki?curid=2575687", "title": "Barberia", "text": ""}
{"id": "2575690", "revid": "599013", "url": "https://it.wikipedia.org/wiki?curid=2575690", "title": "Yaniv Katan", "text": ""}
{"id": "2575691", "revid": "709565", "url": "https://it.wikipedia.org/wiki?curid=2575691", "title": "Geoffrey Unsworth", "text": "Vinse due Oscar alla migliore fotografia: nel 1973 per \"Cabaret\" e nel 1981 per \"Tess\". Ha vinto, inoltre, 5 BAFTA alla migliore fotografia: nel 1965 per \"Becket e il suo re\", nel 1968 per \"\", nel 1972 per \"Cabaret\" e \"Le avventure di Alice nel Paese delle Meraviglie\", nel 1977 per \"Quell'ultimo ponte\", nel 1981 per \"Tess\"."}
{"id": "2575692", "revid": "1305772", "url": "https://it.wikipedia.org/wiki?curid=2575692", "title": "Gor\u010de Petrov", "text": " \nGor\u010de Petrov (in macedone \u0403\u043e\u0440\u0447\u0435 \u041f\u0435\u0442\u0440\u043e\u0432) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di abitanti (dati 2002). Prende il nome dal rivoluzionario \"Gor\u010de Petrov\".\nGeografia fisica.\nIl comune confina con Saraj a sud-ovest, con Karpo\u0161 a sud-est, con \u010cu\u010der-Sandevo ad est e col Kosovo a nord.\nIl fiume Treska qui confluisce nel Vardar.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575697", "revid": "110157", "url": "https://it.wikipedia.org/wiki?curid=2575697", "title": "Erl\u00f6serkirche", "text": "La chiesa evangelica luterana Erl\u00f6serkirche (Chiesa del Redentore) \u00e8 la pi\u00f9 antica chiesa protestante del quartiere di Schwabing, a nord dal centro di Monaco di Baviera. \u00c8 stata costruita negli anni 1899-1901 dall'architetto Theodor Fischer in stile liberty storicizzante.\nDomina M\u00fcnchner Freiheit."}
{"id": "2575700", "revid": "118055011", "url": "https://it.wikipedia.org/wiki?curid=2575700", "title": "Karpo\u0161", "text": " \nKarpo\u0161 (in macedone \u041a\u0430\u0440\u043f\u043e\u0448) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di (dati 2002). Prende il nome da Peter Carpo\u0161.\nGeografia fisica.\nIl comune confina ad ovest con Saraj e Gor\u010de Petrov, con \u010cu\u010der-Sandevo a nord, con Butel a nord-est, con \u010cair, Centar e Kisela Voda ad est e con Sopi\u0161te a sud.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575701", "revid": "287204", "url": "https://it.wikipedia.org/wiki?curid=2575701", "title": "Ponte Ludovico", "text": "Il ponte Ludovico ovvero Ludwigsbr\u00fccke \u00e8 un ponte ad arco sul fiume Isar che collega il quartiere Au con il centro storico di Monaco di Baviera.\nLa costruzione attuale risale agli anni 1934/35.\nSi trova dove nel 1158 Enrico il Leone, duca di Baviera costruisce un primo ponte per deviare la via del sale che prima passava per il territorio della citt\u00e0 di Frisinga."}
{"id": "2575704", "revid": "1727793", "url": "https://it.wikipedia.org/wiki?curid=2575704", "title": "Romelu Lukaku", "text": "Dopo aver mosso i primi passi in alcune squadre minori di Anversa, nel 2006 entra nel settore giovanile dell', con cui debutta all'et\u00e0 di 16 anni e vince la Pro League nel 2009-2010. Nel 2011 viene acquistato dal ma, trovando poco spazio, nella stagione successiva passa in prestito al . Nel 2013 si trasferisce all', dove resta per quattro anni e si afferma come uno degli attaccanti pi\u00f9 prolifici della Premier League. Nel 2017 \u00e8 acquistato dal per una cifra che lo ha reso, in quel momento, il giocatore belga pi\u00f9 costoso di sempre e, dopo due stagioni, si trasferisce all', risultando l'acquisto pi\u00f9 oneroso nella storia del club milanese, con cui ha vinto la Serie A nel 2020-2021. Nel 2021 fa ritorno al , diventando l'acquisto pi\u00f9 costoso nella storia dei londinesi nonch\u00e9 la cessione pi\u00f9 remunerativa di sempre per un club italiano.\nEntrato nel giro della nazionale belga a partire dal 2010, ha partecipato a due edizioni del Mondiale ( e ) e a due dell'Europeo ( ed Europa 2020). Con 68 gol realizzati \u00e8 il miglior marcatore nella storia della selezione belga.\nA livello individuale, \u00e8 stato capocannoniere della Pro League (2009-2010) e della UEFA Europa League (2014-2015), e ha vinto la scarpa di bronzo del campionato mondiale (2018). \u00c8 stato inserito nella squadra dell'anno della PFA (2016-2017) e nella squadra della stagione della UEFA Europa League (2019-2020), oltre ad essere stato nominato miglior giocatore della UEFA Europa League (2019-2020) e della Serie A (2020-2021).\nBiografia.\nNato ad Anversa, citt\u00e0 nel nord del Belgio, Lukaku proviene da una famiglia di calciatori: suo padre Roger \u00e8 stato un calciatore della nazionale dello , mentre sia suo fratello minore Jordan sia il cugino Boli Bolingoli-Mbombo hanno intrapreso la stessa carriera.\n\u00c8 stato il primo giocatore della Premier League a legarsi all'agenzia di Jay-Z, la \"Roc Nation Sports\". Nel giugno 2018 ha firmato un accordo record con la Puma, il pi\u00f9 oneroso nella storia dell'azienda.\nLukaku \u00e8 poliglotta. Nato in una famiglia che parla lingala e francese ed entrato a contatto fin da subito con l'olandese (essendo nato nelle Fiandre), \u00e8 inoltre in grado di parlare inglese, tedesco, portoghese, spagnolo ed italiano.\nDurante la carriera ha invitato gli organi di governo del calcio, squadre e calciatori ad assumere iniziative di contrasto alla discriminazione negli stadi. Lukaku stesso il 1\u00ba settembre 2019 \u00e8 stato vittima di ingiurie razziste durante la partita Cagliari-Inter giocata alla Sardegna Arena.\nCaratteristiche tecniche.\n\u00c8 un centravanti molto fisico, che predilige l'uso del piede sinistro e che \u00e8 abile anche nel gioco aereo. Nonostante la stazza imponente, \u00e8 dotato di buona tecnica e di buona progressione palla al piede in campo aperto. Inoltre, \u00e8 un ottimo tiratore di calci di rigore: su 35 rigori tirati in carriera, ne ha realizzati 30.\n\u00c8 stato paragonato a Didier Drogba, suo ex compagno di squadra al , al quale lo stesso Lukaku dice di essersi ispirato.\nCarriera.\nClub.\nEsordi e Anderlecht.\nNato in Belgio da una famiglia congolese, nelle divisioni giovanili ha segnato 116 reti in 70 partite con il e poi 41 gol in 98 incontri con la maglia dell'.\nAppena compiuti 16 anni, nel maggio 2009, firma il suo primo contratto da professionista con l'Anderlecht fino al 2012. Il 24 maggio 2009, a 16 anni e 11 giorni, debutta nella massima divisione belga sostituendo V\u00edctor Bern\u00e1rdez al 65' del match di ritorno dello spareggio-scudetto contro lo Standard Liegi, perso dall'Anderlecht per 1-0.\nTre mesi dopo, il 22 agosto 2009, alla terza giornata della stagione 2009-2010, a 16 anni e 101 giorni, segna la sua prima rete tra i professionisti contro lo , divenendo il pi\u00f9 giovane marcatore di sempre della Pro League. In questa stagione entra stabilmente nella prima squadra dell'Anderlecht, dove scende in campo nei preliminari di UEFA Champions League persi contro l'. Debutta in UEFA Europa League il 17 settembre 2009 contro la , fornendo l'assist del definitivo 2-0. Il 17 dicembre 2009 realizza 2 gol nella sfida di Europa League contro l'. Il 29 gennaio 2010 segna la sua prima doppietta in campionato durante la trasferta vinta per 5-0 contro il . Il 25 febbraio successivo apre le marcature nella vittoria per 4-0 contro l', che consente ai belgi di accedere agli ottavi di finale di Europa League. Al termine della stagione vince la Jupiler League e la classifica dei marcatori del torneo con 15 reti segnate.\nNel ritorno del primo turno dei preliminari di UEFA Champions League, giocato il 3 agosto 2010 contro il , realizza i suoi due primi gol nella massima competizione continentale. Chiude l'annata con 20 reti in 50 presenze tra tutte le competizioni.\nChelsea e prestito al West Bromwich.\nNell'agosto 2011 passa al per 12 milioni di euro pi\u00f9 bonus, firmando un contratto di cinque anni e scegliendo di indossare la maglia numero 18. Fa il suo esordio nella vittoria casalinga per 3-1 ai danni del , sostituendo Fernando Torres verso la fine del secondo tempo. Per il poco spazio in squadra, viene poi aggregato alla squadra delle riserve con cui segna 7 gol in 9 partite. Il 13 maggio 2012 disputa la sua prima partita da titolare contro il , venendo eletto \"Man of the Match\" e realizzando un assist per il gol di John Terry. Durante la stagione disputa in totale 12 partite ufficiali e vince la FA Cup, l\u2019unico titolo che conquista nella sua prima esperienza complessiva con la maglia dei \"Blues\".\nL'11 agosto 2012, a 19 anni, viene ceduto in prestito annuale al , per gocare con continuit\u00e0. Sigla il primo gol con la nuova maglia nella vittoria per 3-0 contro il alla prima di campionato. Il 12 gennaio 2013 realizza la sua prima doppietta in campionato, nella partita persa 2-3 contro il . Il 19 maggio 2013 realizza una tripletta contro il (peraltro giocando solo il secondo tempo), diventando il terzo giocatore di sempre a riuscirci; i suoi gol contribuiscono al 5-5 finale. Termina la stagione con 17 gol in campionato, che contribuiscono all'ottimo 8\u00ba posto raggiunto dalla squadra.\nNell'estate del 2013 fa un breve rientro al Chelsea, con il quale il 30 agosto viene impiegato nella Supercoppa UEFA giocata a Praga contro il , subentrando a Fernando Torres nei tempi supplementari e facendosi parare il \"penalty\" decisivo da Manuel Neuer nella serie dei tiri di rigore che decide la partita a favore del Bayern.\nEverton.\nIl 2 settembre 2013 viene ceduto all' con la formula del prestito annuale. Esordisce il 21 settembre 2013 andando a segno nella vittoria esterna per 3-2 contro il . Nove giorni pi\u00f9 tardi realizza una doppietta nel debutto casalingo contro il , partita vinta per 3-2. Segna due gol anche nel suo primo derby contro il , pareggiato per 3-3. Nel gennaio 2014 subisce un infortunio alla caviglia che lo tiene fuori fino al marzo successivo. Conclude la stagione con 15 gol in 31 presenze di Premier League, che contribuiscono al raggiungimento della quota record per l'Everton di 72 punti.\nIl 30 luglio 2014 viene ufficializzato il suo trasferimento a titolo definitivo all'Everton per 28 milioni di sterline, che fanno di lui l'acquisto pi\u00f9 costoso della storia del club. Il giocatore firma un contratto quinquennale, scegliendo di indossare la maglia numero 10. Il 13 settembre 2014 segna il primo gol della nuova stagione contro la sua ex squadra, il . Il 19 febbraio 2015 realizza la prima tripletta con la maglia dell'Everton in occasione della vittoria per 4-1 contro lo ai sedicesimi di UEFA Europa League. Chiude il torneo con 8 reti, laureandosi capocannoniere a pari merito con Alan.\nIl 15 agosto 2015, nella seconda gara di Premier League, segna le prime due reti stagionali nella vittoria esterna per 3-0 contro il . Il 21 novembre, grazie alla doppietta nella vittoria per 4-0 sull', diventa il quinto giocatore sotto i 23 anni a segnare 50 gol in Premier League, dopo Robbie Fowler, Michael Owen, Wayne Rooney e Cristiano Ronaldo. Il 12 dicembre, andando a segno nell'1-1 con il , diventa il primo giocatore dell'Everton a segnare per sei gare consecutive di Premier League e il primo a farlo per sette gare in tutte le competizioni dopo Bob Latchford. Nella gara successiva, la sconfitta per 2-3 contro il , va a segno per l'ottava gara consecutiva. Il 1\u00ba marzo 2016, realizzando un gol nella vittoria per 3-1 in trasferta contro l', stabilisce il nuovo primato di reti (17) per un giocatore dei \"Toffees\" in Premier League.\nIl 12 settembre 2016 realizza una tripletta nel 3-0 contro il in 11 minuti e 37 secondi, la dodicesima pi\u00f9 veloce nella storia della Premier League. Il 4 febbraio 2017, nella vittoria per 6-3 contro il , mette a segno quattro gol, il primo dei quali diventa il gol pi\u00f9 veloce dell'Everton in Premier League. Il 5 marzo, andando a segno nella sconfitta per 2-3 contro il , supera Duncan Ferguson in testa alla classifica dei migliori marcatori dell'Everton in Premier League. Il 15 aprile, nella vittoria per 3-1 contro il , eguaglia Dixie Dean riuscendo ad andare in gol per nove partite interne consecutive. A fine stagione, viene incluso nella Squadra dell'anno della PFA per la prima volta e totalizza 25 reti in campionato: l'ultimo giocatore dell'Everton a raggiungere tale soglia era stato Gary Lineker, autore di 30 gol nella First Division 1985-1986. Nel corso della stessa annata diventa anche il primo straniero a segnare 80 gol in Premier League prima dei 24 anni.\nManchester United.\nL'8 luglio 2017 il Manchester United comunica di aver raggiunto un accordo per il suo trasferimento, che viene formalizzato due giorni dopo; il giocatore belga firma un contratto quinquennale con opzione per un ulteriore anno. L'accordo tra i due club viene raggiunto sulla base di un corrispettivo fisso di 75 milioni di sterline (pari a circa 85 milioni di euro) pi\u00f9 altri bonus legati al rendimento del calciatore e quantificabili in 15 milioni di sterline. \nEsordisce nella squadra guidata da Jos\u00e9 Mourinho l'8 agosto 2017, giocando titolare nella Supercoppa UEFA persa 2-1 contro il a Skopje, nella quale realizza tuttavia il suo primo gol con la nuova maglia. Il 13 agosto debutta in Premier League, realizzando una doppietta nella vittoria casalinga per 4-0 contro il . Il 27 settembre realizza due gol nel successo per 4-1 contro il in UEFA Champions League, diventando il primo giocatore del Manchester United a segnare 10 gol nelle sue prime 9 presenze ufficiali (record in precedenza appartenente a Bobby Charlton, con 9 gol nelle prime 9 partite). Il 31 marzo 2018 diventa il pi\u00f9 giovane a raggiungere il traguardo delle 100 reti segnate in Premier League nel successo per 2-0 sullo . Termina la stagione subentrando dalla panchina nella finale di FA Cup, persa 1-0 contro il Chelsea a Wembley.\nInizia la stagione 2018-2019 segnando 4 gol nelle prime 5 presenze. Con l'arrivo in panchina di Ole Gunnar Solskj\u00e6r a dicembre, in sostituzione dell'esonerato Mourinho, gli viene spesso preferito Marcus Rashford nella formazione iniziale della squadra. Il 6 marzo 2019, nella gara di ritorno dei quarti di finale di UEFA Champions League contro il al Parco dei Principi, segna una doppietta nel 3-1 finale che consente al Manchester United di superare il turno dopo lo 0-2 subito all'andata ad Old Trafford.\nInter.\nL'8 agosto 2019 viene acquistato dall', con cui firma un contratto quinquennale, per 65 milioni di euro pi\u00f9 10 milioni di bonus, che lo rendono il giocatore pi\u00f9 costoso nella storia del club nerazzurro. Sceglie di indossare la maglia numero 9, appartenuta in precedenza a Mauro Icardi. Esordisce in Serie A il 26 agosto successivo nella vittoria per 4-0 sul , realizzando il terzo gol dei nerazzurri. Il debutto in Champions League avviene il 17 settembre contro lo (1-1). Quattro giorni pi\u00f9 tardi segna la sua prima rete nel derby di Milano, realizzando il gol del definitivo 2-0 dei nerazzurri. Nelle prime 13 giornate di campionato va a segno per 10 volte, eguagliando il miglior risultato per un debuttante dell'Inter in Serie A stabilito da Istv\u00e1n Nyers nella stagione 1948-1949. Il 27 novembre realizza il suo primo gol in Champions League con i meneghini, nella vittoria per 3-1 in casa dello . Il 14 gennaio 2020 debutta nella Coppa Italia segnando una doppietta al nella sfida degli ottavi di finale, vinta dai meneghini per 4-1. Il 20 febbraio realizza una rete all'esordio in Europa League nell'andata dei sedicesimi di finale contro il , vinta per 2-0 in trasferta. \nChiude la prima stagione in campionato con 23 reti, che contribuiscono al secondo posto finale dell'Inter: meglio di lui, alla stagione d'esordio con l'Inter, avevano fatto solo Nyers con 26 reti nel torneo 1948-1949 e Ronaldo con 25 in quello 1997-1998. In Europa League segna in tutte le gare della fase ad eliminazione diretta, trascinando l'Inter alla finale della manifestazione, a ventidue anni di distanza dall'ultima volta. Nella finale contro il del 21 agosto \u00e8 autore del gol del vantaggio interista ma anche dell'autogol che determina la sconfitta dei nerazzurri per 2-3. La rete realizzata contro gli spagnoli gli consente di arrivare a 11 partite di fila a segno in Europa League tra Everton e Inter, un record assoluto per la competizione. Conclude la prima annata con l'Inter con 34 reti in 51 partite tra tutte le competizioni, eguagliando lo score realizzativo stabilito da Ronaldo nella stagione 1997-1998. Nell'ottobre 2020 viene nominato miglior giocatore della UEFA Europa League 2019-2020.\nNella stagione successiva va a segno al debutto in campionato il 26 settembre 2020 contro la (4-3), oltre ad andare in gol per il terzo derby consecutivo il 17 ottobre (1-2). Il 22 ottobre, all'esordio stagionale in Champions League, realizza una doppietta contro il nel pareggio per 2-2, allungando la striscia record per un giocatore dell'Inter di partite europee consecutive a segno. Segna una doppietta anche al ritorno contro i tedeschi (3-2), totalizzando 4 gol in 5 apparizioni in Champions League. A livello internazionale, il belga conclude il 2020 laureandosi come l'attaccante pi\u00f9 prolifico dell'anno nelle competizioni UEFA, con sedici reti tra Champions League, Europa League e Nations League. Il 3 gennaio 2021, andando a segno contro il in campionato (6-2), realizza il 50\u00ba gol in 70 presenze tra tutte le competizioni con la maglia nerazzurra, diventando il quarto pi\u00f9 veloce a raggiungere tale traguardo nella storia del club. \nIl 13 gennaio successivo, al debutto in Coppa Italia, segna il gol decisivo che consente all'Inter di battere la negli ottavi di finale (2-1) e qualificarsi ai quarti contro il . Va a segno contro i rossoneri sia il 26 gennaio nella Coppa nazionale (2-1) che il 21 febbraio in campionato (3-0), diventando l'unico giocatore nella storia della stracittadina milanese ad andare in gol per 5 partite consecutive in tutte le competizioni. Con 24 gol in 36 presenze in Serie A, il suo apporto si rivela fondamentale per la vittoria dello scudetto da parte dell\u2019Inter, a undici anni di distanza dalla precedente affermazione dei nerazzurri. A fine stagione viene nominato miglior giocatore della Serie A.\nRitorno al Chelsea.\nIl 12 agosto 2021 fa ritorno al dopo otto anni per 115 milioni di euro, che ne fanno l'acquisto pi\u00f9 oneroso nella storia dei londinesi nonch\u00e9 la cessione pi\u00f9 remunerativa di sempre per l'Inter e in assoluto per un club della Serie A. Debutta in stagione dieci giorni dopo nella vittoria esterna per 2-0 in campionato contro l', in cui realizza anche la sua prima rete con la maglia dei \"Blues\". Il 12 settembre seguente segna una doppietta contro l'; mentre due giorni dopo ripete l'exploit segnando il primo gol in competizione europee per il Chelsea, contro lo .\nAlla fine di dicembre 2021, in seguito ad un'intervista a \"Sky Sport\", in cui diceva di non essere contento della sua situazione al Chelsea (dopo che l'allenatore\u00a0Thomas Tuchel\u00a0aveva cambiato il sistema di gioco)\u00a0e di avere il desiderio di tornare all' nel prosieguo della carriera, viene messo fuori squadra per la gara contro il , poi conclusosi con un pareggio per 2-2. Pochi giorni dopo viene reintegrato, dopo essersi scusato con la societ\u00e0 e Tuchel, e gioca da titolare la semifinale della Carabao Cup contro il .\nIl 9 febbraio 2022 segna l'unica rete della gara contro l', valida per le semifinali della Coppa del mondo per club, permettendo al Chelsea di accedere in finale. Tre giorni dopo va in rete anche nell'atto conclusivo del torneo contro il , contribuendo al successo per 2-1 degli inglesi dopo i tempi supplementari: per Lukaku si tratta del primo titolo con la maglia del Chelsea dal suo ritorno nonch\u00e9 del primo titolo internazionale.\nNazionale.\nHa fatto parte della nazionale Under-21 belga, con la quale ha segnato la sua prima rete l'8 settembre 2009 contro i pari et\u00e0 della .\nIl 24 febbraio 2010, a 16 anni e 287 giorni, viene convocato dalla nazionale maggiore di Dick Advocaat per giocare l'amichevole contro la , gara in cui esordisce da titolare il successivo 3 marzo (venendo sostituito al 77'). Il 17 novembre 2010, a 17 anni, segna i suoi primi due gol con la maglia dei \"Diavoli Rossi\" nell'amichevole giocata e vinta per 2-0 contro la . \nConvocato per il in Brasile, Lukaku va a segno per la prima volta nell'ottavo di finale contro gli , vinto per 2-1 grazie al suo gol decisivo nel corso dei tempi supplementari. La squadra viene eliminata al turno successivo dall'.\nChiamato per il in Francia, mette a segno due gol, entrambi nella partita giocata il 18 giugno 2016 e vinta per 3-0 contro l'. Il cammino del Belgio nella rassegna continentale si interrompe ai quarti di finale, dopo la sconfitta per 1-3 contro il .\nDopo l'Europeo il CT Marc Wilmots viene sostituito da Roberto Mart\u00ednez, gi\u00e0 allenatore di Lukaku all'Everton per tre anni.\nIl 31 agosto 2017 realizza la sua prima tripletta in nazionale nella vittoria per 9-0 contro . Il 14 novembre dello stesso anno, segnando il gol decisivo nella vittoria contro il per 1-0, supera Bernard Voorhoof e Paul Van Himst diventando il miglior marcatore nella storia della nazionale belga con 31 reti.\nConvocato per il , il 18 giugno 2018 realizza una doppietta nella partita contro , ripetendosi cinque giorni pi\u00f9 tardi contro la : Lukaku diventa il primo giocatore, dopo Diego Maradona nel 1986, a segnare due o pi\u00f9 gol in due partite consecutive del Mondiale. Inoltre, con cinque gol realizzati, raggiunge Wilmots nella classifica dei giocatori belgi con pi\u00f9 gol nei Mondiali. Al termine della competizione, che vede il Belgio arrivare terzo, ottiene la scarpa di bronzo.\nNell'autunno seguente partecipa alla UEFA Nations League 2018-2019 al termine della quale risulta il terzo miglior marcatore con 4 reti a pari merito con il kosovaro Arb\u00ebr Zeneli, il georgiano Giorgi Chakvetadze e l'ungherese \u00c1d\u00e1m Szalai.\nConvocato per il , realizza una doppietta nella partita inaugurale contro la giocata il 12 giugno 2021 (3-0), diventando con quattro reti il miglior marcatore della nazionale belga nella fase finale dell'Europeo. Nove giorni dopo va nuovamente a segno nel successo per 2-0 contro la . L'ultimo gol nel torneo lo realizza contro l' il 2 luglio 2021, nella sconfitta per 1-2 che sancisce l'eliminazione del Belgio nei quarti di finale. A fine torneo viene inserito nella top 11 della competizione.\nIl 5 settembre 2021, in occasione del successo per 3-0 contro la , raggiunge quota 100 presenze in nazionale maggiore; nell'occasione ha pure realizzato il suo 67esimo gol con il .\nStatistiche.\nTra club, nazionale maggiore e nazionali giovanili, Lukaku ha collezionato globalmente 646 partite segnando 331 reti, alla media di 0,51 reti a partita. \nPresenze e reti nei club.\n\"Statistiche aggiornate al 12 febbraio 2022\".\nPalmar\u00e8s.\nClub.\nCompetizioni nazionali\nCompetizioni internazionali"}
{"id": "2575705", "revid": "994818", "url": "https://it.wikipedia.org/wiki?curid=2575705", "title": "Gil Birmingham", "text": "Biografia.\nGil Birmingham nasce in Texas ed \u00e8 il maggiore di cinque figli. Le sue origini sono Comanche e da piccolo, dato che il padre lavora nell'esercito, si stabilisce con la sua famiglia in Alaska, alle Hawaii e in Kentucky. Prima di intraprendere la carriera di attore, impara a suonare la chitarra e comincia a vagare per l'America militando in alcune band blues, rhythm and blues e rock. Si laurea magna cum laude in ingegneria petrolchimica alla University of Southern California con una specializzazione in amministrazione e comincia a lavorare in questo settore. Partecipa anche a diversi concorsi di culturismo grazie al suo fisico scolpito e questa sua peculiarit\u00e0 lo far\u00e0 apparire nel 1982 nel video \"Muscles\" di Diana Ross. Dopo quest'esperienza comincia a studiare recitazione e inizia a lavorare interpretando il ruolo di Conan il barbaro agli Universal Studios Hollywood.\nIl debutto televisivo avviene in un episodio della serie tv degli anni ottanta \"Riptide\". Nel 1987 appare in un episodio di \"Falcon Crest\" e successivamente partecipa ad alcune altre serie tv come \"Buffy l'ammazzavampiri\" e \"In tribunale con Lynn\". Nel 2002 recita in otto episodi della serie tv americana \"Body &amp; Soul\" e dopo il 2003 prende parte ad altre famose serie tv come \"Medical Investigation\", \"Streghe\" e \"Veronica Mars\". Partecipa anche ad alcuni film per la televisione ma conquista il successo mondiale interpretando Billy Black nel film \"Twilight\" del 2008 diretto da Catherine Hardwicke. Nel 2009 recita accanto a Joe Pesci ed Helen Mirren nel film \"Love Ranch\". Sempre nel 2009 partecipa al sequel di \"Twilight\" intitolato ' e diretto da Chris Weitz e viene confermato per il terzo capitolo della serie di film dedicati alla saga di Twilight, ', in uscita nel corso del 2010 diretto da David Slade. Nel 2014 Birmingham, che attualmente risiede in California, entra a far parte del cast di \"House of Cards\" nel ruolo di Daniel Lanagin.\nDal 2018 entra stabilmente a far parte del cast della serie blockbuster Yellowstone interpretando il capo Thomas Rainwater, leader della comunit\u00e0 nativa.\nDoppiatori italiani.\nNelle versioni in italiano dei suoi lavori, Gil Birmingham \u00e8 stato doppiato da:\nDa doppiatore \u00e8 sostituito da:"}
{"id": "2575710", "revid": "339392", "url": "https://it.wikipedia.org/wiki?curid=2575710", "title": "Banca del Chianti Fiorentino", "text": ""}
{"id": "2575711", "revid": "1543377", "url": "https://it.wikipedia.org/wiki?curid=2575711", "title": "San Diego Seduction", "text": "Le San Diego Seduction sono state una squadra della Lingerie Football League (ora Legends Football League). Le attivit\u00e0 della squadra sono al momento sospese.\nGiocavano alla San Diego Sports Arena di Point Loma, presso San Diego (California).\nColori.\nLe Seduction indossano slip e reggiseno di color azzurro con bordo nero e fiocchi gialli. I colori ricordano quelli dei San Diego Chargers della National Football League.\nCampionati disputati.\nPer il 2006 era stato ipotizzato un ampliamento da quattro ad otto squadre del campionato della LFL. Una delle quattro nuove squadre avrebbero dovuto essere le San Francisco Seduction. L'ampliamento non fu per\u00f2 realizzato.\nLe Seduction sono state inserite poi tra le dieci squadre del campionato 2009-2010, ma con base a San Diego invece che a San Francisco. Hanno esordito l'11 settembre 2009 perdendo per 6-20 con le Seattle Mist. Il touchdown delle Seduction (il primo della storia della squadra) \u00e8 stato realizzato dalla quarterback Rachel Carroccio.\nNella prima stagione le Seduction hanno perso tutte e tre le partite disputate. La prima vittoria (24-13 sulle Dallas Desire) \u00e8 arrivata alla prima partita della seconda stagione, il 3 settembre 2010.\n2009-2010.\nSquadra: 1 Christie Burns, 2 Tiffany Morgan, 3 Emma Kurowski, 4 Margaret Hipwell, 5 Jennifer Bock, 6 Marija Jovanovic, 7 Jennilyn De Jesus, 8 Rachel Carroccio, 9 Krystine Cuaresma, 10 Rica Manalastas, 11 Meghan Sanchez, 12 Julie Galindo, 13 Cheyanne Steinhart, 15 Karina Calvo, 16 Jennifer Frazer, 17 Kindra Myers, 18 Crystal Tarifa, 19 Tiffany Harrison, 20 Natasha Lynch.\nRisultati. 11.09.2010: Seattle Mist - San Diego 20-6; 16.10.2009: San Diego - Dallas Desire 6-40; 29.01.2010: Los Angeles Temptation - San Diego 53-0.\nLa partita con le Denver Dream \u00e8 stata annullata.\nRiepilogo regular season: 0 vinte - 3 perse.\n2010-2011.\nSquadra: 1 Audrey Latsko, 2 Tamica Estrella, 3 Jennifer Miller, 4 Cassie McLean, 5 Estrella Alcaraz, 7 Jennilyn DeJesus, 8 Amber Reed, 9 Vanessa Neff, 10 Kelli Scarangelo, 13 Christi Garcia, 14 Shannon Peterson, 15 Zarah Montes, 16 Jennifer Frazer, 17 Kindra Myers, 18 Aubreigh Hutchison, 19 Torkwase Fraser, 20 Natasha Lynch.\nRisultati: 03.09.2010: Dallas Desire - San Diego 13-24 (MVP: Tamica Estrella); 22.10.2010: San Diego - Seattle Mist 26-25 (MVP: Kindra Myers); 12.11.2010: Chicago Bliss - San Diego 50-12."}
{"id": "2575712", "revid": "74801", "url": "https://it.wikipedia.org/wiki?curid=2575712", "title": "Cimitero ebraico di Monaco di Baviera", "text": "Il cimitero ebraico si trova nel quartiere di Freimann di Monaco di Baviera.\nStoria.\nQuando la capacit\u00e0 del vecchio cimitero ebraico fu esaurita ne venne costruito uno nuovo nel 1904 da Hans Gr\u00e4ssel e inaugurato nel 1908.\nIl cimitero \u00e8 stato progettato per tombe e attualmente ne contiene circa .\nMolti i monumenti funebri in stile liberty o Art d\u00e9co.\nLe pi\u00f9 recenti lapidi tombali spesso sono scritte in cirillico poich\u00e9 molti degli ebrei monacensi erano immigrati dalla ex Unione Sovietica.\nUn monumento ricorda le vittime della dittatura nazista, un altro \u00e8 dedicato ai caduti ebrei della prima guerra mondiale.\nDurante il nazismo un certo numero di ebrei monacensi sfugg\u00ec alla deportazione nascondendosi nel cimitero.\nTombe di personaggi celebri"}
{"id": "2575723", "revid": "1498232", "url": "https://it.wikipedia.org/wiki?curid=2575723", "title": "Pentax K-x", "text": "Pentax K-x \u00e8 una fotocamera digitale DSLR annunciata il 16 settembre 2009. Il corpo \u00e8 basato su quello della K-m. Il sensore (CMOS) ha una risoluzione di 12,4 megapixel (\u00e8 lo stesso sensore di Nikon D5000 prodotto dalla Sony), autofocus ad 11 punti, Live View e video in HD 720p. Risulta pi\u00f9 leggera rispetto alle altre reflex digitali di Pentax, ed \u00e8 commercializzata con un'ottica 18-55mm DA-L. Oltre al classico colore nero \u00e8 stata prodotta nei colori: argento, blu, rosso, fucsia, bianco, rosa metallizzato, verde smeraldo metallizzato, cioccolato, verde oliva, marrone metallizzato e beige. \u00c8 uscita di produzione alla fine del primo quadrimestre del 2011, Pentax stava gi\u00e0 producendo la Pentax K-r che per caratteristiche e per fascia di prezzo potrebbe essere considerata l'evoluzione della K-x.\nCaratteristiche principali.\nTra le caratteristiche salienti di questa fotocamera troviamo:"}
{"id": "2575724", "revid": "647919", "url": "https://it.wikipedia.org/wiki?curid=2575724", "title": "Virtus Tennis", "text": ""}
{"id": "2575725", "revid": "288300", "url": "https://it.wikipedia.org/wiki?curid=2575725", "title": "Giuseppe Damiani", "text": ""}
{"id": "2575727", "revid": "339392", "url": "https://it.wikipedia.org/wiki?curid=2575727", "title": "Ferrovia Seveso-Camnago", "text": ""}
{"id": "2575731", "revid": "1538169", "url": "https://it.wikipedia.org/wiki?curid=2575731", "title": "Khronos Group", "text": "Il Khronos Group, fondato nel 2000, \u00e8 un consorzio focalizzato alla creazione di standard aperti per API libere da royalty per la realizzazione di media dinamici per un'ampia variet\u00e0 di piattaforme e dispositivi.\nTutti i membri di Khronos contribuiscono allo sviluppo delle specifiche per le API, hanno la possibilit\u00e0 di votare a vari livelli prima della distribuzione al pubblico, possono accelerare lo sviluppo delle loro piattaforme e applicazioni attraverso il semplice accesso alle bozze delle specifiche e verifiche di conformit\u00e0.\nMembri del Khronos Group.\nNel 2017, alcuni del gruppo di lavoro OpenGL ARB sono:\nSono inoltre presenti, oltre a societ\u00e0 private, anche Universit\u00e0 pubbliche:"}
{"id": "2575735", "revid": "97695", "url": "https://it.wikipedia.org/wiki?curid=2575735", "title": "Linux Security Modules", "text": "In informatica Linux Security Modules o in italiano Moduli di Sicurezza Linux \u00e8 un framework che permette al kernel Linux di fornire una variet\u00e0 di diversi modelli di sicurezza evitando favoritismi verso una specifica implementazione. \nIl framework \u00e8 licenziato secondo i termini della GNU General Public License (GPL) ed \u00e8 parte del kernel Linux a partire dalla versione 2.6.\nAppArmor, SELinux, Smack e TOMOYO Linux sono attualmente i moduli accettati nel kernel ufficiale."}
{"id": "2575736", "revid": "54354", "url": "https://it.wikipedia.org/wiki?curid=2575736", "title": "SELinux", "text": ""}
{"id": "2575740", "revid": "838137", "url": "https://it.wikipedia.org/wiki?curid=2575740", "title": "Dentatus", "text": "Dentatus \u00e8 un cognomen romano. Il significato \u00e8 \"nato con i denti\".\nPersonaggi noti con questo cognomen sono:"}
{"id": "2575742", "revid": "1543377", "url": "https://it.wikipedia.org/wiki?curid=2575742", "title": "Security-Enhanced Linux", "text": "In informatica, il Security-Enhanced Linux (SELinux) \u00e8 un modulo di sicurezza del kernel Linux che fornisce un insieme di strumenti per utilizzare e monitorare il controllo degli accessi incluso il \"mandatory access control\" (MAC), tutto questo utilizzando i framework Linux Security Modules (LSM).\nSELinux \u00e8 un set di modifiche che possono essere applicate a sistemi operativi di tipo Unix come Linux e BSD. La sua architettura cerca di separare l'uso delle regole di sicurezza dalla definizione delle regole stesse, riducendo il numero di software incaricati a verificare che queste vengano rispettate. I concetti base di SELinux possono essere ricondotti ad alcuni progetti della National Security Agency (NSA) statunitense.\nStoria.\nIl primo lavoro rivolto a standardizzare i controlli di accesso obbligatori e discrezionali (MAC e DAC) all'interno di un ambiente UNIX (pi\u00f9 precisamente POSIX) pu\u00f2 essere attribuito al gruppo di lavoro Trusted UNIX (TRUSIX) dell'agenzia di sicurezza nazionale americana (NSA) che dal 1987 al 1991 ha prodotto un modello formale (pubblicato in un Rainbow Book) ed un prototipo di valutazione che per\u00f2 non \u00e8 mai stato pubblicato.\nSELinux \u00e8 stato progettato per dimostrare il valore dei controlli di accesso obbligatori alla comunit\u00e0 linux e come tali controlli potrebbero essere aggiunti a Linux. Originariamente, le patch che sono state integrate in SELinux dovevano essere esplicitamente applicate al codice sorgente del kernel linux, dalla versione 2.6 del kernel invece \u00e8 stato completamente integrato di default.\nIl primo sviluppatore di SELinux, ha rilasciato la prima versione alla comunit\u00e0 di sviluppo open source sotto la GNU GPL il 22 dicembre 2000. Il software si \u00e8 unito al main kernel Linux 2.6.0-test3, rilasciato l'8 agosto 2003.\nSecurity-Enhanced Linux implementa il Flux Advanced Security Kernel (FLASK). Questo kernel contiene componenti architetturali progettati per il sistema operativo Fluke. I componenti di Fluke forniscono un ampio supporto per l'applicazione di molti tipi di politiche per il controllo degli accessi obbligatorie, incluse quelle basate su esecuzione, controllo degli accessi role-based (RBAC) e protezioni di sicurezza multilivello. FLASK, a sua volta, si basa su DTOS, un sistema operativo Trusted Mach, un progetto di ricerca fatto da Trusted Information Systems che ha influenzato la progettazione e l'implementazione di DTOS.\nDescrizione.\nDa NSA Security-enhanced Linux Team:\n NSA Security-Enhanced Linux \u00e8 un insieme di strumenti del kernel Linux per monitorare il controllo degli accessi (MAC) installato nelle principali distribuzioni Linux. \n Fornisce un meccanismo robusto per mantenere integre informazioni riservate che potrebbero, altrimenti, essere manomesse, consente di bypassare i meccanismi di sicurezza delle applicazioni, confina e risolve danni che potrebbero essere causati da applicazioni dannose o difettose. \n SELinux comprende un insieme di file di configurazione e criteri di protezione progettati per soddisfare obiettivi di sicurezza comuni o general-purpose.\nUn kernel Linux che integra SELinux impone politiche di controllo degli accessi obbligatori che limitano i programmi degli utenti, i software di sistema dei server, l'accesso ai file e alle risorse di rete.\nLimitando i permessi al minimo, sui sistemi Linux, riduce o elimina la capacit\u00e0 di programmi e processi demone di causare danni se difettosi o compromessi (ad esempio tramite overflow di buffer o errori di configurazione).\nQuesto meccanismo di confinamento funziona indipendentemente dai meccanismi di controllo degli accessi di Linux. Non ha un concetto di superutente \"root\" e non possiede i tradizionali permessi speciali di sicurezza attribuiti a file e directory che modificano il comportamento del sistema nei confronti di utenti e/o gruppi (ad esempio setuid/setgid).\nLa sicurezza di un sistema senza SELinux dipende dalla correttezza del kernel, da tutti i privilegi delle applicazioni e da ogni loro configurazione. Un problema in alcune, o anche solo in una di esse, potrebbe genereare compromissioni di sicurezza all'intero sistema. Al contrario un sistema linux \"modificato\", cio\u00e8 basato su un kernel SELinux, dipende dalla correttezza del kernel e dalle configurazioni delle politiche di sicurezza. Alcune imperfezioni di correttezza o configurazione di applicazioni potrebbero compromettere il funzionamento dei processi demone di sistema di ogni singolo utente, e anche, non necessariamente, reppresentano una minaccia ai demoni di sistema di altri utenti connessi o alla sicurezza dell'intero sistema.\nSELinux fornisce un insieme di concetti e funzionalit\u00e0 tratti da controlli di accesso, controlli di integrit\u00e0 e controllo degli accessi role-based (RBAC). Gli strumenti di \"terze parti\" consentono di creare versatilit\u00e0 sulle politiche di sicurezza.\nUtenti, contesti e politiche di sicurezza.\nGli utenti e le politiche di SELinux non devono essere correlati agli utenti e alle politiche del sistema Linux. Per ogni utente o processo, SELinux assegna un context a tre stringhe costituito da nome utente, ruolo e dominio (o tipo). Di norma, la maggior parte degli utenti reali condivide lo stesso nome utente SELinux e tutto il controllo degli accessi \u00e8 gestito tramite il terzo tag, il dominio. Questo sistema utilizzato \u00e8 quindi pi\u00f9 flessibile di quanto \u00e8 normalmente richiesto. Un processo viene posto in un determinato dominio se la configurazione delle politiche lo permette. Per avviare un processo in un contesto esplicitamente specificato (utente, ruolo, dominio) deve essere lanciato con il comando codice_1, SELinux pu\u00f2 negare l'avvio se non \u00e8 specificato nella configurazione della politica di sicurezza.\nHardware, porte di rete e file possiedono un contesto SELinux. Questo \u00e8 costituito da un nome, un ruolo (raramente usato) e un tipo. In caso di file system, il mapping tra i file e i contesti di sicurezza \u00e8 chiamato etichettatura. L'etichettatura \u00e8 definita nei file delle politiche, ma pu\u00f2 anche essere regolata manualmente senza modificare le configurazioni delle politiche. I tipi, nei contesti SELinux, vengono definiti in modo molto dettagliato.\nAd esempio, codice_2 (tutti i file nella cartella /bin) oppure codice_3 (porta PostgreSQL, 5432).\nIl contesto SELinux per un file system remoto pu\u00f2 essere specificato esplicitamente al momento del montaggio.\nSELinux aggiunge l'opzione codice_4 ad alcuni comandi della shell tipo ls, ps (ed alcuni altri). Questo permette di vedere il contesto di sicurezza dei file o dei processi.\nUna politica standard \u00e8 costituita da: un file di mappatura (etichettatura), un file di regole e un file di interfaccia. Questi tre file, insieme, definiscono il dominio e devono essere sempre compilati insieme, con gli strumenti SELinux, in modo da produrre un unico file di criteri. \nIl file della politica risultante, per essere reso attivo, deve essere caricato nel kernel.\nQuesti tipi di procedure (inserimento/rimozione su/dal kernel) non richiedono un riavvio del sistema per essere eseguite.\nI file dei criteri possono essere scritti a mano o essere generati dal SELinux Management che \u00e8 nettamente di pi\u00f9 facile utilizzo.\nNormalmente, i nuovi criteri, vengono prima testati in \"modalit\u00e0 permissiva\", dove le violazioni vengono appunto permesse e registrate. Lo strumento codice_5 pu\u00f2 essere utilizzato per creare regole aggiuntive, che estendono la politica iniziale, per realizzare il confinamento di tutte le attivit\u00e0 legittime che un'applicazione pu\u00f2 eseguire.\nCaratteristiche.\nLe caratteristiche di SELinux comprendono:\nImplementazioni.\nSELinux \u00e8 implementato e disponibile, dalla versione 4 in poi, nella distribuzione commerciale di Red Hat: \"Red Hat Enterprise Linux (RHEL)\".\nLa politica di sicurezza in RHEL4 punta alla massima facilit\u00e0 d'uso e quindi \u00e8 molto poco restrittiva. Dopo la quarta versione viene invece implementata una politica di sicurezza molto pi\u00f9 restrittiva.\nSELinux lo si pu\u00f2 anche trovare nelle versioni corrispondenti di CentOS e Scientific Linux e dalla versione 4.3 \u00e8 anche implementato nel sistema operativo Android.\nUna delle prime distribuzioni, supportate dalla comunit\u00e0 GNU/Linux, ad aver implementato SELinux \u00e8 stata Fedora. Altre distribuzioni che oggi lo supportano sono Debian, Ubuntu 8.04 Hardy Heron e dalla versione 11.1 Enterprise anche openSUSE ne ha un'implementazione come \"anteprima tecnologica\".\nSELinux \u00e8 molto utilizzato nei sistemi basati su container linux, come Container Linux di CoreOS e rkt. \u00c8 utile come controllo di sicurezza aggiuntivo, per contribuire a rafforzare ulteriormente l'isolamento tra i container ed il loro host.\nPossibili utilizzi.\nSELinux, potenzialmente, potrebbe controllare, con specifiche molto precise, attivit\u00e0, processi o demoni di ogni utente che utilizza Linux. In ogni caso il modulo \u00e8 principalmente utilizzato per limitare demoni come algoritmi per database o server web, che possiedono attivit\u00e0 e accesso ai dati nettamente pi\u00f9 definiti. Questa limitazione, previene un potenziale danno ad un processo demone che presenta alcune vulnerabilit\u00e0. Di solito i processi \"ordinari\" degli utenti vengono eseguiti senza l'ausilio del modulo SELinux ma vengono comunque limitati dai classici permessi di accesso di Linux.\nAlcuni command-line utilizzati sono:\ncodice_6,\ncodice_7,\ncodice_8,\ncodice_1,\ncodice_10,\ncodice_11,\ncodice_12,\ncodice_13,\ncodice_14,\ncodice_15,\ncodice_16,\ncodice_17\ncodice_18,\ncodice_19,\ncodice_20,\ncodice_21,\ncodice_22,\ncodice_23,\ncodice_24,\ncodice_25,\nand codice_26.\nEsempi.\nMettere SELinux in modalit\u00e0 enforcing:\nVerificare lo stato di SELinux:\nConfronto con AppArmor.\nSELinux rappresenta solo uno dei tanti possibili approcci al problema di limitare le azioni che il software installato pu\u00f2 eseguire. Un'altra alternativa molto comune si chiama AppArmor ed \u00e8 disponibile su distribuzioni come: SUSE Linux Enterprise Server (SLES), openSUSE e altre basate su Debian. AppArmor \u00e8 stato sviluppato nella distribuzione, ormai inutilizzata, Immunix Linux.\nAppArmor e SELinux si differenziano radicalmente l'uno dall'altro. Per questo motivo formano alternative distinte per il controllo del software. Al contrario di SELinux, AppArmor \u00e8 stato progettato per essere semplice, estende la stessa semantica amministrativa utilizzata per DAC fino al controllo di accesso obbligatorio.\nSistemi simili.\nL'isolamento dei processi e delle applicazioni, per motivi di sicurezza, pu\u00f2 essere realizzato anche da altri sistemi, tipo quelli virtualizzati.\nIl progetto OLPC, ad esempio, nella sua prima implementazione eseguiva le applicazioni in server virtuali (Vserver) separati, fungendo da sandbox.\nAnche la NSA ha utilizzato alcuni concetti di SELinux per la sicurezza dei sistemi operativi basati su Android."}
{"id": "2575743", "revid": "729019", "url": "https://it.wikipedia.org/wiki?curid=2575743", "title": "Bell X-16", "text": "Il Bell X-16 era la denominazione di un progetto per la realizzazione di un aereo da ricognizione ad alta quota realizzato dall'azienda statunitense Bell Aircraft Corporation negli anni cinquanta e che non si concretizz\u00f2 mai nella produzione di serie.\nStoria del progetto.\nAlla fine del 1952 l'United States Air Force si trov\u00f2 nella necessit\u00e0 di dotarsi di un velivolo da impiegare in missioni di ricognizione fotografica ed elettronica al di l\u00e0 dei confini dell'Unione Sovietica e dei paesi suoi satelliti. Le caratteristiche di tangenza, cio\u00e8 di massima altitudine raggiungibile, dovevano essere tali da permettergli di sfuggire ad ogni tipo di intercettazione sia aerea che missilistica.\nNel marzo del 1953 l'USAF contatt\u00f2 direttamente e segretamente, nell'ambito di uno studio denominato MX-2147, la Bell Aircraft e la Fairchild Aircraft, invitandole a presentare progetti per un nuovo aereo capace di volare ad almeno 21340 metri di quota a velocit\u00e0 subsonica e con un raggio d'azione di circa 2400 chilometri. Nello stesso tempo fu dato mandato alla Martin Aircraft di migliorare le prestazioni del bireattore RB-57, versione statunitense dell'English Electric Canberra, che gi\u00e0 volava per conto dell'aeronautica militare, per consentirgli di svolgere lo stesso tipo di missione.\nNel gennaio successivo le ditte risposero sottoponendo le loro proposte: quella della Fairchild, denominata M-195, riguardava un monoreattore ad ala dritta di concezione tradizionale. A questo progetto la Bell opponeva il suo Model 67: un bireattore dalle caratteristiche ben pi\u00f9 moderne e tecnologicamente avanzate, caratterizzato da un'ala a freccia di spessore molto sottile, ma molto allungata cui erano appesi i due motori contenuti in gondole pressoch\u00e9 cilindriche. Quanto alla Martin, questa present\u00f2 un rifacimento dell'RB57, ma con un'ala molto pi\u00f9 grande, da cui sarebbe nato l'RB57-D. Il propulsore previsto per tutti e tre i progetti sarebbe stato il turbogetto Pratt &amp; Whitney J57, ottimizzato per volare nell'aria rarefatta delle alte quote.\nIl duello a distanza tra Bell e Fairchild si risolse pi\u00f9 di sei mesi dopo, quando il Model 67 della Bell fu dichiarato vincitore e ne fu autorizzato lo sviluppo con la designazione ufficiale di X-16, allo scopo di mascherare le finalit\u00e0 spionistiche del progetto (la sigla X viene solitamente conferita ad aeromobili sperimentali); a ci\u00f2 fece seguito la firma di un contratto per la produzione di ventotto esemplari di serie.\nErano passati poco pi\u00f9 di due mesi dalla stipula dell'accordo con la Bell quando comparve, non richiesto, un ulteriore progetto di ricognitore d'alta quota, il CL-282, a firma del prestigioso capo-progettista della Lockheed Aircraft Clarence \"Kelly\" Johnson, progetto dal quale sarebbe derivata la nota famiglia di aerei spia americani U2 / TR1.\nIl progetto Lockheed, peraltro, venne inizialmente respinto dall'USAF, gi\u00e0 impegnata con Bell e Martin, per lo stesso tipo di velivolo, ma \"Kelly\" Johnson, che vantava numerose amicizie all'interno delle forze armate e del governo statunitense, riusc\u00ec a provocare l'interesse della CIA, a sua volta impegnata nella ricerca d'informazioni sul potenziale militare e industriale dell'Unione Sovietica. Cos\u00ec, alla fine del 1954, la Lockheed ottenne l'approvazione del progetto e il 9 dicembre di quell'anno fu firmato un contratto da cinquantaquattro milioni di dollari, in gran parte tratti dal budget della stessa CIA, per venti aerei di serie.\nLo sviluppo del Bell X-16, soprannominato Bald Eagle (aquila calva) e del Lockheed U2 \"Dragon Lady\" procedettero parallelamente, pi\u00f9 speditamente il secondo, pi\u00f9 stentatamente il primo (il Martin RB57-D, dal canto suo, divenne operativo alla fine del 1955), tanto che verso la met\u00e0 del 1956 l'USAF decise la cancellazione del programma X-16, divenuto un inutile e costoso \"alter ego\" dell'U2.\nLa frustrazione in casa Bell per essere stati prima scavalcati e poi esclusi fu notevole anche se, obiettivamente, lo sviluppo del loro aereo procedeva quanto mai a rilento: nel corso del 1954 era stato presentato un modello statico in grandezza naturale e, al momento della cancellazione del progetto, il primo prototipo era stato completo solo all'80%, molto in ritardo rispetto al rivale U-2 che volava gi\u00e0 da parecchi mesi.\nIn seguito lo sviluppo del Bell X-16 fu del tutto abbandonato e il suo progetto cadde nell'oblio. Nessuna \"aquila calva\" si sarebbe staccata dal suolo."}
{"id": "2575745", "revid": "57342", "url": "https://it.wikipedia.org/wiki?curid=2575745", "title": "Gianluigi Porelli", "text": "\u00c8 stato uno degli uomini che pi\u00f9 ha contribuito allo sviluppo e alla diffusione della pallacanestro in Italia. Tra i fondatori della Lega Basket e dell'ULEB, il suo nome \u00e8 legato indissolubilmente a quello della Virtus Pallacanestro Bologna, di cui \u00e8 stato presidente dal 1968 al 1989, e di cui era, al momento della morte, presidente onorario. Nel 2007 \u00e8 stato inserito nella \"Italia Basket Hall of Fame\".\nBiografia.\nNato a Mantova nel 1930, in giovent\u00f9 ha praticato nuoto, pugilato e, soprattutto tennis, nel quale ha ottenuto discreti risultati, giungendo fino alla terza categoria. Giunto a Bologna nel 1949 per frequentare la facolt\u00e0 di giurisprudenza, entra nella Virtus Tennis, prima come giocatore e in seguito come dirigente. Nel 1968 viene nominato responsabile della sezione pallacanestro della gloriosa polisportiva SEF Virtus Bologna, di cui era al momento vicepresidente.\nAlla guida della Virtus Pallacanestro si afferm\u00f2 come dirigente dai modi spicci e talvolta \"dittatoriali\" (fu alternativamente soprannominato \"Torquemada\" o \"Robespierre\", ma anche \"Savonarola\", \"Duce truce\" e \"Provvidenza\"). Dopo un inizio difficile e costellato dall'ostilit\u00e0 di stampa e tifosi, condusse la societ\u00e0 bolognese ai vertici del basket italiano ed europeo, portando a Bologna 4 scudetti, tra cui quello della stella, e tre Coppe Italia. Durante la sua presidenza arrivarono a Bologna personaggi importanti per la pallacanestro italiana ed europea come Dan Peterson, Alberto Bucci, Ettore Messina, Kre\u0161imir \u0106osi\u0107, Micheal Ray Richardson e tanti altri. Nel 1989, stanco e appagato, cedette ad Alfredo Cazzola quella che aveva ereditato come una semplice sezione pallacanestro di una polisportiva e aveva trasformato in una delle societ\u00e0 pi\u00f9 ricche e vincenti d'Europa.\nAl di l\u00e0 di ogni merito sportivo, va riconosciuto all'avvocato Porelli di aver contribuito in modo decisivo al grande aumento della popolarit\u00e0 della pallacanestro in Italia, e di essere stato tra coloro che hanno definitivamente traghettato il movimento italiano ed europeo verso il professionismo. Nel 1970 fu infatti tra i fondatori della Lega Basket, e nel 1991 diede vita, assieme allo spagnolo Eduardo Portela, all'Unione delle Leghe Europee di Basket.\nNel 2014 l'Euroleague gli ha intitolato il premio Gianluigi Porelli Euroleague Executive of Year."}
{"id": "2575747", "revid": "2166030", "url": "https://it.wikipedia.org/wiki?curid=2575747", "title": "Regno d'Imerezia", "text": "Il Regno di Imerezia (georgiano: \u10d8\u10db\u10d4\u10e0\u10d4\u10d7\u10d8\u10e1 \u10e1\u10d0\u10db\u10d4\u10e4\u10dd) venne istituito nel 1455 da un membro della dinastia dei Bagrationi, quando il Regno di Georgia venne a frantumarsi in regni rivali. Prima di allora, l'Imerezia veniva considerato un regno separato all'interno del regno di Georgia, per cui un ramo cadetto della famiglia reale bagrationide tenne la corona a cominciare dal 1260, con Davide VI re di Georgia. Ci\u00f2 avvenne a causa della conquista mongola del XIII secolo, che decentralizz\u00f2 e framment\u00f2 la Georgia, costringendo al trasferimento dei centri governativi alle province. Dal 1455 in avanti, tuttavia, il regno divenne centro di frequenti conflitti territoriali tra forze georgiane, russe, persiane e turche, e l'Imerezia fin\u00ec cos\u00ec per essere annessa definitivamente alla Russia nel 1810. Per tutto questo periodo i principati di Mingrelia, Abcasia e Guria dichiararono la loro indipendenza dall'Imerezia, formando i loro propri governi locali."}
{"id": "2575757", "revid": "709565", "url": "https://it.wikipedia.org/wiki?curid=2575757", "title": "Will Kane", "text": "Will Kane \u00e8 un personaggio fittizio interpretato da Gary Cooper nel film \"Mezzogiorno di fuoco\" di Fred Zinnemann.\nWill Kane, uno sceriffo che si sente moralmente obbligato ad affrontare un manipolo di fuorilegge che giunge in citt\u00e0. Il personaggio di Cooper viene tradito e abbandonato da tutti i cittadini di Hadleyville.\nAlla fine Kane riesce ad avere la meglio e solo allora, sulle strade deserte, si riversano i cittadini. Senza una parola, prima di allontanarsi in calesse con Amy, Kane getta con disprezzo nella polvere la sua stella di sceriffo.\nRiconoscimenti.\nSecondo l'AFI's 100 Years..., Will Kane \u00e8 al quinto posto nella categoria dei pi\u00f9 grandi eroi della storia del cinema."}
{"id": "2575762", "revid": "117550054", "url": "https://it.wikipedia.org/wiki?curid=2575762", "title": "Renault RE20B", "text": "La Renault RE20B \u00e8 una monoposto di Formula 1 che corse nella prima parte del campionato mondiale del 1981. Anche questa vettura, come le precedenti Renault aveva la peculiarit\u00e0 del motore: un 1500 cm\u00b3 sovralimentato con due turbine.\nI progettisti furono i francesi Michel T\u00e9tu e Fran\u00e7ois Castaing.\nStagione 1981.\nLa vettura era un'evoluzione del modello RE20 con cui la casa transalpina aveva affrontato la stagione 1980. Fece il suo esordio nel Gran Premio degli Stati Uniti-Ovest, prima prova della stagione.\nImpiegata solo nei primi 6 appuntamenti stagionali ottenne come miglior risultato il terzo posto con Alain Prost (che aveva sostituito a inizio stagione Jean-Pierre Jabouille), nel Gran Premio d'Argentina, gara in cui Prost part\u00ec dalla prima fila. Ottenne nella stessa gara punti anche con Ren\u00e9 Arnoux (quinto).\nDal Belgio inizi\u00f2 a essere utilizzata la Renault RE30, tanto che sia in Belgio che nella successiva gara di Monaco solo una RE20B venne messa in pista. Dopo il gran premio monegasco non venne pi\u00f9 utilizzata."}
{"id": "2575764", "revid": "1788047", "url": "https://it.wikipedia.org/wiki?curid=2575764", "title": "Sa\u00fade (disambigua)", "text": ""}
{"id": "2575767", "revid": "123291738", "url": "https://it.wikipedia.org/wiki?curid=2575767", "title": "Royal Victorian Chain", "text": "La Royal Victorian Chain \u00e8 un'onorificenza istituita nel 1902 dal re Edoardo VII del Regno Unito come riconoscimento personale concesso direttamente e solo dalla persona del sovrano del Regno Unito. Essa \u00e8 legata all'Ordine Reale Vittoriano. \nLa Royal Victorian Chain non concede a quanti la ricevono particolari titoli od ordini di precedenza nel sistema del commonwealth ma rappresenta un dono personale di alta distinzione fatto al meritevole dal monarca. \nEssa pu\u00f2 essere conferita a uomini e donne, siano essi appartenenti al Commonwealth o stranieri. Attualmente 10 persone sono insignite di questa onorificenza e la maggior parte di essi sono capi di Stato stranieri.\nIl \"collare\" \u00e8 d'oro, decorato con i simboli dei Tudor tra cui la rosa, il cardo, il trifoglio e il loto (che simboleggiano rispettivamente Inghilterra, Scozia, Irlanda e India), alternati alle cifre \"ERI\" (\"Edwardus Rex Imperator\") in oro su sfondo rosso smaltato. Solitamente il collare viene portato dagli uomini, mentre le donne la portano alla spalla sinistra. Tuttavia, la principessa Margaret, sorella della regina Elisabetta II, ha fatto uso anche del collare in diverse occasioni.\nLa \"medaglia\" \u00e8 in oro e consiste in una croce maltese smaltata di bianco con al centro il monogramma \"VRI\" (\"Victoria Regina Imperatrix\") su sfondo rosso, sormontata da una coreona e circondata da un anello blu con il nome \"VICTORIA\". Le iniziali della regina sono tempestate di diamanti\nAlla morte dell'insignito, la Royal Victorian Chain deve tornare al monarca inglese."}
{"id": "2575771", "revid": "16758", "url": "https://it.wikipedia.org/wiki?curid=2575771", "title": "Nazionale di hockey su ghiaccio dell'Italia maschile", "text": ""}
{"id": "2575772", "revid": "196390", "url": "https://it.wikipedia.org/wiki?curid=2575772", "title": "SV Ritten Renon Hockey", "text": ""}
{"id": "2575779", "revid": "6923", "url": "https://it.wikipedia.org/wiki?curid=2575779", "title": "Fiat Pininfarina Coup\u00e9/Cabriolet", "text": ""}
{"id": "2575781", "revid": "1573940", "url": "https://it.wikipedia.org/wiki?curid=2575781", "title": "Planeta Paulina", "text": "Planeta Paulina \u00e8 il quarto album della cantante messicana Paulina Rubio, pubblicato per la EMI Latin il 3 settembre 1996."}
{"id": "2575783", "revid": "31360", "url": "https://it.wikipedia.org/wiki?curid=2575783", "title": "Mismatch field", "text": ""}
{"id": "2575785", "revid": "27489056", "url": "https://it.wikipedia.org/wiki?curid=2575785", "title": "Omotetia descrittiva", "text": ""}
{"id": "2575789", "revid": "1305772", "url": "https://it.wikipedia.org/wiki?curid=2575789", "title": "Love Tracks", "text": ""}
{"id": "2575801", "revid": "287204", "url": "https://it.wikipedia.org/wiki?curid=2575801", "title": "Lycanthropy", "text": "Lycanthropy (licantropia in lingua inglese) pu\u00f2 riferirsi a:"}
{"id": "2575806", "revid": "767487", "url": "https://it.wikipedia.org/wiki?curid=2575806", "title": "Terenzio Zardini", "text": "Biografia.\nNato da Ernesto Zardini e Maria Montini nel 1923, fu battezzato col nome di Gaetano.\nEntrato nell'Ordine di frati minori a Vittorio Veneto nel 1939, assunse il nome di Terenzio. Fu ordinato sacerdote il 14 aprile 1947.\nDopo aver studiato armonia, contrappunto e fuga al Liceo Musicale di Verona, si trasfer\u00ec al Conservatorio \"Benedetto Marcello\" di Venezia dove si diplom\u00f2 in Composizione nel luglio del 1954 sotto la guida del maestro Gabriele Bianchi. L'esito brillante dell'esame, con punti dieci e lode, fu premiato dal Ministero della Pubblica Istruzione con un soggiorno a Salisburgo durante il Festival di quell'anno. Dopo aver frequentato anche il Pontificio istituto di musica sacra a Roma divenne organista e maestro di coro nella chiesa di San Francesco della Vigna a Venezia e in seguito, con i medesimi incarichi, nella chiesa di San Bernardino a Verona dove trascorrer\u00e0 tutto il resto della sua vita.\nTenne la cattedra di musica corale e direzione di coro al conservatorio \"E. F. Dall'Abaco\" di Verona avendo tra gli allievi Mauro Zuccante, Francesco Bellomi, Paolo De Zen, Daniela Candiotto, Bruno Gini, Gianpaolo Dal Dosso, Mauro Giavarina e Marco Morelato (ultimo suo allievo e attuale Presidente dell'Associazione Musicale fr. Terenzio Zardini).\nLa produzione musicale di Terenzio Zardini \u00e8 davvero cospicua (circa 2000 titoli) e abbraccia la musica sacra, pre e post conciliare, quella a destinazione liturgica, la produzione strumentale, cameristica, sinfonica e sinfonico-corale. Accanto a questa mole di titoli va ricordato anche l'impegno nel campo della musica folkloristica nel quale profuse il suo ingegno atto a recuperare brani della tradizione popolare veronese, mantovana e sarda. Molti di questi lavori furono presentati a concorsi nazionali e internazionali e fanno correntemente parte del repertorio di innumerevoli cori. Da ricordare il suo recupero, in tempi moderni, dell'opera \"Tetide in Sciro\" di Domenico Scarlatti eseguita in seguito all'Angelicum di Milano; ha anche scritto per la televisione le musiche del documentario \"Elena Silvestri\". Il carattere della sua musica, spontaneo e sincero, gli valse numerosi riconoscimenti anche in importanti manifestazioni come nel caso del suo originalissimo brano corale \"Vae Ariel\", che vinse il primo premio assoluto ad un concorso polifonico la cui commissione era presieduta da Goffredo Petrassi e Luigi Dallapiccola. Lontano dagli ambienti dotti e accademici, il suo genio musicale rimase circoscritto alla musica liturgica post conciliare, definendosi ironicamente \u00abun condannato a comporre piccole musiche per piccoli cori di piccole chiese\u00bb e bollando come \"batar\u00eca\" (cosa di poco conto) le proprie musiche.\nIn sostanza Terenzio Zardini ha saputo superare coraggiosamente il passaggio della riforma liturgica promossa dal Concilio Vaticano Secondo, lavorando fin dall'inizio ai canti di nuova generazione nei quali profuse la sua vena melodica schietta e genuina; tra i moltissimi titoli si ricorda l'ormai celebre \"Dov'\u00e8 carit\u00e0 e amore\".\nIl 21 febbraio 2004 il Comune di Verona ha intitolato a padre Zardini un'area verde con una lapide commemorativa."}
{"id": "2575807", "revid": "131145", "url": "https://it.wikipedia.org/wiki?curid=2575807", "title": "European Athletics Association", "text": ""}
{"id": "2575808", "revid": "131145", "url": "https://it.wikipedia.org/wiki?curid=2575808", "title": "Confederazione asiatica di atletica", "text": ""}
{"id": "2575809", "revid": "287204", "url": "https://it.wikipedia.org/wiki?curid=2575809", "title": "Miguelitos", "text": "I miguelitos sono dolcetti tradizionali di La Roda, preparati con pasta sfoglia e crema pasticciera, cosparsi di zucchero a velo.\nDurante la \"Feria de Albacete\" si vendono migliaia di \"miguelitos\", di solito accompagnati da caff\u00e8, \"orujo de miel\" (liquore a base di miele) o sidro."}
{"id": "2575811", "revid": "599013", "url": "https://it.wikipedia.org/wiki?curid=2575811", "title": "Villa Soldera", "text": "Villa Soldera \u00e8 una villa veneta di Conegliano, ubicata nel cuore di Monticella, quartiere orientale della citt\u00e0, a pochi metri da Villa Moretti.\nStoria.\nVilla Soldera \u00e8 fu edificata nel XIX secolo.\nIn origine situata in zona a bassa densit\u00e0 abitativa e periferica, si trova oggi inserita in un contesto profondamente urbanizzato. Attualmente in buona conservazione, la villa \u00e8 oggi propriet\u00e0 della famiglia Soldera.\nDescrizione.\nEspressione tarda di villa veneta, come la vicina Villa Moretti, Villa Soldera \u00e8 un complesso di disposto su due livello e sviluppato il lunghezza lungo il dolce pendio del colle di Monticella.\nIl corpo centrale, a pianta quadrangolare, ha una facciata aperta da monofore rettangolari, disposte regolarmente a segnare i due livelli, evidenziati anche da un marcapiano. \nSulla sommit\u00e0, in corrispondenza del portale (anch'esso rettangolare), c'\u00e8 un timpano con inscritta una finestra circolare; sopra di esso campeggia un elemento scultoreo a forma di vaso, terminato da un motivo floreale in ferro battuto.\nA destra del corpo principale \u00e8 presente un rustico di piccole dimensioni, leggermente pi\u00f9 basso ed anch'esso disegnato su due livelli, secondo le forme dell'architettura rurale del coneglianese."}
{"id": "2575814", "revid": "647919", "url": "https://it.wikipedia.org/wiki?curid=2575814", "title": "Confederazione africana di atletica", "text": ""}
{"id": "2575817", "revid": "339392", "url": "https://it.wikipedia.org/wiki?curid=2575817", "title": "Confederazione sudamericana di atletica", "text": ""}
{"id": "2575822", "revid": "298229", "url": "https://it.wikipedia.org/wiki?curid=2575822", "title": "Confederazione nord americana, centro americana e caraibica di atletica leggera", "text": ""}
{"id": "2575823", "revid": "131145", "url": "https://it.wikipedia.org/wiki?curid=2575823", "title": "Confederazione europea di atletica", "text": ""}
{"id": "2575828", "revid": "110157", "url": "https://it.wikipedia.org/wiki?curid=2575828", "title": "Kisela Voda", "text": " \nKisela Voda (in macedone \u041a\u0438\u0441\u0435\u043b\u0430 \u0412\u043e\u0434\u0430) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 58.216 abitanti (dati 2002).\nGeografia fisica.\nIl comune confina con Karpo\u0161 a nord-ovest, con Centar a nord, con Aerodrom a nord-est, con Studeni\u010dani a sud e con Sopi\u0161te a ovest.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575831", "revid": "1305772", "url": "https://it.wikipedia.org/wiki?curid=2575831", "title": "Luca Bianchin", "text": "Carriera.\nSpecializzato nel dorso con i 200\u00a0m come distanza preferita, vanta con la nazionale giovanile una medaglia di bronzo vinta a Roma agli europei giovanili del 1987 nei 200\u00a0m. Dal 1988 ha cominciato anche a salire sul podio ai campionati italiani assoluti, e nel 1990 ha vinto il suo primo titolo nei 200\u00a0m. L'anno dopo Viene convocato per i campionati mondiali di Perth dove disputa la finale B dei 200\u00a0m. Nelle gare nazionali ha vinto ancora tre volte ai campionati primaverili. Dopo altri due titoli italiani ancora ai primaverili del 1992 \u00e8 arrivata la convocazione per i Giochi Olimpici di Barcellona: nei 200\u00a0m \u00e8 stato ancora finalista \"B\".\nAi Giochi del Mediterraneo del giugno 1993 ha vinto le sue perime medaglie internazionali: Argento nei 200\u00a0m dorso e bronzo con la staffetta 4 \u00d7 100\u00a0m mista con Massimiliano Cagelli, Luis Alberto Laera e Emanuele Idini. due mesi dopo ha partecipato anche ai campionati europei di Sheffield. Ha avuto il momento pi\u00f9 alto in carriera in agosto vincendo la medaglia d'argento nei 200\u00a0m ai Mondiali in vasca corta di Palma di Maiorca; \u00e8 stato anche finalista con la 4 \u00d7 100\u00a0m stile libero, quinto con Idini, Emanuele Merisi e Bruno Zorzan.\nNel 1997 ha vinto il suo ultimo titolo italiano. Per anni nuotatore della Dimensione Dello Sport, \u00e8 rimasto nella societ\u00e0 anche dopo il ritiro, diventando il responsabile del settore giovanile.\nPalmar\u00e8s.\n\"nota: questa lista \u00e8 incompleta\"\nCampionati italiani.\n4 titoli individuali e 4 in staffette, cos\u00ec ripartiti:"}
{"id": "2575832", "revid": "72396", "url": "https://it.wikipedia.org/wiki?curid=2575832", "title": "Floriana FC", "text": ""}
{"id": "2575836", "revid": "72396", "url": "https://it.wikipedia.org/wiki?curid=2575836", "title": "Dundalk FC", "text": ""}
{"id": "2575839", "revid": "110157", "url": "https://it.wikipedia.org/wiki?curid=2575839", "title": "Saraj (Macedonia del Nord)", "text": " \nSaraj (in macedone \u0421\u0430\u0440\u0430\u0458, in albanese Saraji) \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 35.408 abitanti (dati 2002).\nGeografia fisica.\nIl comune confina con Jegunovce a nors-ovest, con \u017delino a sus-ovest, con Sopi\u0161te a sud, con Karpo\u0161 e Gor\u010de Petrov a est e col Kosovo a nord.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575841", "revid": "767487", "url": "https://it.wikipedia.org/wiki?curid=2575841", "title": "Maurizio Rolli", "text": "Biografia.\nMaurizio Rolli \u00e8 stato bassista dei R.A.R.E. quartetto italo-americano composto da Alex Acu\u00f1a (percussioni), Otmaro Ruiz (piano) e Gianluca Esposito (saxes) e del Trio \"X-PERIENCE\" comprendente Hiram Bullock (chitarra) e Israel Varela (batteria).\nHa inciso su CD un tributo alla musica di Jaco Pastorius (con la partecipazione di Michael Manring e Mike Stern) intitolato \"Moodswings\" in occasione del cinquantesimo anniversario della nascita.\nIl lavoro \u00e8 stato recensito come \"Cd del mese\" dalla rivista statunitense \"Bass Player\".\nCollabora attivamente come consulente, endorser e dimostratore con le ditte Markbass e Mayones; \u00e8 inoltre insegnante di basso elettrico al \"Conservatorio Luisa D'Annunzio\" di Pescara.\nL'ultimo album del 2009 \u00e8 Rolli's Tones, con alcuni arrangiamenti in chiave jazz-Big Band di classici del rock come \"And I Love Her\" dei Beatles, \"Every Breath You Take\" dei Police, \"Changes\" degli Yes ed altri.\nCollaborazioni.\nMaurizio Rolli ha collaborato, tra gli altri, con:"}
{"id": "2575842", "revid": "337866", "url": "https://it.wikipedia.org/wiki?curid=2575842", "title": "Gian Luigi Porelli", "text": ""}
{"id": "2575844", "revid": "2043251", "url": "https://it.wikipedia.org/wiki?curid=2575844", "title": "Firmina di Amelia", "text": "Agiografia.\nLe notizie che abbiamo provengono dalla sua \"passio\", che \u00e8 un testo non anteriore al VI secolo.\nApparteneva a una famiglia d'alto rango. Il padre, Calpurnio, era prefetto dell'Urbe (\"praefectus Urbis\"). Nonostante potesse vivere in modo agiato, decise di lasciare la famiglia per ritirarsi in preghiera nei pressi della citt\u00e0 di Amelia. Per amore della fede cristiana sub\u00ec il martirio durante il dominio di Diocleziano.\nLe si attribuiscono numerosi miracoli, uno dei quali avvenne durante la navigazione verso Civitavecchia (allora \"Centumcellae\"): una violenta tempesta che infuriava in mare sulle imbarcazioni venne placata dall'intervento miracoloso della vergine Fermina. La santa sost\u00f2 per un periodo in una grotta del porto, sulla quale \u00e8 stato successivamente costruito il Forte Michelangelo.\nCulto.\nSanta Fermina \u00e8 celebrata il 24 novembre di ogni anno ad Amelia (Terni) e il 28 aprile a Civitavecchia (Roma), in quanto patrona delle due citt\u00e0. Ad Amelia \u00e8 festeggiata con un solenne pontificale presso la cattedrale a lei dedicata, durante il quale avviene la cerimonia dell'offerta dei ceri da parte dei sindaci di tutto il mandamento amerino (Penna in Teverina, Giove, Alviano, Attigliano, Lugnano in Teverina e Guardea), nonch\u00e9 con un suggestivo corteo storico che fa riferimento agli antichi statuti del comune di Amelia del 1346.\nAnche a Civitavecchia si festeggia con un solenne pontificale con la cerimonia dell'accensione del cero offerto dalla citt\u00e0 di Amelia, e con un suggestivo corteo storico con costumi di entrambe le citt\u00e0. A seguire la statua della santa viene portata su un rimorchiatore all'interno del porto, dove si celebra la benedizione in mare con il ricordo dell'antico miracolo della santa, tra il suono delle sirene delle navi, dei pescherecci e delle numerose imbarcazioni che seguono il corteo in festa."}
{"id": "2575845", "revid": "223320", "url": "https://it.wikipedia.org/wiki?curid=2575845", "title": "Amore Proibito", "text": ""}
{"id": "2575847", "revid": "889336", "url": "https://it.wikipedia.org/wiki?curid=2575847", "title": "Jos\u00e9 Chepito Areas", "text": "\u00c8 stato inserito nella Rock &amp; Roll Hall of Fame nel 1998 come percussionista della band di Carlos Santana.\nBiografia.\nJos\u00e9 \u201cChepito\u201d Areas fu il percussionista pi\u00f9 riconosciuto di Santana (band) e ha contribuito ai primi tre album registrati dalla fortunata band: \"Santana\" (1969), \"Abraxas\" (1970) e \"Santana III\" (1971), ed \u00e8 presente in \"Caravanserai\" (1972), nel triplo album \"Lotus\" (1974), in \"Welcome\" (1973) e in \"Festival\" (1976).\n\u00c8 innegabile che il suo personale stile di percussionista e l'essere uno strumentista dotato per i timbali lo portarono a essere uno dei responsabili dei maggiori successi del gruppo nel suo primo periodo 1969-1977. \u00c8 perfino considerato come uno dei creatori del genere musicale Rock latino (Latin Rock).\nUn \"Nica\" al Woodstock.\nEssendo uno dei membri originali del gruppo di Carlos Santana, ebbe il privilegio di partecipare allo storico Festival di Woodstock durante la presentazione della band il 16 agosto 1969, quando la corrente Hippie, che predica amore e pace, era nel suo massimo splendore.\nFunk Latino.\nNel 1974 registr\u00f2 l'album \"Jos\u00e9 Chepito Areas\" per l'etichetta CBS nel pi\u00f9 puro stile del Funk latino (Latin Funk). Il disco include le seguenti tracce: \"Guarafeo\", \"Funky Folsom\", \"Remember Me\", \"Bambeyoko\", \"Morning Star\", \"Buscando La gente\", \"Cerro Negro\", \"Terremoto\" e \"Guaguanco in Japan\".\nReunion.\nNegli anni 1988 - 1989 torn\u00f2 a far parte del gruppo di Carlos Santana durante una serie di concerti. Nel 1997 partecip\u00f2 con vecchi membri dei Santana alla registrazione del CD \"Abraxas Pool\", una fusione di rock, blues e ritmi latini.\nI musicisti che parteciparono a questa registrazione furono: Gregg Rolie, voce e tastiere; Neal Schon, chitarra; Michael Carabello; Jose Chepito Areas, timbali; Alphonso Johnson, basso e Michael Shrieve, batteria.\nDiscografia.\nAlbum.\ncon Santana\ncon The Elvin Bishop Group\ncon Cold Blood\ncon It's a Beautiful Day\ncon Herbie Hancock\ncon Brewer &amp; Shipley\ncon Danny Cox\ncon Boz Scaggs\ncon Luis Gasca\ncon Brenda Patterson\ncon Crackin'\ncon Heartsfield\ncon Labelle\ncon Lee Oskar\ncon Sharon Redd, Ula Hedwig, Charlotte Crossley\ncon Gato Barbieri\ncon Giants (C. Santana, G. Errico, H. Hancock, J. Areas, L. Oskar, M. Carabello, R. Reyes)\ncon John Lee Hooker\ncon Neal Schon\ncon Abraxax Pool\ncon Brian Tarquin\ncon Alfonso Noel Lovo"}
{"id": "2575853", "revid": "125415683", "url": "https://it.wikipedia.org/wiki?curid=2575853", "title": "Lino Patruno", "text": "Le sue esperienze vanno da quelle jazzistiche in concerto, in sala di registrazione, in TV a quelle di attore di cabaret, di teatro e di cinema; da organizzatore di festival del jazz a presentatore e regista televisivo.\nBiografia.\nNato a Crotone, in Calabria, si trasfer\u00ec in giovane et\u00e0 prima a Roma, poi a Milano, fulcro del movimento jazzistico italiano, dove inizia ad esibirsi nel 1954, fondando alcune band jazz tra le quali la Riverside Jazz Band. Successivamente passa nella Milan College Jazz Society.\nNel 1964, assieme a Nanni Svampa, Roberto Brivio e Gianni Magni, d\u00e0 vita ai \"Gufi\".\nScioltosi il gruppo nel 1969, assieme a Nanni Svampa e Franca Mazzola continua l\u2019attivit\u00e0 teatrale e cabarettistica. Per la Rai realizza alcune serie televisive di successo (\"La mia morosa cara, Addio tabarin, Un giorno dopo l\u2019altro, Una bella domenica di Settembre...\") e si dedica all'incisione di dischi jazz. Nel 1977 prende parte alla trasmissione televisiva \"Portobello\" condotta da Enzo Tortora su Rai 2.\nNel 1997 scrive la musica del film \"Ti amo Maria\" di Carlo delle Piane.\nSuccessivamente, trasferitosi a Roma, fonda il \"Lino Patruno Jazz Show\" con il quale si esibisce regolarmente nei locali capitolini e nei festival del jazz in Italia.\nNel 1992 si candida alla Camera dei deputati (Italia) con la Lista Marco Pannella nella circoscrizione di Roma-Viterbo-Latina-Frosinone, senza essere eletto.\nNel 2009 scrive il libro \"Quando Il Jazz aveva swing\" edito da Editoriale Pantheon, Roma.\nDal 2018 i componenti della band, attualmente, sono:\nCon Pupi Avati ha scritto il soggetto e la sceneggiatura del film \"Bix\" che rappresent\u00f2 l'Italia al Festival di Cannes nel 1991.\nFra i festival Internazionali delle Nazioni Unite cui Patruno ha preso parte ricordiamo quello di Sanremo nel 1963, quello di Nizza nel 1976 e 1977, quello di Breda (Paesi Bassi) nel 1978, quelli di Pompei, di Palermo, di Lugano, di Lucerna, di Berna, di Sargans, di D\u00fcsseldorf, di Varadero (Cuba), tutti negli anni ottanta, quello di Davenport (Iowa, USA), quello di Libertyville (Chicago) negli anni novanta, quelli di Ascona (1998 / 2003).\nIncide per la Jazzology, la prestigiosa casa discografica con sede a New Orleans. Nei CD che ha realizzato negli ultimi anni ha inciso con alcuni grandi nomi del jazz classico odierno: Randy Reinhart, Ed Polcer, Randy Sandke, Jon-Erik Kellso, Tom Pletcher, Dan Barrett, Bob Havens, Allan Vache, Evan Christopher, Jim Galloway, Mark Shane, Howard Alden, Bucky Pizzarelli, Frank Vignola, Marty Grosz, Andy Stein, Frank Tate, Ed Metz Jr, Joe Ascione, Vince Giordano, David Sager, Rebecca Kilgore e altri sconosciuti.\nNel 2009 partecipa al programma \"MilleVoci\" di Gianni Turco con l'orchestra \"The Hot Stompers\". Nel 2010 \u00e8 accanto ad Arisa nell\u2019esecuzione di \"Malamoren\u00f2\" in una puntata del 60\u00ba Festival di Sanremo. Nel 2021 scrive la prefazione al romanzo \"Gli effimeri del crocevia\", del giornalista e scrittore Emiliano D'Alessandro. \nLino Patruno vive a Roma."}
{"id": "2575859", "revid": "2519", "url": "https://it.wikipedia.org/wiki?curid=2575859", "title": "Siti di interesse comunitario dell'Emilia-Romagna", "text": "I siti di interesse comunitario (SIC) dell'Emilia-Romagna, individuati in base alla Direttiva Habitat (Direttiva 1992/43/CEE) e appartenenti alla rete Natura 2000, sono in tutto 139, di questi 67 sono anche zona di protezione speciale (ZPS) individuate ai sensi della Direttiva Uccelli (Direttiva 2009/147/CE)."}
{"id": "2575860", "revid": "1645873", "url": "https://it.wikipedia.org/wiki?curid=2575860", "title": "\u0160uto Orizari", "text": " \n\u0160uto Orizari (in macedone \"\u0428\u0443\u0442\u043e \u041e\u0440\u0438\u0437\u0430\u0440\u0438\"; in roman\u00ec \"Shuto Orizari\"; in albanese \"Shutk\u00eb\"; conosciuto anche come \"\u0160utka\"/\"\u0428\u0443\u0442\u043a\u0430\") \u00e8 uno dei dieci comuni che compongono la citt\u00e0 di Skopje. La sua popolazione \u00e8 di 17.357 abitanti (dati 2002).\nSociet\u00e0.\nEvoluzione demografica.\nIl comune \u00e8 l'unico della Macedonia del Nord dove i rom sono la maggioranza:\nLingue e dialetti.\nIl roman\u00ec, la lingua dei rom, \u00e8 ufficialmente riconosciuta nel territorio del comune, a fianco del macedone. Nella cittadina si parlano anche serbo e albanese, ma senza status ufficiale.\nLocalit\u00e0.\nIl comune \u00e8 composto dalle seguenti localit\u00e0:"}
{"id": "2575865", "revid": "6923", "url": "https://it.wikipedia.org/wiki?curid=2575865", "title": "Star\u00fd Most", "text": ""}
{"id": "2575866", "revid": "767487", "url": "https://it.wikipedia.org/wiki?curid=2575866", "title": "Abraxas Pool", "text": "Abraxas Pool \u00e8 un album del 1997 edito dagli ex membri della Santana Blues Band: Michael Shrieve, Neal Schon, Gregg Rolie, Jos\u00e9 Chepito Areas, Alphonso Johnson e Mike Carabello."}
{"id": "2575869", "revid": "367445", "url": "https://it.wikipedia.org/wiki?curid=2575869", "title": "Linea 5 (metropolitana di Barcellona)", "text": "La linea 5 della metropolitana di Barcellona \u00e8 una linea di metropolitana che si estende da Cornell\u00e0 de Llobregat fino alla stazione di Vall d'Hebron, attraversando trasversalmente da nord a sud la citt\u00e0 di Barcellona, in Spagna. La linea fu inaugurata il 21 luglio 1959 come \"Linea II\" e fu progettata seguendo una linea trasversale complementare al percorso della L1.\nCaratteristiche generali.\nLa linea 5 \u00e8 operata dalla societ\u00e0 Ferrocarril Metropolit\u00e0 de Barcelona come Transports Metropolitans de Barcelona (TMB). Il tracciato \u00e8 sotterraneo a doppio binario, con l'eccezione di un breve tratto presso i depositi della stazione di Can Boixeres. Le officine e gli altri depositi si trovano a Vilapicina e Vall d'Hebron.\nLa linea \u00e8 lunga e serve 27 stazioni. Negli orari di punta vi circolano 30 treni e nel 2010 ha trasportato un totale di 85,4 milioni di passeggeri, risultando cos\u00ec la terza linea per volume di trasporto dopo le linee L1 e L3.\nI comuni serviti dalla linea sono: Barcellona, Cornell\u00e0 de Llobregat, l'Hospitalet de Llobregat e Esplugues de Llobregat. In ambito urbano, la linea attraversa sei distretti di Barcellona: Eixample, Horta-Guinard\u00f3, Nou Barris, Sant Andreu, Sant Mart\u00ed e Sants-Montju\u00efc.\nStazioni.\nLe stazioni sono in prevalenza a doppio binario con banchine parallele laterali, a eccezione delle stazioni di Maragall, Horta, El Coll-La Teixonera e Vall d'Hebron, che sono a banchina centrale, e della Sagrera che originariamente presentava tre banchine, una centrale e due laterali. Le stazioni pi\u00f9 nuove della linea 5 sono tra le pi\u00f9 profonde della rete: si trovano a 40\u00a0m sottoterra le stazioni El Carmel e Vall d'Hebron; la pi\u00f9 profonda \u00e8 la stazione El Coll-La Teixonera, che si trova a 74 metri di profondit\u00e0.\nLe stazioni che nel corso degli anni hanno cambiato il loro nome sono: Cornell\u00e0 Centre (in precedenza \"Cornell\u00e0\"), Can Boixeres (\"Buxeras\"), Can Vidalet (\"Maladeta\"), Collblanc (\"San Ram\u00f3n\"), Pla\u00e7a de Sants (\"Sants\"), Sants-Estaci\u00f3 (\"Roma-RENFE\"), Verdaguer (\"General Mola\"), Sant Pau-Dos de Maig (\"Dos de Mayo\" e poi \"Hospital de Sant Pau\") e Congr\u00e9s (\"Viviendas del Congreso\"). La stazione di Ernest Lluch nel progetto originario doveva chiamarsi \"Sant Ramon\".\nLa maggior parte delle stazioni, per la precisione l'88% (23 su 26), sono accessibili alle persone a mobilit\u00e0 limitata; fanno eccezione le stazioni di Pla\u00e7a de Sants, Verdaguer e Maragall. Ci sono in tutto dieci stazioni di corrispondenza e interscambio con le altre linee della metropolitana, con il tram, con i treni di FGC e Rodalies de Catalunya e gli autobus a medio e lungo raggio.\nMateriale rotabile.\nTutti i treni che circolano sulla L5 sono della Serie Alsthom 5000, che sono stati introdotti tra il 2006 e il 2007 in sostituzione della precedente serie 1000. Ancor prima erano impiegati i treni delle serie 300 e 600.\nStoria.\nL'attuale linea 5 \u00e8 il risultato di diversi progetti ferroviari che hanno subito molte variazioni nel corso del tempo, finendo per unire due linee: la linea II e la linea V del Ferrocarril Metropolit\u00e0 de Barcelona (FMB). La linea II fu progettata negli anni cinquanta, in un contesto successivo alla guerra civile e in un ambito di municipalizzazione delle compagnie ferroviarie urbane (FMB e Gran Metropolit\u00e0 de Barcelona, GMB) mentre la lina V fu concepita negli anni sessanta, con un progetto modificato diverse volte nei vari piani poliennali di sviluppo dei trasporti (\"Plans de Metros\").\nIl progetto iniziale: la Linea II.\nLa tratta tra le stazioni La Sagrera e Horta fu progettata dal Ferrocarril Metropolit\u00e0 de Barcelona negli anni cinquanta come parte della linea II che avrebbe dovuto congiungere i quartieri di Horta e dell'ex-municipio di Sant Andreu de Palomar con il centro cittadino, arrivando fino alla stazione capolinea del Paral\u00b7lel.\nI lavori ebbero inizio nel 1955 e il primo tratto tra La Sagrera e Vilapicina entr\u00f2 in servizio nel 1959. Nel 1967 la linea fu prolungata di una stazione arrivando fino a Horta.\nPioniera dell'automatizzazione.\nSu questo stesso tratto a partire dal 28 gennaio 1961 iniziarono a circolare treni con un sistema di guida automatica, gi\u00e0 sperimentato nel gennaio 1960. Il meccanismo si basava su un sistema di contatti e di cellule fotoelettriche e venne sviluppato dagli stessi tecnici della metropolitana di Barcellona; si tratt\u00f2 della prima applicazione al mondo di un sistema di guida automatica ai treni di un servizio di metropolitana.\nNel 1972 per\u00f2 questo sistema venne rimpiazzato da un altro di tipo differente, gi\u00e0 sperimentato in altre reti, come per esempio a New York e a Parigi, ma su tratte brevi e con treni a una sola carrozza. Il nuovo sistema rimase in funzione per sette anni, fino a quando venne portata a termine la fusione tra le linea II e la linea V.\nTrasversale Alta: la Linea V.\nLa \"Trasversale Alta\" o \"linea Sagrera - Sants - Sant Ramon\" fu inaugurata il 3 novembre 1969, con l'apertura del tratto tra le stazioni Collblanc (all'epoca denominata \"Sant Ramon\") e Diagonal, avendo in previsione di arrivare successivamente fino alla stazione di La Sagrera dove si sarebbe interconnessa con la linea I (l'attuale L1) e la linea II (attuale L5). A Sants inoltre venne realizzata un'altra stazione in vista della corrispondenza con la nuova stazione ferroviaria di Barcellona-Sants come previsto dal \"Piano di Collegamenti Ferroviari\".\nIl 26 giugno 1970 furono aperte al pubblico le rimanenti stazioni del progetto iniziale, tra Verdaguer (allora chiamata \"General Mola\") e Camp de l'Arpa, arrivando fino a La Sagrera.\nLa linea V/II e la nascita della Linea 5.\nFusione con la linea II.\nNello stesso giorno dell'inaugurazione della tratta tra Verdaguer e Camp de l'Arpa divenne effettiva anche l'annessione della linea II alla linea V, sul percorso compreso tra Collblanc (\"Sant Ramon\") e Horta. La misura avrebbe dovuto essere provvisoria in attesa del completamento della tratta tra le stazioni Paral\u00b7lel (all'epoca \"Poble Sec\") e Sagrada Fam\u00edlia della linea II.\nL'incorporazione della linea II aveva lo scopo di collegare la zona nord della citt\u00e0 con il centro usando i binari della linea V; nel 1968 erano stati assegnati gli appalti per i lavori del tunnel tra Paral\u00b7lel e Sagrada Fam\u00edlia e l'anno successivo ebbero inizio i lavori promossi dal comune di Barcellona e dal Ministero dei trasporti (MTTC). Gli scavi per\u00f2 dovettero essere sospesi dopo qualche mese a causa di un blocco di pietra dell'antica cinta muraria che costrinse a modificare il tracciato; successivamente nel 1973 i lavori si interruppero per mancanza di fondi, quando la realizzazione del tunnel era gi\u00e0 stata completata.\nLa stazione fantasma.\nL'unificazione tra la linea II e la linea V ebbe come conseguenza la mancata apertura della stazione Gaud\u00ed, situata tra Sant Pau-Dos de Maig e Sagrada Fam\u00edlia. La stazione era stata gi\u00e0 completata e pronta per l'inaugurazione, come previsto dal progetto iniziale, ma si trovava troppo vicina alla fermata Sagrada Fam\u00edlia e venne quindi deciso di non aprirla al servizio. Sebbene mai utilizzata, \u00e8 una delle stazioni dismesse meglio conservate; il comune di Barcellona l'ha sfruttata per eseguire studi statistici sulla frequenza dei convogli ed \u00e8 stata utilizzata anche per girarvi spot pubblicitari. Quando \u00e8 illuminata, si pu\u00f2 scorgere per alcuni secondi dai vagoni. Sono presenti panchine e scale mobili e vi si pu\u00f2 accedere attraverso la sede dell'Associazione degli Amici del Metro di Barcellona.\nModifiche del progetto.\nL'unificazione del 1970 in un primo momento non alter\u00f2 i progetti successivi. Il Piano delle Metropolitane del 1974 prevedeva che la linea II arrivasse fino a Paral\u00b7lel e, come i precedenti piani del 1976 e del 1966, per la linea V prevedeva l'arrivo a la Verneda e poi al Pomar a Badalona. Rimaneva dunque il progetto di due linee, Paral\u00b7lel-Taxonera e Cornell\u00e0-Pomar.\nNel 1977 presero l'avvio i lavori della tratta tra La Pau e Pep Ventura per portare la linea V a Badalona, tratta che poi, quando fu aperta nel 1985, divenne parte della linea IV e successivamente della linea 2. In ogni caso, il tracciato della linea V rimaneva incompleto in quanto rimaneva ancora in fase di progetto il tratto tra Sagrada Fam\u00edlia e La Pau e solo come previsione il prolungamento di 3,6\u00a0km con quattro stazioni da Pep Ventura fino al quartiere di.\nIl Piano delle Metropolitane del 1984 cambi\u00f2 le configurazioni previste fino ad allora, ridisegnando la rete secondo la struttura attuale, assegnando provvisoriamente il nuovo tratto La Pau-Pep Ventura alla linea 4 in attesa dell'apertura della nuova linea 2. In questo modo l'unificazione tra la linea II e la linea V da provvisoria divenne definitiva, evitando ulteriori interventi sulla Pla\u00e7a de Gaud\u00ed.\nL'estensione Horta - Vall d'Hebron.\nIl prolungamento da Horta a Vall d'Hebron era gi\u00e0 contemplato nel piano del 1963, che prevedeva anche il prolungamento tra Vilapicina e Horta che non era ancora stato realizzato. Il successivo piano del 1966 soppresse l'estensione fino a Vall d'Hebron ma il Piano delle Metropolitane del 1974 lo reintrodusse su un tracciato diverso, pi\u00f9 sinuoso e con un prolungamento di due fermate con capolinea a Taxonera (La Teixonera). In seguito il progetto originale venne recuperato per realizzare l'allacciamento tra la linea 5 e la linea 3 a Vall d'Hebron.\nQuesta estensione della linea, l'ultima in ordine di tempo, entr\u00f2 in esercizio il 30 luglio 2010, servendo con le sue tre fermate un bacino di utenti. Nonostante l'intervento riguardasse solo tre stazioni (El Carmel, El Coll-La Teixonera e Vall d'Hebron) i lavori richiesero quasi otto anni.\nLa prima pietra infatti fu posata nel 2002, con l'entrata in servizio prevista per il 2006. I lavori per\u00f2 furono interrotti a causa di una serie di sprofondamenti, dovuti alla presenza di una faglia non rilevata nel progetto e che provocarono diverse voragini nel cuore della citt\u00e0, obbligando a rivedere il progetto. La costruzione riprese a marzo 2007, utilizzando un sistema a talpa meccanica al posto della perforazione semplice.\nLo sprofondamento del Carmel.\nIl 25 gennaio 2005 durante i lavori su un tunnel di servizio nel quartiere del Carmel si verific\u00f2 un primo sprofondamento. Questo primo evento obblig\u00f2 a evacuare 1057 persone da 84 appartamenti all'altezza del Carrer di Calafell. Due giorni dopo, il 27 gennaio, avvenne il collasso principale che inghiott\u00ec il parcheggio interrato del Carrer di Calafell 12 in una voragine larga 18 metri e profonda 35. Fu necessario demolire l'edificio situato al numero 10, gravemente lesionato, e in seguito anche altri tre immobili nelle vicinanze.\nIl disastro provoc\u00f2 una grave crisi politica e sociale a livello locale ed ebbe come conseguenza il blocco totale di tutti i lavori ferroviari in corso nella citt\u00e0 di Barcellona. Si costitu\u00ec un movimento che chiedeva lo spostamento della linea dell'alta velocit\u00e0 (AVE) lungo la linea del litorale, per impedire la realizzazione del tunnel ferroviario sotto il centro urbano abitato. I lavori della linea 5 rimasero bloccati del tutto dovendosi rivedere i progetti e di riflesso furono impattati anche i lavori di ampliamento della linea 3 e soprattutto quelli per la realizzazione delle linee 9 e 10.\nL'ultimo ampliamento \u00e8 stato l'apertura della stazione Ernest Lluch tra le fermate Pubilla Cases e Collblanc, avvenuto il 25 luglio 2021."}
{"id": "2575873", "revid": "2075430", "url": "https://it.wikipedia.org/wiki?curid=2575873", "title": "Motore Internazionale dell'Anno", "text": "Il Motore Internazionale dell'Anno (in inglese \"International Engine of the Year\") \u00e8 una competizione annuale a cui prendono parte giornalisti e Case automobilistiche provenienti da tutto il mondo.\n\u00c8 organizzata interamente dal Regno Unito dal 1999, anno in cui si \u00e8 disputata la prima edizione. Anno dopo anno, i giudizi della giuria giornalistica internazionale, hanno acquisito sempre pi\u00f9 influenza nel mercato dell'auto tanto che la manifestazione \u00e8 considerata come una fonte di stimolo per la produzione di motori sempre pi\u00f9 efficienti."}
{"id": "2575874", "revid": "1934238", "url": "https://it.wikipedia.org/wiki?curid=2575874", "title": "Gastrite cronica atrofica autoimmune", "text": "La gastrite cronica atrofica autoimmune (o gastrite cronica atrofica di tipo A) \u00e8 una forma di gastrite caratterizzata da alterazioni infiammatorie croniche della mucosa gastrica su base autoimmune che conducono ad atrofia e metaplasia intestinale in assenza di erosioni.\nClassificazione.\nLa gastrite cronica atrofica autoimmune (tipo A) rappresenta circa il 10% delle forme di gastrite cronica. Il restante 90% \u00e8 occupato dalle gastriti croniche atrofiche definite di tipo B e dovute all'infezione cronica sostenuta da \"Helicobacter pylori\".\nEpidemiologia.\nA causa del lento decorso della malattia e della difficile diagnosi differenziale nelle forme subcliniche, non sono disponibili dati relativi alla prevalenza e all'incidenza di questa forma di gastrite cronica. Si stima che l'anemia perniciosa (conseguenza pi\u00f9 grave della gastrite atrofica cronica autoimmune) sia presente in circa il 2% della popolazione, con rischio quadruplicato di sviluppo in soggetti con diabete mellito di tipo 1 o malattie autoimmuni della tiroide. \u00c8 inoltre noto come la gastrite atrofica sia direttamente correlata con l'et\u00e0 del paziente, con una prevalenza maggiore degli individui di et\u00e0 superiore ai 70 anni, bench\u00e9 siano riportanti casi anche in soggetti di et\u00e0 inferiore ai 40 anni.\nEziologia e patogenesi.\nLa gastrite cronica atrofica autoimmune si muove in un contesto infiammatorio scaturito e sostenuto da un processo autoimmune. Nei soggetti con questa forma di gastrite \u00e8 spesso (50%) possibile rilevare pattern anticorpali diretti verso le cellule parietali gastriche, fisiologicamente deputate alla produzione di acido cloridrico e di fattore intrinseco. Questo pattern anticorpale \u00e8 composto da anticorpi diretti verso:\nMentre gli anticorpi diretti verso la pompa protonica inibiscono la secrezione intraluminale di acido cloridrico, gli anticorpi diretti verso il fattore intrinseco alterano la capacit\u00e0 di questa proteina di legare la vitamina B12, fattore indispensabile per la sintesi dell'emoglobina, del DNA e di alcuni neurotrasmettitori. Il quadro clinico connesso con il deficit di vitamina B12 \u00e8 denominato \"malattia di Biermer\" ed \u00e8 caratterizzato dalla triade anemia perniciosa, disturbi gastrointestinali (stipsi) e disturbi neurologici (paresi, atassia, disturbi delle sensibilit\u00e0 tattile/propriocettiva e parestesie, presenza di riflessi patologici come il segno di Babinski e il segno di Rossolimo). Tuttavia, la presenza di questi anticorpi \u00e8 sovente accompagnata da un'infiltrazione di linfocitaria (linfociti T) a carico della mucosa gastrica che pu\u00f2 giustificare la presenza delle caratteristiche modificazioni in senso atrofico.\nLa causa dei fenomeni autoimmuni \u00e8 da ricercare in un pi\u00f9 ampio contesto immunologico; \u00e8 stato infatti documentato come la gastrite cronica atrofica autoimmune sia spesso associata ad aplotipi di istocompatibilit\u00e0 specifici come HLA-B8 e HLA-DR3. Inoltre, i fenomeni autoimmuni a carico della mucosa gastrica possono rientrare nel contesto di sindromi autoimmuni polighiandolari (PGA). Nella PGA di tipo I (ipoparatiroidismo, malattia di Addison, diabete mellito), l'anemia perniciosa (con o senza atrofia) compare in circa il 13% dei casi, mentre nella PGA di tipo III (disturbi autoimmuni alla tiroide, diabete) la gastrite atrofica si associa in circa il 15% dei casi, componendo un quadro sindromico denominato \"sindrome tireogastrica secondo Doniach\". A queste endocrinopatie si pu\u00f2 associare in circa il 7-9% la vitiligine. La sindrome tireo-gastrica (associazione tra malattie tiroide e malattie gastriche) \u00e8 stata descritta per la prima volta negli anni '60; essa indica anche la presenza di autoanticorpi tiroidei o malattie autoimmuni della tiroide in pazienti con anemia perniciosa, uno stadio clinico tardivo della gastrite atrofica. In questi studi l'associazione \u00e8 stata valutata anche sierologicamente.\nNel 1993 Venturi ha proposto una indagine pi\u00f9 completa sulla correlazione tra mucosa e cancro gastrici e la ghiandola tiroidea, riportando che la tiroide \u00e8, embriogeneticamente e filogeneticamente, derivata dall'intestino primitivo e che le cellule tiroidee, come le cellule gastroenteriche primitive, durante la evoluzione dei vertebrati, sono migrate e si sono specializzate nell'assorbimento, nello stoccaggio e nell'elaborazione di composti iodati. Infatti, lo stomaco e la tiroide condividono la capacit\u00e0 di concentrare lo iodio ed hanno tra loro molte somiglianze morfologiche e funzionali, come: la polarit\u00e0 cellulare e i microvilli apicali, analoghi antigeni specifici organo-specifici con malattie autoimmuni associate, secernono glicoproteine (tireoglobulina e mucina) e ormoni peptidici, possiedono la capacit\u00e0 di digestione e di riassorbire e, inoltre, simile capacit\u00e0 di formare iodotirosine tramite l'attivit\u00e0 delle perossidasi, in cui lo ioduro (I-) agisce come donatore di elettroni in presenza di H2O2. Negli anni seguenti, molti ricercatori hanno pubblicato studi su questa sindrome. In alcuni studi \u00e8 stato inoltre possibile evidenziare la presenza di alterazioni nei linfociti T suppressor in soggetti con diabete mellito di tipo 1 e gastrite cronica atrofica autoimmune; in questo senso, tali malattie sarebbero provocate da un'insufficiente inibizione dell'autoimmunit\u00e0 da parte di queste cellule. Altri studi hanno dimostrato la relazione tra la presenza di mutazioni a carico del gene che codifica per la \"H+-K+\" ATPasi e i fenomeni autoimmuni.\nAnatomia patologica.\nLa caratteristica tipica della gastrite cronica atrofica autoimmune \u00e8 la presenza di precipue alterazioni diffuse nella mucosa del corpo e del fondo dello stomaco. Bench\u00e9 sia possibile lo sviluppo di una pangastrite (alterazioni diffuse a tutto lo stomaco), le sedi corpo-fundiche sono tipiche della gastrite atrofica autoimmune a causa della maggiore presenza di cellule parietali.\nLe alterazioni tipiche delle gastriti atrofiche sono:\nNella gastrite atrofica la progressiva perdita delle cellule parietali porta ad un innalzamento del pH gastrico, con stimolazione cronica della produzione di gastrina da parte delle cellule G antrali. La gastrina \u00e8 un ormone in grado di stimolare:\nQuest'ultimo punto \u00e8 alla base dell'aumento del rischio per lo sviluppo di carcinoidi nei soggetti con gastrite atrofica.\nProfilo clinico.\nRispetto ai pazienti con gastrite cronica atrofica di tipo B, i pazienti con gastrite atrofica di tipo A tendono a manifestare acloridria associata ad ipergastrininemia molto frequentemente, a causa della completa distruzione delle cellule parietali gastriche. Bench\u00e9 l'ipergastrininemia sia associata ad un aumento del rischio per lo sviluppo di carcinoidi, il quadro clinico \u00e8 dominato dall'anemia perniciosa, conseguenza della ridotta od assente produzione di fattore intrinseco. Al di l\u00e0 delle manifestazioni tipiche dell'anemia (astenia, tachicardia, pallore), possono manifestarsi alterazioni ematologiche come emorragie spontanee e granulocitopenia. Il deficit di vitamina B12 porta inoltre allo sviluppo di disturbi gastrointestinali (stipsi, dispepsia) per degenerazione mielinica a carico del plesso di Aeurbach, del plesso di Meissner e dei nervi facenti parte del sistema del ganglio celiaco. Le anomalie delle vie di conduzione nervosa possono inoltre esitare verso alterazioni neurologiche a carico del midollo spinale, con parestesie, anestesia, paresi ed atassia. Inoltre, i pazienti con deficit di vitamina B12 possono presentare depressione, difetti di concentrazione e memoria e demenza.\nProfilo diagnostico.\nIn un contesto anamnestico compatibile, la gastrite cronica atrofica autoimmune deve essere sospettata ogniqualvolta si presenti un profilo emocromocitometrico patognomonico per anemia macrocitica. I valori di emoglobina, ematocrito e conta eritrocitaria sono tipicamente bassi, mentre il volume corpuscolare medio (MCV) \u00e8 superiore a 90 fl per unit\u00e0 (di qui il termine macrocitica). In un secondo tempo, deve essere indagato lo stato delle muscosa gastrica attraverso un esofagogastroduodenoscopia; quest'esame \u00e8 infatti in grado di testimoniare la presenza di alterazioni in senso atrofico della porzione corpo-fundica dello stomaco e consente di prelevare campioni bioptici per la ricerca dei tipici reperti anatomopatologici. Ulteriori esami sono rappresentati dalla ricerca di anticorpi anti-cellule parietali (\"PCA\", positivi in circa il 50-86% dei casi) e di anticorpi anti fattore intrinseco (\"IFA\", positivi in circa l'1-3% dei casi). Le tecniche di magnificazione endoscopica possono consentire una pi\u00f9 accurata analisi delle lesioni tipiche della gastrite cronica atrofica. Un esame sensibile e specifico \u00e8 rappresentato dalla valutazione della concentrazione di grelina nel siero del paziente, tipicamente molto bassa nei soggetti con gastrite cronica atrofica autoimmune.\nTrattamento.\nNella gastrite cronica di tipo A, a differenza del tipo B, causato dall'Helicobacter pylori, non esiste una terapia causale in grado di bloccare l'insulto istologico procurato e mantenuto dall'infiltrato infiammatorio autoreattivo. In alcuni casi, gli immunosoppressori ed i corticosteroidi possono essere utilizzati per rallentarne lo sviluppo. I pazienti con displasia devono essere monitorati tramite esecuzione di esofagogastroduodenoscopie a cadenza regolare onde valutare lo stato dell'infiammazione ed attuare una diagnosi precoce per un eventuale sviluppo di un linfoma o di un carcinoma gastrico: il rischio relativo di sviluppare un adenocarcinoma gastrico risulta tre volte superiore alla popolazione generale. \nLa sorveglianza endoscopica costante per lo screening del cancro \u00e8 necessaria, per\u00f2, solo dove sono presenti anomalie istologiche, come la displasia, gi\u00e0 alla biopsia iniziale o quando si sviluppano sintomi tipici. Nei pazienti che sviluppano anemia perniciosa \u00e8, inoltre, necessario il supplemento parenterale di cianocobalamina (vitamina B12). A differenza di altre gastriti, abbassare il pH del succo gastrico con un antiacido o un inibitore della pompa protonica \u00e8 inutile, in quanto la gastrite non deriva da un'iperacidit\u00e0, ma da un'ipocloridria: pertanto, pu\u00f2 essere, al contrario, dannoso. La terapia dell'ipocloridria gastrica \u00e8 sostitutiva, consiste cio\u00e8 nella somministrazione per via orale, durante i pasti, di acido cloridrico diluito, per lo pi\u00f9 in associazione con pepsina."}
{"id": "2575875", "revid": "72396", "url": "https://it.wikipedia.org/wiki?curid=2575875", "title": "Drumcondra FC", "text": ""}
{"id": "2575877", "revid": "1714743", "url": "https://it.wikipedia.org/wiki?curid=2575877", "title": "Margherita di Kleve (1416-1444)", "text": "Era la primogenita del duca Adolfo I di Kleve e di Maria di Borgogna (1393-1463).\nBiografia.\nVenne data in moglie al duca di Baviera Guglielmo III, che spos\u00f2 a Basilea l'11 maggio 1433.\nDiede al marito due figli che morirono bambini:\nMargherita rimase vedova lo stesso anno in cui diede alla luce il secondo figlio. Eredit\u00f2 il ducato il piccolo Adolfo.\nSpos\u00f2 in seconde nozze il duca Ulrico V del W\u00fcrttemberg a Stoccarda il 29 gennaio 1441.\nIl matrimonio dur\u00f2 tre anni, fino alla morte di Margherita che riusc\u00ec a dare al marito due figlie:"}
{"id": "2575880", "revid": "1573940", "url": "https://it.wikipedia.org/wiki?curid=2575880", "title": "Governatorato di al-Mafraq", "text": "Il governatorato di al-Mafraq \u00e8 uno dei dodici governatorati della Giordania. Il capoluogo \u00e8 la citt\u00e0 di al-Mafraq."}
{"id": "2575885", "revid": "1318658", "url": "https://it.wikipedia.org/wiki?curid=2575885", "title": "\u00c9mile Anthoine", "text": "Biografia.\n\u00c8 conosciuto per essere stato il fondatore della corsa sulla strada Parigi-Strasburgo.\nPi\u00f9 tardi diventer\u00e0 il presidente del Circolo degli sport di Francia.\nMolti centri sportivi e piscine oggi portano il suo nome, come il \"Centre Sportif \u00c9mile Anthoine\" di Parigi, nel VII \"arrondissement\" di Parigi.\nMor\u00ec nel 1969 e venne sepolto nel Cimitero dei Batignolles, a Parigi.\nCompetizioni.\nNazionali.\nHa battuto molti record di Francia nella marcia.\nInternazionali.\n\u00c8 passato alla storia quando il 13 luglio 1913 a Parigi, ottiene il record mondiale sui 20\u00a0km: realizzando un tempo di 1h37'57\", appare sulle tabelle atletiche e deterr\u00e0 questo titolo per 20 anni."}
{"id": "2575896", "revid": "229244", "url": "https://it.wikipedia.org/wiki?curid=2575896", "title": "Bella Cullen", "text": ""}
{"id": "2575898", "revid": "229244", "url": "https://it.wikipedia.org/wiki?curid=2575898", "title": "Isabella Cullen", "text": ""}
{"id": "2575904", "revid": "1149807", "url": "https://it.wikipedia.org/wiki?curid=2575904", "title": "Cos\u00ec fan tutte (disambigua)", "text": ""}
{"id": "2575906", "revid": "124123", "url": "https://it.wikipedia.org/wiki?curid=2575906", "title": "Leone II di Abcasia", "text": "Biografia.\nLeone II \u00e8 il figlio cadetto di Teodoro, duca degli abcasi, a sua volta fratello cadetto di Leone I, e di una figlia del khan dei cazari. \nSecondo la \"Cronaca georgiana\", Leone, la cui famiglia era rimasta fino ad allora vassalla dell'impero greco, sfrutt\u00f2 le difficolt\u00e0 di quest'ultimo a causa delle incursioni degli arabi per proclamarsi indipendente.\nEgli beneficia ugualmente della perdita di influenza sull'Iberia dell'ultimo principe della dinastia \u00ab cosroide \u00bb, Djouanscher I di Kachezia, figlio di Artchil I il Martire, che si trova ugualmente a fronteggiare gli arabi, le orde dei cazari di suo nonno materno e infine l'usurpazione dell'eristavo di Kachezia Grigol, che si proclama corepiscopo.\nLeone II, impossessatosi di tutta l'Abcasia e dell'Egris fino ai monti Likhi, non esita affatto verso il 790 a prendere il titolo reale di re d'Abcasia.\nIpotesi.\nNei suoi recenti studi, Christian Settipani stima in base al \"Divano dei re d'Abcasia\" che Leone II non giunse al potere se non dopo la scomparsa di suo fratello maggiore Costantino, duca degli abcasi, morto verso il 780, e dopo quella di suo cugino Demetrio, figlio di Leone I, verso il 782, che \u00e8 l'ereditiere del ramo primogenito della famiglia degli \u00ab Antchabades o Antchabadze \u00bb. Al fine di mantenere la durata del regno di 45 anni attribuita a Leone secondo il \"Divano dei re d'Abcasia\", egli propone di riportare il suo decesso all'anno 826.\nPosterit\u00e0.\nDa una sposa sconosciuta, Leone II ebbe tre figli che si succedettero al trono di Abcasia:"}
{"id": "2575907", "revid": "6923", "url": "https://it.wikipedia.org/wiki?curid=2575907", "title": "San Francesco d'Assisi (opera)", "text": "Saint Fran\u00e7ois d'Assise (sc\u00e8nes franciscaines) (in italiano San Francesco d'Assisi (scene francescane)), \u00e8 un'opera in tre atti e otto quadri composta da Olivier Messiaen. L'autore cominci\u00f2 la stesura del libretto su commissione di Rolf Liebermann per l'Op\u00e9ra Garnier. La composizione della musica impegn\u00f2 l'autore dal 1975 al 1979 mentre l'orchestrazione dal 1977 al 1983. La partitura venne pubblicata dall'ottobre 1988 al luglio 1992.\nTrama.\nL'azione si svolge in Italia nel XIII secolo.\nAtto I.\nQuadro I : La croce.\nSan Francesco spiega a Frate Leone per l'amore di Cristo deve sopportare con pazienza tutte le contraddizioni, tutte le sofferenze. Questa \u00e8 la \"perfetta letizia\".\nQuadro II : Le Laudi.\nDopo la preghiera del Mattutino con i Fratelli, San Francesco rimane solo e prega Dio per poter conoscere un lebbroso ed essere in grado di amarlo.\nQuadro III : Il bacio al lebbroso.\nIn un lebbrosario un lebbroso, orribilmente macchiato di sangue e coperto di pustole, protesta contro la sua infermit\u00e0. Francesco entra e, seduto accanto a lui, gli parla dolcemente. Un angelo appare sotto la finestra e dice: \"Lebbroso, il tuo cuore ti accusa, ma Dio \u00e8 pi\u00f9 grande del tuo cuore\". Turbato dalla voce e dalla bont\u00e0 di San Francesco, il lebbroso \u00e8 pieno di rimorso. San Francesco lo abbraccia e miracolosamente il lebbroso guarisce e danza di gioia. Pi\u00f9 importante della guarigione del lebbroso \u00e8 la crescita della Grazia nell'anima di San Francesco e la sua gioia per aver trionfato su se stesso.\nAtto II.\nQuadro IV : L'angelo viaggiatore.\nIn una strada nella foresta di La Verna un angelo appare, travestito da un commesso viaggiatore. Bussa alla porta del monastero far rumore enorme, che simboleggia la venuta della Grazia. Frate Masseo apre la porta. L'Angelo fa a frate Elia, vicario dell'ordine, una domanda sulla predestinazione. Frate Elia si rifiuta di rispondere e spinge l'Angelo all'esterno. L'Angelo bussa alla porta di nuovo e fa la stessa domanda a frate Bernardo, il quale risponde con molta saggezza. Dopo che l'Angelo \u00e8 andato, frate Bernardo e frate Masseo si guardano a vicenda, Bernard osserva: \"Forse era un angelo ...\"\nQuadro V : L'angelo musicista.\nL'angelo appare a San Francesco per dargli un'anticipazione della beatitudine celeste, suona un assolo sulla sua viola. Il suono \u00e8 cos\u00ec glorioso che Francesco sviene.\nQuadro VI : Predica agli uccelli.\nAd Assisi, presso Carceri vi \u00e8 una grande quercia verde in primavera con sopra molti uccelli che cantano. San Francesco, seguito da frate Masseo, fa una predica agli uccelli e li benedice solennemente. Gli uccelli rispondono con un grande coro in cui non si sentono solo gli uccelli dell'Umbria, in particolare la capinera, tipica di Carceri, ma anche gli uccelli provenienti da altri paesi per esempio dall'Isola dei Pini, nei pressi della Nuova Caledonia.\nAtto III.\nQuadro VII : Le stigmate.\nLa Verna, di notte, in una grotta sotto una roccia a strapiombo, san Francesco \u00e8 da solo. Viene visualizzata una grande croce. La voce di Cristo, simboleggiato da un coro, si sente quasi continuamente. Cinque fasci di luce partono dalla Croce e colpiscono entrambe le mani, i piedi, e il lato destro di San Francesco, con lo stesso rumore enorme che ha accompagnato il bussare dell'Angelo. Queste cinque piaghe, che ricordano le cinque piaghe di Cristo, sono la conferma divina della santit\u00e0 di Francesco.\nQuadro VIII : La Morte e la Nuova Vita.\nSan Francesco sta morendo, steso a terra. I Fratelli sono tutto intorno a lui. Dice addio a tutti coloro che ha amato, e canta l'ultima strofa del suo \"Cantico delle creature\", la strofa di \"nostra Sorella morte corporale\". I Fratelli cantano il Salmo 141. L'Angelo e il lebbroso appaiono a San Francesco per confortarlo. San Francesco pronuncia le sue ultime parole: \u00ab Musica e Poesia mi hanno condotto a Te: come immagine, come simbolo e come difetto di Verit\u00e0 [...] abbagliami per sempre col tuo eccesso di Verit\u00e0...\" muore. Le campane suonano. Tutto scompare. Mentre il coro canta la Risurrezione, un raggio di luce illumina il luogo dove si trova il corpo di San Francesco. L'illuminazione aumenta fino a diventare insostenibile e accecante. Cala il sipario.\nDebutto.\nLa prima rappresentazione dell'opera avvenne a Parigi, nell'Op\u00e9ra, Salle Garnier, il 29 novembre 1983.\nDiscografia.\nEsistono tre registrazioni integrali dell'opera pi\u00f9 una quarta parziale."}
{"id": "2575911", "revid": "287204", "url": "https://it.wikipedia.org/wiki?curid=2575911", "title": "Ennepetal", "text": "Ennepetal \u00e8 una citt\u00e0 di 31.111 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg e al circondario (\"Kreis\") dell'Ennepe-Ruhr (targa EN).\nEnnepetal si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2575912", "revid": "1573940", "url": "https://it.wikipedia.org/wiki?curid=2575912", "title": "Kasteel Bier", "text": "La Kasteel Bier \u00e8 una birra belga prodotta dal birrificio Van Honsebrouck di Ingelmunster, in Belgio.\nCi sono cinque tipi di Kasteel Bier esistenti:\nLa Kasteel Bier deve il suo nome al castello di Ingelmunster, l'edificio storico in cui viene tuttora prodotta."}
{"id": "2575920", "revid": "838137", "url": "https://it.wikipedia.org/wiki?curid=2575920", "title": "Enrique Bar\u00f3n Crespo", "text": "Biografia.\nNasce il 27 marzo 1944 a Madrid e studia diritto all'Universit\u00e0 di Madrid. In seguito studia amministrazione d'azienda all'Instituto Cat\u00f3lico de Administraci\u00f3n y Direcci\u00f3n de Empresas (ICADE), sempre a Madrid, e all'\u00c9cole sup\u00e9rieure des sciences \u00e9conomiques et commerciales di Parigi. \u00c8 stato, inoltre, docente di strutture economiche all'Universit\u00e0 di Madrid (1966-1970).\nAttivit\u00e0 politica.\nBar\u00f3n Crespo \u00e8 stato deputato nella legislatura costituente del 1977 (la prima dopo la morte di Franco), nella prima (1979) e nella seconda legislatura (1982), sempre per il PSOE. Viene eletto deputato anche nelle elezioni del 1986, ma lascia la carica il 23 giugno 1987.\nAlle elezioni europee del 1987 in Spagna, viene eletto al Parlamento europeo nel Gruppo Socialista. In realt\u00e0, aveva gi\u00e0 fatto parte dell'assemblea dal 1986, anno in cui la Spagna era entrata nell'Unione europea, facendo parte del gruppo dei 60 membri nominati, non eletti, che rappresentarono il loro paese fino alle elezioni dell'anno successivo. Tra il 1987 e il 1989 \u00e8 vicepresidente dell'assemblea. Nel 1989, poi, diviene Presidente del Parlamento europeo, carica che ricoprir\u00e0 fino al 1992."}
{"id": "2575921", "revid": "308843", "url": "https://it.wikipedia.org/wiki?curid=2575921", "title": "Saint Fran\u00e7ois d'Assise (sc\u00e8nes franciscaines)", "text": ""}
{"id": "2575925", "revid": "124708081", "url": "https://it.wikipedia.org/wiki?curid=2575925", "title": "Sistema di codifica delle espressioni facciali", "text": "Nel sistema di codifica delle espressioni facciali sono incluse varie tecniche.\nIl Metodo di Hjortsjo: Man's Face and Mimic Language.\n\u00c8 il primo sistema di codifica delle espressioni facciali, sistematico nella descrizione delle azioni specifiche dei muscoli facciali e dei relativi significati emozionali. Elaborato nel 1969 da Hjortsjo, docente di anatomia all'universit\u00e0 svedese di Lund, che parte da spiegazioni di carattere anatomico, per arrivare a descrizioni di variazioni dell'aspetto del volto dovute all'attivit\u00e0 muscolare e alla loro classificazione sulla base delle emozioni corrispondenti. Ogni movimento - azione facciale riporta un numero e la descrizione dei cambiamenti d'aspetto. I principali precedenti studi a quelli di Hjortsjo sono stati svolti da Landis (1924), Frois-Wittman (1930), Fulcher (1942). Successivamente a Hjortsjo sono seguite le pubblicazioni svolte da Ekman e Friesen (1978), Birdwhistell (1970), Grant (1969), Blurton-Jones (1971), Brannigan e Humphries (1971), McGrew (1972), Nystrom (1974), Ekman e Friesen (1978), Ermiane e Gergerian (1978), Izard (1979), Freitas-Magalh\u00e3es (2018).\nHjorstjo muore nel 1978, il suo manuale non \u00e8 stato molto divulgato ed \u00e8 poco conosciuto.\nFacial Action Coding System.\nNel 1978 Ekman e Friesen introducono il \"Facial Action Coding System (FACS)\". Presenta molte analogie al manuale di Hjortsjo. Il sistema analogamente a quello di Hjorstjo analizza le espressioni facciali scomponendole nelle pi\u00f9 piccole unit\u00e0 d'azione (action unit - AU), anche la numerazione \u00e8 molto simile a quella di Hjortsjo. Nel Facial Action Coding System troviamo in aggiunta alcune codifiche supplementari, la descrizione dell'apertura della bocca, i movimenti della testa e degli occhi.\nMentre nel Manuale di Hjorstjo sono elencate nell'ultimo capitolo le interpretazioni delle azioni, descrivendo 8 famiglie emozionali, il FACS \u00e8 solamente descrittivo. Ekman e Friesen creano EMFACS per l'interpretazione, descrivendo 6 famiglie emozionali.\nBaby facs.\nIl Baby F.A.C.S. \u00e8 stato elaborato da Oster (1993) come adattamento per i neonati e bambini piccoli del FACS di Ekman e Friesen. Esso prende in considerazione le particolarit\u00e0 della muscolatura facciale dei bambini, diversa per struttura, anche se gi\u00e0 perfettamente sviluppata, in funzione della suzione, fin da prima della nascita.\nIn Europa applicano i sistemi di codifica vari centri tra cui NCCR Affective Sciences (Svizzera), University of Duisburg-Essen (Germania), Istituto Universitario de Lisboa (Portogallo), NeuroComScience (Italia), University of Strasbourg (Francia).\nIn televisione.\nNel 2009 la Fox ha prodotto Lie to Me. Il protagonista della serie, dottor Lightman (Tim Roth), ispirato a Paul Ekman utilizza l'analisi delle espressioni facciali. La serie \u00e8 andata in onda fino al 2011, per un totale di tre stagioni."}
{"id": "2575927", "revid": "287204", "url": "https://it.wikipedia.org/wiki?curid=2575927", "title": "Enrique Baron Crespo", "text": ""}
{"id": "2575929", "revid": "51323", "url": "https://it.wikipedia.org/wiki?curid=2575929", "title": "Enrique Bar\u00f3n", "text": ""}
{"id": "2575930", "revid": "126257", "url": "https://it.wikipedia.org/wiki?curid=2575930", "title": "Foro Venale", "text": "Il Foro Venale (in latino: \"forum (rerum) venalium\", pl. \"fora (rerum) venalium\") era una mercato dedicato ai vari generi alimentari nell'antica Roma durante la Repubblica e l'Impero.\nIl Foro Boario, il Foro Olitorio, il Foro Piscario erano tutti Fori Venali. Questi fori erano estensioni del Foro Romano, e comprendevano strutture apposite per i commercianti, edificate sia in epoca repubblicana che imperiale.\nI vari Fori Venali avevano dimensioni ridotte, se paragonati con i pi\u00f9 grandi fori civili. Basti pensare agli espropri e acquisti di terreno per il Foro voluto da Giulio Cesare o i poderosi lavori di sbancamento della sella montuosa che collegava il Quirinale con il Campidoglio per la realizzazione del Foro di Traiano.\nStoria.\nIl Foro Romano in epoca arcaica veniva utilizzato per i giochi atletici e a fini commerciali. Tuttavia con lo sviluppo della societ\u00e0 dell'antica Roma in forme pi\u00f9 complesse, il foro divenne un centro politico ed economico. La Curia, sede del Senato e il tempio di Saturno, sede dell'Erario pubblico, rappresentano perfettamente questi due aspetti. Il processo di separazione delle diverse attivit\u00e0 della societ\u00e0 romana \u00e8, quindi, netto sin dal principio e risulta ancora pi\u00f9 evidente durante l'impero con la costruzione dei vari fori imperiali, simboli della propaganda politica attuata dagli imperatori, e la specializzazione dei Fori Venali nella compravendita di un particolare genere alimentare: il Foro Boario per la compravendita di bovini, il Foro Olitorio per gli ortaggi, il Foro Piscario per i pesci, il \"Forum Cuppedinis\" per gli oggetti di lusso e cos\u00ec via."}
{"id": "2575932", "revid": "1305772", "url": "https://it.wikipedia.org/wiki?curid=2575932", "title": "Paulina (album)", "text": "Paulina \u00e8 il quinto album della cantante messicana Paulina Rubio, pubblicato il 23 maggio 2000 dalla Universal latino. L'album \u00e8 stato nominato ai Latin Grammy Awards come \"Miglior album dell'anno\", \"Miglior album femminile\", e \"Miglior canzone\" per il singolo \"Y yo sigo aqu\u00ed\".\nDa questo album sono stati estratti sette singoli, alcuni di successo mondiale: \"Vive el verano\", \"Lo har\u00e9 por ti\", \"El ultimo adi\u00f3s\", \"Y yo sigo aqu\u00ed\", \"Yo no soy esa mujer\", \"Sexi Dance\" e \"Tal vez, quiz\u00e1\".\nIn \"Y yo sigo aqu\u00ed\" partecipano come coristi Emanuela Cortesi e Silvio Pozzoli, che eseguono con la Rubio il ritornello. Inoltre la stessa canzone si conclude con la risata della stessa cantante.\nFra gli altri coristi del brano, oltre ai due cantanti appena citati, si aggiungono anche Jessica Chirinos, Lalla Francia, Pamela Anderson, Michael Cosculuella, Paola Folli e Moreno Ferrara.\nAlcuni cantanti che hanno cantato il testo \"Entonces me quieras\" sono: Francesca Alotta, Laura Landi, Danilo Amerio e Michelle Hunziker."}
{"id": "2575934", "revid": "88740", "url": "https://it.wikipedia.org/wiki?curid=2575934", "title": "Erkelenz", "text": "Erkelenz \u00e8 una citt\u00e0 di 44.606 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") di Heinsberg (targa HS).\nErkelenz si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nMonumenti e luoghi d'interesse.\nNel territorio comunale si trovava la chiesa di San Lamberto. L'intera frazione di Immerath, che ospitava l'edificio, fu demolita nel 2018 per far posto ad una miniera di lignite.\nAmministrazione.\nGemellaggi.\nErkelenz intrattiene \"rapporti di amicizia\" (\"St\u00e4dtefreundschaft\") con:"}
{"id": "2575937", "revid": "1005847", "url": "https://it.wikipedia.org/wiki?curid=2575937", "title": "Giuseppe Belluzzo", "text": "Biografia.\nFu un esperto nel campo della progettazione di turbine a vapore, per le quali scrisse almeno una cinquantina di pubblicazioni molte delle quali ancora autorevolissime. Di questi scritti il pi\u00f9 celebrato \u00e8 sicuramente \"Le turbine a vapore\", che divenne ben presto un apprezzatissimo strumento didattico nel prestigioso Politecnico di Milano, dopo essere stata pubblicata nel 1905 presso l'editrice Hoepli.\nDurante l'Esposizione Universale di Milano del 1906. Belluzzo manifest\u00f2 la necessit\u00e0 di far uscire l'Italia dalla sua arretratezza dal punto di visto tecnologico ed industriale, e si adoper\u00f2 personalmente per portare avanti questa istanza collaborando alla fondazione della \"Scuola industriale milanese\" (nota anche come \"Scola de legn\") nel 1909, della quale divenne segretario.\nBelluzzo ha sviluppato le prime turbine a vapore per uso industriale in Italia, usate in seguito sulle principali navi della Regia Marina, come ad esempio sulle corazzate Conte di Cavour e sulle Littorio. Nel 1907 si distinse nel campo ingegneristico per essere stato il primo a realizzare la progettazione della prima locomotiva a turbina, realizzato nel 1908 dalla \"Societ\u00e0 Anonima Officine Meccaniche\" di Milano.\nIn qualit\u00e0 di Ministro dell'educazione nazionale, Belluzzo collabor\u00f2 con il governo Mussolini allo scopo di introdurre nelle scuole italiane il cosiddetto \"testo unico\" che venne annunciato nello stesso giorno del suo insediamente al Ministro della pubblica istruzione il 9 luglio 1928.\nMassone, membro del Grande Oriente d'Italia, e tra i fondatori del Rotary Club di Milano, nel 1934 venne nominato Senatore del Regno d'Italia. Nel 1944, a seguito della liberazione di Milano, Belluzzo venne arrestato dal Comitato di liberazione nazionale, in seguito divenne collaboratore per numerose riviste per le quali pubblic\u00f2 diversi articoli di carattere economico.\nIl 24 marzo 1950 comparve sul quotidiano \"Il Giornale d'Italia\" un articolo dal titolo \"I dischi volanti furono ideati nel 1942 in Italia e in Germania\" nel quale lo stesso Belluzzo sosteneva di aver partecipato personalmente alla progettazione di un disco volante, a partire dal 1942.\nLa rivista \"Der Spiegel\" nel numero del 30 marzo 1950 riport\u00f2 un'intervista rilasciata da Schriever il quale afferm\u00f2 che, nei pressi di Praga, nei primi anni Quaranta vi era una fabbrica della BMW che produsse alcuni dei velivoli noti come \"dischi volanti\". In questo impianto lavoravano scienziati come Klaus Habermohl, l'ingegnere italiano Giuseppe Belluzzo e Walther Miete (il quale aveva fatto parte del progetto V2, ma che poi si era occupato di progetti a disco) i quali seguirono gli studi di Schriever su un prototipo di velivolo discoidale."}
{"id": "2575945", "revid": "89688", "url": "https://it.wikipedia.org/wiki?curid=2575945", "title": "Claude Levi Strauss", "text": ""}
{"id": "2575950", "revid": "72396", "url": "https://it.wikipedia.org/wiki?curid=2575950", "title": "Hamrun Spartans", "text": ""}
{"id": "2575956", "revid": "125063614", "url": "https://it.wikipedia.org/wiki?curid=2575956", "title": "Monte Pian Falcone", "text": "Il monte Pian Falcone \u00e8 una montagna alta 1854 m s.l.m., situata nelle Marche, in provincia di Macerata, nel parco nazionale dei Monti Sibillini.\nGeografia.\nAlle pendici di Monte Pian Falcone si trova la Valle di Rapegna, e, insieme a Monte Lieto e Punta di Valloprare, forma Valloprare.\nPesi vicini.\nIl paese pi\u00f9 vicino a Monte Pian Falcone \u00e8 la Spina di Gualdo.\nPercorsi.\nIl monte \u00e8 raggiungibile da Valloprare, da Punta di Valloprare e da Monte Lieto."}
{"id": "2575958", "revid": "729019", "url": "https://it.wikipedia.org/wiki?curid=2575958", "title": "Campagna del Dodecaneso", "text": "La campagna del Dodecaneso fu la serie di eventi bellici sviluppatisi nella seconda guerra mondiale che port\u00f2 le truppe italo-anglo-greche stanziate nel Dodecaneso, allora territorio italiano, e nella vicina isola di Samo ad arrendersi alle truppe tedesche; in alcuni casi ci furono aspri combattimenti, come a Lero, Rodi e Coo.\nI paesi coinvolti.\nItalia.\nL'Italia al momento dell'entrata in guerra possedeva nel Dodecaneso le isole di Rodi, Lero, Calchi (o Carchi), Scarpanto, Caso, Coo, Calino, Piscopi, Nisiro, Simi, Stampalia, Lisso, Gaidaro, Levita, Patmo, Castelrosso e altre isole minori.\nIl governatore che era a capo di tutto ci\u00f2 era, dall'agosto 1941, l'ammiraglio di squadra Inigo Campioni con sede a Rodi, che reggeva anche il Comando superiore delle forze armate (\"Egeomil\"). Le esigue forze della Regia Aeronautica erano dirette dal generale di brigata Alberto Briganti, mentre pi\u00f9 articolata era l'organizzazione della Regia Marina per evidenti ragioni geografiche, essendo la zona composta totalmente da isole e mare (l'Egeo). Erano infatti stati istituiti quattro centri di comando:\nLe navi disponibili consistevano in pochi cacciatorpediniere e unit\u00e0 minori, mentre l'artiglieria, sebbene presente in maniera pi\u00f9 o meno significativa in tutte le isole, era composta spesso da cannoni antiquati. Le munizioni non erano sufficienti per scontri di durata prolungata e il morale delle truppe, provate da una lunga assenza dalla Patria e dalle famiglie, era generalmente basso. Solo l'animo dei comandanti riusc\u00ec a ristabilire in loro qualche barlume di speranza e senso del dovere, come dimostra la resistenza opposta ai tedeschi a Lero.\nRegno Unito.\nLe forze britanniche che operavano nell'Egeo erano sotto il \"comando del Medio Oriente\" (\"Middle East Command\") al cui vertice stava il generale Henry Maitland Wilson che aveva sede ad Il Cairo. I suoi collaboratori presenti nel Dodecaneso erano il colonnello Turnbull, capo della missione Alleata nelle isole italiane dell'Egeo, sostituito il 1\u00ba novembre 1943 dal generale Hall. F.G.R. Brittorous venne nominato comandante militare dell'isola di Lero, a cui successe nei primi giorni di novembre il generale Robert Tilney.\nGli uomini a loro disposizione erano elementi della 234\u00aa brigata di fanteria, 160 uomini dell'SBS, 130 dell'LRDG e un battaglione dell'11\u00ba reggimento paracadutisti.\nIl viceammiraglio Algernon Willis comandava la \"Royal Navy\" nel teatro delle operazioni. Poteva avvalersi di alcuni cacciatorpediniere e unit\u00e0 minori che pattugliavano le rotte dei mercantili tedeschi. La loro attivit\u00e0 era limitata dall'inesistente presenza di aerei da caccia alleati (dovuta alla lontananza dell'Egeo dalle basi di partenza a Cipro) che le imponevano di navigare esclusivamente protette dal buio. La RAF riusc\u00ec solamente ad allestire un piccolo aeroporto a Coo dove invi\u00f2 alcuni piloti sudafricani, ma la loro attivit\u00e0 venne resa nulla dai bombardieri tedeschi che distrussero la base in poco tempo. Aerei da trasporto eseguivano lanci notturni di rifornimenti, e i bombardieri della SAAF colpivano le isole in mano tedesca durante il giorno, limitati anch'essi dalla mancanza di una scorta di caccia.\nAi britannici erano sottoposte anche le unit\u00e0 greche che operavano nel settore.\nL'obiettivo politico di Winston Churchill era assistere le truppe italiane e respingere quelle tedesche nella speranza di convincere la Turchia a entrare in guerra al fianco degli Alleati, appoggiando cos\u00ec navi e aerei nel suo territorio per meglio condurre le operazioni in corso ed eventualmente quelle future. Nei piani del primo ministro del Regno Unito vi era anche la speranza di poter allargare la sfera di influenza del suo paese al Dodecaneso (e ai Balcani) una volta terminato il conflitto.\nGrecia.\nLa Grecia nel settembre 1943 era sotto l'occupazione tedesca, ma, cos\u00ec come accadde per i polacchi e i francesi, alcuni reparti combattenti scampati alla cattura ebbero modo di continuare il conflitto al fianco degli anglo-americani. Il loro contributo alla campagna del Dodecaneso si materializz\u00f2 nel cacciatorpediniere \"Vasilissa Olga\" e in ufficiali che aiutarono i colleghi inglesi in operazioni di comando; alcuni di loro vennero anche integrati al Secret Intelligence Service.\nGermania.\nQuando Badoglio firm\u00f2 l'armistizio con gli Alleati la Wehrmacht si era gi\u00e0 preparata per invadere la penisola italiana e gli altri territori ancora in suo possesso. Nello scacchiere dell'Egeo il gruppo d'armate E della \"Wehrmacht\" aveva disponibili, tra le altre, sette divisioni e due brigate in Grecia oltre ad una divisione a Rodi. Comandante di queste unit\u00e0 era il generale della \"Luftwaffe\" Alexander L\u00f6hr. I suoi reparti dipendenti che operarono nell'Egeo furono la \"Sturmdivision Rhodos\", che combatt\u00e9 a Rodi, e il \"Festungs-Kommandant \"Kreta\"\", che con la sua \"22. Luftlande Infanterie-Division\" (22\u00aa Divisione di fanteria aviotrasportata) e la \"Festungs-Brigade \"Kreta\"\" (brigata fortezza \"Creta\") ag\u00ec nelle altre isole del Dodecaneso.\nLe sole unit\u00e0 di terra, in svantaggio numerico su quelle anglo-italiane, non avrebbero potuto conseguire successi eclatanti senza il supporto dei bombardieri e cacciabombardieri della Luftwaffe, presente con il \"X Fliegerkorps\" (10\u00ba Corpo aereo) appartenente al \"Luftwaffenkommando S\u00fcdost\" (comando Luftwaffe sud-est) agli ordini del generale Martin Fiebig.\nStoria.\nDi seguito sono riportati gli avvenimenti che si susseguirono nel Dodecaneso dopo l'8 settembre 1943 nelle isole di Rodi, Lero, Scarpanto, Caso, Coo, Calino, Piscopi, Simi, Levita, Stampalia, Candeliusa, Lisso, Patmo, e Castelrosso. Le isole di cui non sono narrate le vicende sono Nisiro, Gaidaro, Calchi e Farmaco, per le quali non sono state rinvenute fonti o notizie di alcun tipo. Si presume comunque che i tedeschi abbiano conquistato questi fazzoletti di terra senza incontrare particolari resistenze, e il personale italiano preso prigioniero o fuggito in Turchia.\nRodi.\nLa mancanza di informazioni e l'esiguit\u00e0 degli ordini ricevuti dopo l'8 settembre 1943 posero Inigo Campioni, governatore del Dodecaneso, delle Cicladi e delle Sporadi settentrionali, in una situazione difficile quando la \"Wehrmacht\" gli chiese di collaborare. Sperando in aiuti britannici che non arrivarono mai, Campioni decise di resistere ai tedeschi, ma, nonostante la superiorit\u00e0 numerica degli italiani, l'11 settembre dovette alzare bandiera bianca e consegnare l'isola all'ex alleato.\nLe truppe rimaste furono disarmate e inviate a scaglioni in campi di prigionia in Germania, mentre Campioni, che si era rifiutato di ordinare la resa alle altre isole da lui dipendenti, fu trasferito in Germania e quindi a Parma, dove venne processato da un tribunale della Repubblica Sociale Italiana e fucilato il 24 maggio 1944.\nLero.\nLa battaglia di Lero fu l'evento centrale della campagna del Dodecaneso. Il conflitto inizi\u00f2 con gli attacchi aerei tedeschi del 26 settembre e culmin\u00f2 con gli sbarchi del 12 novembre, fino alla capitolazione delle forze anglo-italiane quattro giorni pi\u00f9 tardi.\nNel 1942 il contrammiraglio Luigi Mascherpa venne incaricato del comando della base militare italiana presente nell'isola, che ospitava un cacciatorpediniere, alcuni MAS e 24 batterie di artiglieria costiera e antiaerea. Sull'isola era presente inoltre un aeroporto. Il tutto era presidiato da circa 8.000 uomini, in prevalenza marinai e soldati del 10\u00ba Reggimento della 50\u00aa Divisione fanteria \"Regina\", il cui grosso delle truppe era capitolato a Rodi.\nDopo il proclama Badoglio dell'8 settembre 1943 annunciante l'armistizio italiano, il contrammiraglio Mascherpa rifiut\u00f2 la resa alle truppe tedesche e, con l'aiuto di un distaccamento di 3.000 o 4.000 militari britannici comandati in un secondo momento dal generale Robert Tilney, organizz\u00f2 la resistenza. Tra le unit\u00e0 impegnate dai tedeschi, figurarono varie truppe speciali facenti parte della divisione Brandenburg e alcuni \"Fallschirmj\u00e4ger\" (paracadutisti).\nLa battaglia ebbe inizio il 13 settembre 1943 e prosegu\u00ec fino al 16 novembre. L'isola venne sottoposta ad un pesante bombardamento aereo e ad un successivo attacco via terra, nei quali i tedeschi registrarono gravi perdite da parte delle batterie antiaeree e delle squadre antisbarco. Durante i bombardamenti tedeschi il porto di Portolago venne duramente colpito con elevate perdite civili, e furono affondate varie navi tra cui il cacciatorpediniere \"Euro\", il cacciatorpediniere greco \"Vasilissa Olga\" e varie unit\u00e0 minori. Esaurita la capacit\u00e0 di resistere da parte degli italiani e dei britannici, i tedeschi occuparono l'isola. \nNella battaglia persero la vita 520 tedeschi, 600 britannici ed un centinaio di italiani. I militari catturati vennero in maggior parte internati in Germania, ma un cospicuo numero mor\u00ec durante l'affondamento delle navi che li trasportavano a causa di siluri o mine; una parte della guarnigione, presente sulle isole minori, riusc\u00ec a fuggire in Turchia dove venne internata fino alla fine della guerra.\nScarpanto.\nNell'isola il Regio Esercito era presente con circa 2.500 uomini agli ordini del colonnello Francesco Imbriani divisi in due battaglioni, uno del 9\u00ba Reggimento e uno del 31\u00ba, a loro volta inquadrati nella 50\u00aa Divisione fanteria \"Regina\" stanziata a Rodi; per quanto concerne la difesa costiera la marina aveva approntato due stazioni di vedetta e fornito la guarnigione di quattro cannoni da 76/17 e di tre mitragliatrici di piccolo calibro. Il 6 settembre era sbarcato anche un battaglione di circa 1.000 uomini tedeschi.\nAlla data dell'armistizio il comando italiano a Rodi ordin\u00f2 di non iniziare atti ostili nei confronti dei tedeschi, ordine che tramut\u00f2 il 12 settembre in cedere le armi all'ex alleato. Tutti gli italiani vennero fatti prigionieri e trasferiti, nel tempo, in Grecia da dove proseguirono per i campi di prigionia in Germania.\nDopo la resa, un ostacolo al naviglio tedesco che transitava nell'isola fu dato da una stazione radio clandestina britannica che con l'aiuto del colonnello Imbriani comunicava alle unit\u00e0 Alleate in mare quali navi erano cariche di prigionieri, e dunque non colpire, e quali invece portavano soldati tedeschi o rifornimenti, quindi da attaccare.\nCaso.\nLe vicende militari dell'isola di Caso sono brevi: il piccolo presidio dell'esercito italiano (una compagnia e una batteria con pezzi da 75/27) e le stazioni di vedetta e di segnalazione della marina si arresero ai tedeschi il 12 settembre, seguendo gli ordini impartiti direttamente dal comando italiano di Rodi. A partire dal 18 dello stesso mese i prigionieri vennero evacuati in Germania.\nCoo.\nL'importanza di quest'isola lunga circa 50 km era dovuta alla presenza del campo d'aviazione di Antimachia da cui gli aerei potevano alzarsi in volo e coprire tutto lo scacchiere del Dodecaneso: era distante infatti solo 40\u00a0km da Lero e 96,5\u00a0km da Rodi.\nGli uomini del generale Friedrich-Wilhelm M\u00fcller prepararono un piano di sbarco denominato \"operazione \"Eisb\u00e4r\"\" (orso polare), e attaccarono l'isola, difesa da italiani e britannici, il 3 ottobre 1943, per diventarne padroni il giorno dopo, grazie anche al supporto dell'aviazione.\nDopo la resa il comandante italiano, Felice Leggio, e altri 89 suoi ufficiali vennero fucilati dai tedeschi con l'accusa di tradimento. Secondo un'altra fonte invece gli ufficiali fucilati sarebbero stati 96.\nCalino.\nIl capitano Mario Simeone era il capo militare del presidio di Calino, che era composto da una ventina di soldati della marina e altri 350 dell'esercito, il quale disponeva anche di due cannoni da 75\u00a0mm. L'isola dipendeva direttamente dal Comando marina di Lero. Il 24 settembre circa 250 britannici sbarcarono nell'isola e il tenente colonnello che li comandava ne assunse il comando, ma il 4 ottobre, quando i tedeschi conquistarono Coo, lasciarono l'isola. Nella notte tra il 6 e il 7 ottobre met\u00e0 dei soldati italiani evacuarono l'isola a bordo del motoveliero \"Tevere\" dirigendosi verso la Turchia. L'ufficiale che diresse tale fuga giustific\u00f2 questo suo comportamento con la convinzione che l'isola avrebbe offerto scarsa resistenza ai tedeschi, perch\u00e9 molti uomini dell'esercito simpatizzavano per loro.\nIl 7 ottobre un piccolo gruppo di ufficiali tedeschi approd\u00f2 a Calino offrendo la resa incondizionata che venne subito accettata. Qualche gruppo di soldati riusc\u00ec a scampare alla cattura e a riparare in Turchia.\nL'unico episodio di resistenza ai tedeschi fu condotto dal secondo capo cannoniere Augusto Cipriani: egli rifiut\u00f2 di consegnare le armi e insieme ai suoi uomini si rifugi\u00f2 all'interno dell'isola. Una volta catturato riusc\u00ec a fuggire e a tornare a Calino, dove visse sotto copertura raccogliendo qualche informazione sul nemico che rifer\u00ec direttamente al contrammiraglio Mascherpa a Lero, isola che raggiunse a nuoto. Catturato nuovamente dopo l'invasione di Lero, riusc\u00ec ancora una volta a evadere rifugiandosi in Turchia.\nPiscopi.\nIl piccolo presidio dell'esercito italiano assegnato a quest'isola era rimasto isolato dalle comunicazioni e senza viveri a causa dell'occupazione tedesca dei territori circostanti. Tra la notte del 14 e 15 ottobre un'imbarcazione britannica si offerse di trasferire a Castelrosso il personale, che accett\u00f2 volentieri. L'isola venne in seguito occupata dalla \"Wehrmacht\".\nSimi.\nPrima dell'occupazione tedesca di Rodi, a Simi erano dislocati circa 160 uomini e nove mitragliatrici leggere pi\u00f9 altre due da 20 mm. Comandante degli uomini era il tenente Andrea Occhipinti. Gli italiani appresero la notizia dell'armistizio e non ricevettero nessun ordine fino al 14 settembre, quando un ufficiale britannico sbarc\u00f2 nell'isola chiedendo delucidazioni se il presidio avesse voluto combattere al suo fianco. Avuta risposta affermativa, il 17 sbarcarono una settantina di britannici agli ordini del capitano, poi maggiore, N.I. Lapraik. Il 20 dello stesso mese arriv\u00f2 il capitano di corvetta Corradini scampato alla cattura da Rodi, che in qualit\u00e0 di ufficiale superiore assunse il comando militare dell'isola.\nI due comandanti riorganizzarono la difesa dell'isola disponendo al meglio le truppe in previsione di uno sbarco tedesco, che arriv\u00f2 la mattina del 7 ottobre presso la cittadina di Simi. I circa 100 tedeschi inviati dal generale Ulrich Kleemann furono inchiodati alle loro posizioni dalle mitragliatrici italiane e subito accorsero reparti per ricacciare indietro il nemico. Ci furono scontri nella citt\u00e0 fino alle 14:00, dopodich\u00e9 i tedeschi batterono in ritirata protetti dai cacciabombardieri della Luftwaffe. I tedeschi ebbero otto morti e sei prigionieri, i britannici un morto e gli italiani sette. Questo episodio \u00e8 di fatto l'unico di tutta la campagna del Dodecaneso in cui soldati germanici videro fallire un loro tentativo di sbarco. Corradini venne insignito della medaglia d'argento al valor militare e al tenente Occhipinti, rimasto ferito in combattimento, venne concessa la medaglia di bronzo al valor militare.\nAlterato dall'inaspettata resistenza degli anglo-italiani, il generale Kleemann ordin\u00f2 alla Luftwaffe di procedere con il bombardamento dell'isola. Per evitare di perdere l'intera guarnigione durante un'altra battaglia, che sarebbe sicuramente avvenuta, nella notte dell'11 ottobre Corradini e Lapraik dettero ordine di evacuare l'isola e di dirigere verso Castelrosso (i due ufficiali raggiungeranno invece Alessandria d'Egitto). I piloti tedeschi, inconsapevoli di tutto ci\u00f2, continuarono a colpire l'isola fino al 2 novembre, quando le truppe sbarcarono nell'isola e si resero conto di ci\u00f2 che era avvenuto.\nIn quest'isola verr\u00e0 firmato dal generale Otto Wagener, l'8 maggio 1945, l'atto di resa agli Alleati.\nLevita.\nA Levita vi era solo una stazione di vedetta della marina che pot\u00e9 fare ben poco quando, verso la met\u00e0 dell'ottobre 1943, le forze tedesche sbarcarono nell'isola.\nIn seguito i britannici riconquistarono il territorio e chiesero l'invio di rinforzi. Il contrammiraglio Luigi Mascherpa appront\u00f2 quindi un reparto di uomini da inviare a supporto dei britannici, ma quando venne a sapere che la nave che avrebbe dovuto sbarcare gli italiani avrebbe anche trasferito i britannici, di comune accordo con gli ufficiali di Giorgio VI decise di rimandare il tutto ritenendo l'isola indifendibile con le sole forze italiane. Il presidio britannico a Levita venne evacuato ugualmente lasciando l'isola sguarnita.\nIl 23 ottobre un gruppo di 48 militari dell'LRDG ritorn\u00f2 nell'isola per una ricognizione, ma venne scoperto dai tedeschi (nuovamente padroni dell'isola) e solo otto di loro riuscirono a fuggire. Fu la pi\u00f9 grave sconfitta subita dall'LRDG fino a quel momento.\nStampalia.\nQuest'isola frastagliata ha un'area di 97 km\u00b2 ed \u00e8 quasi completamente di natura montagnosa. I due rilievi principali sono Monte Vardia (482 m) a sud-ovest e Monte Castellana (366 m) a nord-est. I porti maggiori sono quelli di Skala e Livadia, vicini alla cittadina di Stampalia, e quello di Maltezana, situato nell'istmo che congiunge le due parti dell'isola.\nIl comando dell'isola, considerata di prevalente interesse per la Regia Marina, spettava al capitano di corvetta Bruno Margarucci Riccini che svolgeva le sue funzioni da porto Skala.\nLa marina aveva 500 uomini che gestivano, tra le altre cose, le quattro batterie che difendevano l'isola (comandate per\u00f2 da ufficiali dell'esercito), mentre altri 300 militari facevano parte di una compagnia del 10\u00ba Reggimento di fanteria della 50\u00aa Divisione \"Regina\", i cui restanti soldati prestavano servizio a Coo; il livello di preparazione di questi uomini non era ai massimi livelli.\nAvvenimenti antecedenti lo sbarco tedesco.\nDopo la notizia dell'armistizio nell'isola non ci furono attivit\u00e0 di rilievo fino a quando non giunsero da Lero il 15 settembre gli ufficiali britannici Earl Jellicoe e Wolfson per visionare le difese dell'isola e studiare come migliorarle. Promisero l'invio di unit\u00e0 di rinforzo dopodich\u00e9 ritornarono da dove erano venuti.\nNella notte tra il 17 e il 18 settembre un gruppo di cacciatorpediniere britannici intercett\u00f2 un convoglio tedesco in mare, e una motozattera cerc\u00f2 di riparare in una baia di Stampalia. Una volta avvistata venne dato ordine di prendere prigioniero l'equipaggio, cosa che avvenne senza alcun combattimento anche perch\u00e9 tra i tedeschi vi erano morti e feriti. Nonostante l'episodio non comport\u00f2 nessun pericolo agli italiani, le notizie giunte agli alti comandi indicavano che nell'isola vi fosse avvenuto un piccolo sbarco di tedeschi. Furono dunque inviati da Lero due motoscafi armati per avere notizie pi\u00f9 certe. Durante il viaggio le due imbarcazioni vennero attaccate da aerei tedeschi, e nonostante ne venne abbattuto uno, i motoscafi riuscirono ad arrivare a Stampalia con gravi danni, e vennero definitivamente affondati da altri aerei il giorno successivo. Il capitano di corvetta Vittorio Daviso di Charvensod, uno dei due comandanti dei motoscafi, entrambi sopravvissuti, ricevette l'ordine di assumere il governo dell'isola. Margarucci fu trasferito a Lero per ricoprire incarichi di collegamento tra il comando italiano e quello britannico. Tra il 20 e il 23 di settembre giunsero i rinforzi promessi: un centinaio di commando dotati di una stazione radio campale.\nFurono apportate modifiche alle difese e il 7 ottobre accadde un fatto simile a quello del 17 - 18 settembre: una motozattera tedesca, sempre per cercare di fuggire dai cacciatorpediniere inglesi, si rifugi\u00f2 nell'isola e il suo equipaggio venne preso prigioniero. Lo stesso giorno due naufraghi greci al servizio dei tedeschi vennero catturati sulle spiagge e rivelarono particolari importanti circa i progetti della \"Wehrmacht\" di invadere Stampalia. Forte di queste informazioni, il comandante Vittorio Daviso riun\u00ec gli ufficiali e diede istruzioni sulla battaglia, specificando che se le comunicazioni si fossero interrotte avrebbero potuto decidere liberamente il da farsi. Alla vigilia dello sbarco nemico i commando rimasti erano solo una quindicina.\nLa caduta dell'isola.\nLa mattina del 22 ottobre aerei della \"Luftwaffe\" bombardarono l'isola con una reazione contraerea quasi nulla, seguiti da un lancio di \"Fallschirmj\u00e4ger\" a Maltezana in contemporanea ad uno sbarco di uomini nella costa ovest. A mezzogiorno le forze tedesche erano padrone dell'isola. Come accadde in alti possedimenti italiani, i difensori vennero catturati e inviati in campi di prigionia in Grecia.\nCandeliusa.\nCandeliusa \u00e8 una piccola isola a ovest di Nisiro dove era presente una stazione di vedetta della marina. Rimasta senza possibilit\u00e0 di comunicare e senza viveri, il 26 ottobre 1943 il personale lasci\u00f2 i propri posti dopo aver distrutto tutti i documenti e si diresse verso la Turchia, dove fu internato.\nLisso.\nLe vicende militari di Lisso iniziano l'8 ottobre 1943 quando la nave appoggio sommergibili \"Alessandro Volta\", danneggiata dagli attacchi della Luftwaffe a Lero e poi colpita accidentalmente da motocannoniere britanniche mentre cercava di allontanarsene, and\u00f2 ad incagliarsi vicino alle sue spiagge. Il Comando marina a Lero assegn\u00f2 quindi al comandante del \"Volta\", capitano di corvetta Stefano Bausani, il comando militare dell'isola.\nOrganizzare una difesa era praticamente inutile vista l'enorme scarsit\u00e0 di armi di ogni tipo, perci\u00f2 Bausani si occup\u00f2 dei rifornimenti di viveri ai civili e di accogliere eventuali naufraghi che raggiungessero l'isola. E fu proprio da alcuni di questi che il 17 novembre venne a sapere della caduta di Lero; decise cos\u00ec di abbandonare l'isola insieme a 130 dei 161 soldati ai suoi ordini (fece scegliere loro liberamente) navigando per le coste turche, dove tutti gli esuli vennero internati. Chi non lasci\u00f2 l'isola, a parte quattro carabinieri che rimasero per svolgere il loro lavoro, venne preso prigioniero dai tedeschi.\nPatmo.\nA Patmo una sezione di pezzi di artiglieria da 76\u00a0mm e una stazione di vedetta della marina avevano il compito di controllare il naviglio che transitava nelle vicinanze dell'isola. Quando la guarnigione anglo-italiana di Lero venne sconfitta il 17 novembre 1943, gli uomini a Patmo si imbarcarono per le coste della Turchia venendo in seguito internati.\nSamo.\nL'isola, non facente parte del Dodecaneso, vicina all'isola di Patmo, era stata occupata, insieme alle isole Cicladi, alle isole Ionie e a parte di Creta, dalle truppe italiane nel 1941, in seguito alla capitolazione della Grecia. Nel settembre del 1943 vi si stanziarono le truppe britanniche. Dopo la sconfitta di Lero oltre i due terzi delle truppe italo-britanniche cobelligeranti si rifugiarono sulle vicine coste turche.\nCastelrosso.\nCastelrosso fu scelta dai britannici come centro logistico e di smistamento per le operazioni nell'Egeo a causa della sua posizione geografica, abbastanza lontana dalle altre isole, tant'\u00e8 vero che gli attacchi aerei tedeschi furono pi\u00f9 radi che da altre parti.\nIn quest'isola svolgeva le sue funzioni una stazione di avvistamento e la 12\u00aa compagnia del 9\u00ba Reggimento di fanteria in organico alla 50\u00aa Divisione Regina, supportata da due mortai, quattro cannoni da 75\u00a0mm e quattro mitragliatrici da 20\u00a0mm. Capo civile e militare era il capitano Augusto Rossi. Il 9 settembre le sentinelle avvistano due imbarcazioni dirigere per l'isola e aprirono il fuoco ferendo due uomini, che per\u00f2 si riveleranno essere britannici. Una volta accertata la loro identit\u00e0, viene concesso ai 50 commando e 21 ufficiali il permesso di sbarcare. Il giorno successivo quattro colonnelli (tra cui Turnbull, capo della missione Alleata nelle isole italiane dell'Egeo) e un tenente giunsero a Castelrosso con lo scopo di coadiuvare le azioni di Inigo Campioni a Rodi. Il 13 arrivano altri 200 britannici e il 27 dello stesso mese il numero totale dei militari britannici arriv\u00f2 a 400, compresi un centinaio di indiani. I militari italiani vennero portati dai loro nuovi alleati, verso la fine del mese, in Turchia con lo scopo di riorganizzarli e riportarli di nuovo in prima linea, ma in realt\u00e0 essi vennero internati dalle autorit\u00e0 turche.\nDopo che Lero pass\u00f2 in mano tedesca il generale Wilson diede disposizione di evacuare parte del suo personale dall'isola, che tuttavia non divenne mai oggetto di azioni da sbarco da parte della \"Wehrmacht\", e rest\u00f2 in mano britannica fino alla fine della guerra."}
{"id": "2575959", "revid": "91533", "url": "https://it.wikipedia.org/wiki?curid=2575959", "title": "Kasteel", "text": ""}
{"id": "2575960", "revid": "123188322", "url": "https://it.wikipedia.org/wiki?curid=2575960", "title": "Villaggio Prealpino", "text": "Il Villaggio Prealpino \u00e8 un quartiere del comune di Brescia.\nGeografia fisica.\nL'area occupata dal quartiere \u00e8 sostanzialmente pianeggiante. Esso si pone all'estremo nord del territorio comunale, confinando a nord con i comuni di Bovezzo e Concesio, mentre ad ovest con quello di Collebeato. A sud confina coi quartieri di San Bartolomeo e Casazza, mentre ad est con quello di Mompiano.\n\u00c8 delimitato ad ovest da via Triumplina (parte dell'ex statale delle Tre valli) e ad est da via Conicchio, parte dell'ex statale del Caffaro.\nPresso la cascina \u00abMiracampo\u00bb avviene la derivazione del canale \"Bova\" dal fiume Grande.\nOrigine del nome.\nIl toponimo deriva dalla contrazione del nome originario dell'area residenziale. Inizialmente si chiamava Villaggio Famiglia Prealpina, dal nome delle due cooperative, legate a Ottorino Marcolini, che l'avevano costruito: \u00abLa Famiglia\u00bb e \u00abPrealpina\u00bb.\nStoria.\nFino alla prima met\u00e0 degli anni Cinquanta del Novecento, l'area del futuro quartiere del Villaggio Prealpino era per la maggior parte rurale, tra le localit\u00e0 abitate della Stocchetta e Conicchio. La prima era suddivisa fra Brescia e Concesio, mentre la seconda era condivisa con il comune di Bovezzo.\nTra il 1958 e il 1971 su quest'area agricola fu edificato un \"villaggio\" secondo i principi espressi da padre Ottorino Marcolini. La costruzione fu effettuata da due cooperative a lui legate: \u00abLa Famiglia\u00bb e \u00abPrealpina\u00bb. Da subito furono costruite le scuole elementari, che per i primi anni funzionarono anche da centro aggregativo con l'attivazione di un cinema provvisorio nello scantinato. Nel 1960 fu aperto l'Oratorio e nel 1961 la chiesa di Santa Giulia. Qualche anno pi\u00f9 tardi fu aperto il Cinema-Teatro \u00abExcelsior\u00bb, con 600 posti, che a partire dagli anni Ottanta assunse il nome di Teatro Santa Giulia.\nNel 1965, la mancanza di servizi, come le linee di trasporto urbano, e di infrastrutture adeguate, spinsero alcuni abitati a organizzare un comitato. La sua esistenza fu di breve durata, ma tre anni dopo forn\u00ec l'esperienza per costituire nella vicina Mompiano un comitato di quartiere. Nel 1970, quello del Prealpino si ricostitu\u00ec e si tennero nuove elezioni. Solo nel luglio 1972, il consiglio comunale diede una struttura organizzata e ufficiale agli organismi di rappresentanza locale, istituendo i consigli di quartiere e suddividendo la citt\u00e0 in trenta quartieri, tra cui quello denominato \"Villaggio Prealpino\". Il primo consiglio di quartiere fu eletto il 27 ottobre 1974.\nNell'aprile 1977, il consiglio comunale approv\u00f2 il regolamento predisposto dalla Giunta Trebeschi per l'attuazione delle circoscrizioni secondo quanto stabilito dalla legge 278/1976. Il Villaggio fu assegnato alla Seconda circoscrizione. Trent'anni dopo, con la riforma voluta dalla Giunta Corsini, il quartiere divenne parte della Circoscrizione Nord.\nNel 2014, a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di riattivare i consigli di quartiere: le prime elezioni del nuovo organismo si tennero il 14 ottobre Con l'occasione furono ridefiniti i confini di alcune suddivisioni: la localit\u00e0 della Stocchetta, fino a quel momento suddivisa tra il quartiere del villaggio e quello di Casazza, fu assegnato completamente al primo.\nSociet\u00e0.\nReligione.\nAll'interno del territorio sono presenti due chiese parrocchiali: \nInfrastrutture e trasporti.\nIl quartiere \u00e8 collegato al centro cittadino dalla linea 10 (Concesio - Poncarale) della rete di trasporti urbani, mentre la frazione Stocchetta \u00e8 servita dalla linea 11 (Collebeato - Botticino). Prealpino, capolinea della linea metropolitana, formalmente si trova nel territorio del quartiere Casazza, ma \u00e8 anche a servizio del Villaggio.\n\u00c8 presente inoltre una stazione di Bicimia all'incrocio tra via Tovini e via Quinta.\nSport.\nIl quartiere ha una societ\u00e0 di calcio, due di pallavolo ed una di atletica: la running prealpino che annovera una settantina di tesserati. Nel 2012 \u00e8 nata una nuova societ\u00e0 calcistica con denominazione USO UNITED che ha raggruppato le societ\u00e0 dell'USO Bovezzo, dell'oratorio della Stocchetta e dell'Uso Prealpino Santagiulia."}
{"id": "2575961", "revid": "91533", "url": "https://it.wikipedia.org/wiki?curid=2575961", "title": "Kasteelbier", "text": ""}
{"id": "2575962", "revid": "287204", "url": "https://it.wikipedia.org/wiki?curid=2575962", "title": "Nazionale di pallavolo femminile delle Filippine", "text": "La nazionale di pallavolo femminile delle Filippine \u00e8 una squadra asiatica ed oceaniana composta dalle migliori giocatrici di pallavolo delle Filippine ed \u00e8 posta sotto l'egida della Federazione pallavolistica delle Filippine."}
{"id": "2575967", "revid": "767487", "url": "https://it.wikipedia.org/wiki?curid=2575967", "title": "Borgo Trento (Brescia)", "text": "Borgo Trento precedentemente noto come Borgo Pile \u00e8 un quartiere cittadino di circa 7.000 abitanti appartenente al comune di Brescia inserito all'interno della Circoscrizione Nord. Sorto intorno al XII secolo al di fuori della cinta muraria urbana come borgo indipendente, fu unito definitivamente alla municipalit\u00e0 di Brescia nel 1881.\nStoria.\nMedioevo.\nNel 1237 venne approvato il pi\u00f9 antico piano regolatore della citt\u00e0 di Brescia ad opera del frate umiliato Alberico da Gambara che prevedeva l'espansione del perimetro urbano e la costruzione di una nuova cinta muraria. Ci\u00f2 favor\u00ec la nascita di un primo borgo extraurbano gi\u00e0 nel 1254, che prese in nome di Borgo Pile dal nome della porta cittadina attraverso la quale era obbligatorio passare per raggiungere l'abitato.\nEt\u00e0 Moderna.\nNel 1512 Brescia, all'epoca sotto dominazione veneziana, fu temporaneamente conquistata dall'esercito francese durante la Guerra della Lega di Cambrai. I cittadini bresciani si ribellarono nei confronti della dominazione francese, ma il loro atto si concluse con il saccheggio della citt\u00e0 ad opera delle truppe mercenarie guidate da Gastone di Foix. Dopo esser tornata in possesso della citt\u00e0, Venezia, al fine di prevenire eventi analoghi, decise di demolire qualsiasi casolare, chiesa o villa per circa un miglio di distanza dalla cinta muraria, al fine di creare una \"spianata difensiva\" attorno al perimetro urbano. Stessa sfortunata sorte tocc\u00f2 a Borgo Pile, ma gi\u00e0 a distanza di meno di un secolo ne \u00e8 documentata la ricostruzione.\nNel 1609 il catasto del podest\u00e0 veneziano Giovanni Da Lezze segnalava che il \"Borgo delle Pille\" contava una settantina di case e gi\u00e0 dal 1580 gli abitanti avevano costruito a proprie spese una chiesa intitolata a San Giovanni Evangelista, tuttavia senza ottenere lo status di parrocchia\nEt\u00e0 Contemporanea.\nNel XIX secolo il Borgo Pile aument\u00f2 di dimensioni, estendendosi sino all'estremit\u00e0 meridionale dell'abitato di \"Isolabella\", crebbe in numero degli abitanti e sorsero nuove attivit\u00e0 commerciali ed artigianali. Il Borgo infatti rappresentava un punto nevralgico per il commercio diretto verso i paesi della Val Trompia e della Val Sabbia.\nDurante la dominazione austro-ungarica venne riorganizzata la municipalit\u00e0 di Brescia. Da un punto di vista amministrativo il centro cittadino venne isolato dal territorio circostante, che fu suddiviso in cinque comuni autonomi. Borgo Pile fu fatto rientrare all'interno del territorio del vicino Borgo di San Bartolomeo. Solo nel 1881 Brescia, ormai passata in mani sabaude ottenne la riaggregazione dei cinque comuni periferici. Nel 1886 fu completata la costruzione della nuova chiesa, i cui lavori erano cominciati nel 1879 ad opera dell'architetto Carlo Melchiotti e il Borgo pot\u00e9 cos\u00ec fregiarsi del titolo di parrocchia coprendo un territorio molto vasto: Costalunga, Sant'Eustacchio, San Bartolomeo e San Gottardo. \nNel 1897 venne approvato un nuovo piano urbanistico sotto tale spinta si and\u00f2 a riempire il vuoto esistente tra Borgo Pile e il centro cittadino. La spinta principale fu data dalla posatura della tramvia che da Brescia portava a Gardone Val Trompia e dalla realizzazione nel 1913 della linea n.2 del tram elettrico cittadino.\nNel 1903 il Borgo Pile fu ribattezzato \"Borgo Trento\" in onore della citt\u00e0 italiana non ancora redenta e successivamente l'edificio scolastico fu intitolato a Cesare Battisti, il martire trentino. Nel 1926 anche la Chiesa Parrocchiale del Borgo modific\u00f2 il proprio titolo e fu dedicata a Cristo Re.\nGeografia fisica.\nL'insediamento pi\u00f9 antico del Borgo sorge sulla riva destra del torrente Garza, a circa un chilometro dal centro cittadino. Il cuore dell'abitato si snodava lungo un'unica arteria principale, oggi via Trento, fiancheggiata ininterrottamente a destra e sinistra da due schiere di abitazioni. Le propaggini del nucleo storico del Borgo si estendono lungo l'asse nord-sud. A meridione sorge l'abitato di \"Isolabella\", a settentrione quello delle \"Grazzine\", entrambi sorti sempre lungo l'argine del Garza.\nOggi il torrente \u00e8 stato coperto dal manto stradale di Via Giambattista Cipani e Via Montesuello e vi sono soltanto alcune aperture di sfogo che permettono di vedere il greto del Garza. Attorno al nucleo storico del borgo antico sono sorte numerose abitazioni che hanno congiunto il quartiere con il resto del tessuto urbano."}
{"id": "2575968", "revid": "1543377", "url": "https://it.wikipedia.org/wiki?curid=2575968", "title": "Border Girl", "text": "Border Girl \u00e8 il sesto album della cantante messicana Paulina Rubio, il primo da lei cantato in lingua inglese. \u00c8 stato pubblicato il 18 giugno 2002 dalla Universal Records e contiene alcune tracce in lingua spagnola.\nI singoli estratti sono \"Don't Say Goodbye\" (presente nell'album nella versione spagnola con il titolo \"Si t\u00fa te vas\"), \"Casanova\" (\"Baila Casanova\"), \"The One You Love\" (\"Todo mi amor\"), \"I'll Be Right There (Sexual Lover)\" e, solo in Spagna, \"Libre\".\nIl disco contiene una cover del brano \"I Was Made for Lovin' You\" dei Kiss."}
{"id": "2575970", "revid": "936643", "url": "https://it.wikipedia.org/wiki?curid=2575970", "title": "Civici musei e gallerie di storia e arte", "text": "I Civici musei e gallerie di storia e arte di Udine sono un complesso museale di propriet\u00e0 del Comune. Istituiti nel 1865 ed aperti al pubblico nel 1866 presso il Palazzo Bartolini, furono trasferiti nell'attuale sede del Castello nel 1906. \nSezioni.\nLe sezioni sono:"}
{"id": "2575975", "revid": "123063876", "url": "https://it.wikipedia.org/wiki?curid=2575975", "title": "San Rocchino", "text": "San Rocchino (fino al 2013, San Rocchino-Costalunga) \u00e8 un quartiere di Brescia, comprendente l'area degli ospedali (Spedali Civili di Brescia, \u00abCitt\u00e0 di Brescia\u00bb e \u00abDomus Salutis\u00bb) e la localit\u00e0 Costalunga.\nGeografia fisica.\nIl quartiere si estende a nord della fascia pedemontana dei Ronchi e del Monte Maddalena sviluppandosi in parte sulla pianura verso il torrente Garza.\nL'area \u00e8 delimitata a est, da via Guglielmo Marconi, via Attilio Tosoni e da via Bonizzardi, comprendendo sia l'Ospedale Civile sia la clinica \u00abCitt\u00e0 di Brescia\u00bb; a nord, dall'Ospedale Civile, via Riccobelli e dalla fascia pedemontana della Maddalena fino al Ronco Fiorentino. A ovest e a sud, il confine \u00e8 delimitato dalla fascia pedemontana dei ronchi Goletto e San Gottardo.\nIl torrente Celato attraversa il territorio del quartiere su un percorso parzialmente tombinato.\nOrigini del nome.\nIl toponimo deriva dalla chiesa di San Rocchino, presente in zona gi\u00e0 nel Seicento.\nStoria.\nNel XIII secolo, l'area di Costalunga era detta \"Cogolo\" o \"Quintasio in Costalonga\". Nel XV secolo per iniziativa di un eremita, l'ex soldato di ventura Marino di Montelupo, fu edificato un oratorio dedicato a san Bernardo attorno al quale si svilupp\u00f2 un piccolo borgo. Fino al Novecento, l'area rimase rurale, caratterizzata da alcune ville padronali. Negli anni Trenta, inizi\u00f2 la costruzione dell'Ospedale Civile, che fu aperto completamente nel 1954, mentre lo sviluppo urbanistico arriv\u00f2 negli anni Sessanta, con la costruzione di un villaggio \u00abLa Famiglia\u00bb sotto i dettami di Ottorino Marcolini.\nLa nascita del consiglio di quartiere risale al luglio 1972, quando il consiglio comunale vot\u00f2 l'istituzione di tali organismi su tutto il territorio cittadino. San Rocchino-Costalunga fu uno dei quartieri pi\u00f9 popolosi, con pi\u00f9 di abitanti, e le elezioni si tennero il 24 novembre 1974. Tre anni dopo, la Giunta Trebeschi recep\u00ec la legge 278/1976, istituendo le nuove circoscrizioni. Il quartiere fu assegnato alla Seconda circoscrizione, assieme a Crocifissa di Rosa, Mompiano e il Villaggio Prealpino.\nNel 2007, la giunta Corsini ridusse il numero delle circoscrizioni portandole da nove a cinque: San Rocchino-Costalunga fu assegnata alla nuova Circoscrizione Nord.\nSette anni dopo, a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di ricostituire gli organi consultivi di rappresentanza dei quartieri. Le prime elezioni del consiglio di quartiere, con l'occasione ribattezzato semplicemente San Rocchino, si tennero in tutta la citt\u00e0 il 14 ottobre.\nSociet\u00e0.\nReligione.\nIl quartiere \u00e8 suddiviso fra due parrocchie appartenenti alla Diocesi cattolica di Brescia: quella di san Bernardo di Chiaravalle e quella della santissima Trinit\u00e0.\nInfrastrutture e trasporti.\nLa parte occidentale del quartiere \u00e8 attraversata dalla linea metropolitana che percorre, parzialmente in galleria e in trincea coperta, via san Rocchino, via Schivardi e viale Europa. Nei pressi del Civile sorge la stazione dell'Ospedale.\nL'Ospedale \u00e8 servito anche dalle linee 10 e 15 della rete di trasporto urbano della citt\u00e0 di Brescia. Il villaggio Marcolini della localit\u00e0 Costalunga \u00e8 capolinea della linea 17."}
{"id": "2575976", "revid": "367445", "url": "https://it.wikipedia.org/wiki?curid=2575976", "title": "Linea 4 (metropolitana di Barcellona)", "text": "La linea 4 della metropolitana di Barcellona conosciuta anche come \"linea gialla\" ha il suo tratto pi\u00f9 antico tra le stazioni di Passeig de Gr\u00e0cia e Jaume I. Questo tratto faceva parte del Gran Metro di Barcellona, inaugurato nel 1926.\nCaratteristiche generali.\nLa linea 4 \u00e8 gestita da Ferrocarril Metropolit\u00e0 de Barcelona nell'ambito del consorzio Transports Metropolitans de Barcelona (TMB). Il tracciato \u00e8 a doppio binario interamente sotterraneo. Le officine e i depositi sono ubicati a Roquetes e al Triangle Ferroviari.\nLa linea ha una lunghezza di 16,5\u00a0km e serve 22 stazioni, con 20 convogli circolanti durante gli orari di punta. Nel 2010 ha effettuato un totale di 51,2 milioni di viaggi, risultando cos\u00ec la quarta linea per volume di traffico dopo le linee L1, L3 e L5.\nIl tracciato si snoda interamente nel territorio comunale di Barcellona e serve i distretti di Ciutat Vella, Eixample, Gr\u00e0cia, Horta-Guinard\u00f3, Nou Barris e Sant Mart\u00ed.\nStazioni.\nLe stazioni sono tutte a banchina laterale con l'eccezione della stazione di Trinitat Nova che \u00e8 dotata di banchina centrale.\n\u00c8 una delle linee con il minor numero di stazioni adattate per l'accesso delle persone con disabilit\u00e0: sono attrezzate a questo scopo solo il 77,2% (17 su 22). Le stazioni prive di accesso facilitato sono Maragall, Verdaguer, Urquinaona, Jaume I e Ciutadella-Vila Ol\u00edmpica.\nSulla L4 si trovano anche due stazioni fantasma:\nMateriale rotabile.\nSulla linea operano treni Alstom delle serie 2100 e 9000, questi ultimi usati anche per le linee L2, L9 e L10. I treni della serie 9000 sono dotati del sistema ATC-S a guida totalmente automatica, anche se su questa linea come sulla L2 \u00e8 comunque sempre presente il conducente. I 15 treni della serie 2100, fabbricati nel 1997, provengono dalla linea L2 da cui sono stati progressivamente dismessi a partire dal 2007. In precedenza circolavano i treni Alstom delle serie 300 e 1100.\nStoria.\nLa storia di questa linea coincide in larga parte con quella della linea L3 in quanto entrambe derivano dal progetto originario del \"Gran Metro\" di Barcellona. La differenziazione si ebbe negli anni sessanta, quando venne sviluppato il progetto dell'allora Linea IV. Nel Piano delle Metropolitane (\"Pla de Metros\") del 1966 fu proposta la separazione del ramo sotto la Via Laietana della linea III del tempo tra la biforcazione di Arag\u00f3 (l'attuale stazione Passeig de Gr\u00e0cia) fino alla stazione di \"Correos\", con l'idea di dare vita a una linea di tipo circolare che servisse i distretti dell'Eixample, Ciutat Vella, Sant Mart\u00ed, Sant Andreu, Guinard\u00f3 e Gr\u00e0cia.\nNel 1971 il progetto fu modificato, abbandonando l'idea del percorso circolare e stabilendo un capolinea a nord per unire Maragall con Via Favencia (grosso modo in corrispondenza dell'attuale stazione di Via J\u00falia) e l'altro a Bon Pastor in direzione della Verneda. Il \"Pla de Metros\" del 1974 prevede poi di spostare questo secondo capolinea a Singuerl\u00edn nel territorio di Santa Coloma de Gramenet.\nInaugurazione della linea IV.\nIl 20 marzo 1972 fu chiusa al pubblico la stazione \"Correos\" e il 4 aprile successivo venne chiusa anche la tratta tra le stazioni di Urquinaona e Jaume I per i lavori di adattamento delle stazioni, che da quel momento non furono pi\u00f9 servite dalla Linea III.\nIl 5 febbraio 1973 il ministro dei Lavori Pubblici del governo spagnolo inaugur\u00f2 ufficialmente la linea IV, che oltre alla tratta tra Urquinaona e Jaume I comprendeva altre quattro stazioni da Urquinaona fino a Joanic: \"Granv\u00eda\"; Girona; \"General Mola\" e la stessa Joanic. La linea aveva due stazioni di corrispondenza con la Linea I a Urquinaona e con la Linea V a General Mola (ora denominata Verdaguer) per una lunghezza complessiva di quattro chilometri. Alla fine dello stesso anno fu aperta la corrispondenza con la Linea III alla stazione di \"Granvia\", ora denominata Passeig de Gr\u00e0cia.\nLa tratta Correus - La Pau.\nA febbraio 1970 furono annunciati i lavori di prolungamento, autorizzati dal consiglio dei ministri del governo spagnolo, per una tratta di cinque chilometri e sei nuove stazioni comprese tra Correus e Selva de Mar, che presentava delle difficolt\u00e0 legate alla vicinanza al mare.\nIl 15 marzo 1976 fu inaugurato il prolungamento tra la stazione Correus e quella della Barceloneta, che faceva anche da interscambio con la stazione ferroviaria delle Rodalies RENFE contigua a la Stazione di Francia. La nuova tratta univa direttamente la stazione di Jaume I con quella della Barceloneta, sopprimendo definitivamente la stazione intermedia di Correus, gi\u00e0 capolinea della Linea II del \"Gran Metro\" dal 20 febbraio 1934 fino al 1972, quando venne chiusa per portare a termine i lavori di estensione della metropolitana.\nLa stazione di Correus era a binario singolo con un solo accesso dalla piazza Antoni L\u00f3pez, a lato della sede centrale delle Poste e dal treno sono ancora visibili manifesti pubblicitari e di propaganda elettorale risalenti al 1971.\nIl 7 ottobre 1977 fu aperto il tratto di quattro chilometri comprendente cinque nuove stazioni tra Ciutadella (allora denominata \"Ribera\") e Selva de Mar che divenne quindi il nuovo capolinea.\nNel 1982 entr\u00f2 in servizio un ulteriore prolungamento di \u00a0m fino a La Pau, con altre tre stazioni, Bes\u00f2s Mar, Bes\u00f2s e La Pau. La stazione di Bes\u00f2s Mar inizialmente era denominata \"La Mina\" ma gi\u00e0 durante l'atto ufficiale fu annunciato che avrebbe cambiato nome.\nNel 2003 fu aperta la stazione Maresme-F\u00f2rum, tra Selva de Mar e Bes\u00f2s Mar, per coprire il quartiere del Maresme sede del Forum Universale delle Culture previsto per l'anno successivo.\nLa tratta Joanic - Trinitat Nova.\nNel 1974 la linea venne prolungata di \u00a0m dal capolinea di Joanic fino al nuovo capolinea di Guinard\u00f3 con la realizzazione della stazione intermedia Alfons X. Nel 2009 la stazione di Guinard\u00f3 fu rinominata in \"Guinard\u00f3Hospital de Sant Pau\" per evidenziare la prossimit\u00e0 con l'Hospital de Sant Pau.\nNel 1982, con due anni di ritardo sul piano iniziale, fu inaugurata la tratta successiva tra le stazioni di Maragall e Via J\u00falia (allora denominata \"Roquetes\") con tre stazioni e una lunghezza di \u00a0m; fu la prima tratta di metropolitana inaugurata dall'appena ricostituita Generalitat de Catalunya.\nNel 1999 la linea venne ulteriormente prolungata di una stazione portando il capolinea a Trinitat Nova. La stazione fu inaugurata il 28 ottobre dal sindaco di Barcellona Clos e dal consigliere della Generalitat Pere Mac\u00edas. La stazione avrebbe dovuto essere inaugurata dai Reali di Spagna, che non avevano mai fatto visita alla metropolitana di Barcellona, ma i lavori terminarono in anticipo e l'apertura avvenne durante la campagna elettorale. Contestualmente, la stazione di Roquetes assunse il nome attuale di Via J\u00falia e fu annunciata la realizzazione di un collegamanto tra questa stazione e Can Cui\u00e0s, la futura L11).\nLa tratta La Pau - Pep Ventura.\nIl collegamento tra La Pau e Pep Ventura fu costruito originariamente nell'ambito della linea V (in seguito L5) con l'intento di farla arrivare fino a Badalona e i lavori ebbero inizio nel 1977. Il collegamento con la L5 previsto tra La Pau e Sagrada Fam\u00edlia non venne per\u00f2 realizzato e il ramo gi\u00e0 pronto venne quindi inaugurato nel 1985 come parte della L4 in via provvisoria, dato che il Piano delle Metropolitane del 1984 stabiliva che questa tratta avrebbe dovuto essere di pertinenza della linea L2 a partire dal 1995. Il nuovo capolinea della L4 divenne quindi la stazione di Pep Ventura. Le date previste non furono rispettate e nel 1997 la linea 2 terminava ancora a La Pau.\nNel 1997 fu costituita l'Autoritat del Transport Metropolit\u00e0 (ATM) con l'incarico di coordinare i trasporti pubblici dell'intera area metropolitana di Barcellona. L'ATM incluse l'intervento nel Piano Direttivo delle Infrastrutture 2001-2010, come consigliato dagli studi sulla mobilit\u00e0. A giugno 2002 venne chiusa parte della L4 tra le stazioni di Selva de Mar e Pep Ventura, per realizzare i lavori necessari per l'integrazione di questa tratta nella L2. Anche la tratta tra Selva de Mar e La Pau, pur non facendo parte del cambio di linea, venne chiusa per realizzare la nuova stazione El Maresme-F\u00f2rum. I lavori prevedevano l'adattamento degli accessi e l'installazione di una nuova linea aerea e di nuovi sistemi di sicurezza. Il 1\u00ba ottobre 2002, dopo tre mesi di lavori, il cambio di linea divenne operativo e la tratta La Pau - Pep Ventura fu riaperta come parte della linea 2, che arriv\u00f2 cos\u00ec a una lunghezza di 13,1\u00a0km, riportando cos\u00ec il capolinea della L4 a La Pau.\nEvoluzioni future.\nI piani di sviluppo delle infrastrutture dell'Autoritat del Transport Metropolit\u00e0 del 2001-2010 e del 2009-2018 prevedono il prolungamento dalla stazione di La Pau fino a La Sagrera con tre nuove fermate per una lunghezza di 3,7\u00a0km. Le stazioni a progetto sono:"}
{"id": "2575980", "revid": "287204", "url": "https://it.wikipedia.org/wiki?curid=2575980", "title": "San Bartolomeo (Brescia)", "text": "San Bartolomeo \u00e8 un quartiere di Brescia. Fino al 30 giugno 1880 fu un comune autonomo il cui territorio inglobava parte dell'attuale zona nord-occidentale di Brescia.\nGeografia fisica.\nIl territorio del quartiere \u00e8 pianeggiante, delimitato a ovest dal corso del fiume Mella, a sud da via Guglielmo Oberdan, a est da via Triumplina e a nord dai quartieri Prealpino e Casazza.\nIl quartiere \u00e8 ricco di corsi d'acqua come i canali Bova e Grande, entrambi derivati dal Mella.\nOrigine del nome.\nIl toponimo deriva dalla chiesa di san Bartolomeo apostolo.\nStoria.\nMedioevo e Rinascimento.\nLe prime testimonianze della chiesa di San Bartolomeo risalgono al 1299, quando in alcuni documenti lo si cita come \"in Clausuris\": con il termine \"chiusure\" si indicava l'area del suburbio attorno alla cinta muraria. Presso San Bartolomeo sorse un cenobio dedito all'assistenza degli ammalati e gestito dagli Agostiniani che, dal Quattrocento, divenne sede del lazzaretto per la cura degli appestati.\nDalla fine del Quattrocento il Lazzaretto fu gestito dai carmelitani. Esso rimase funzionante fino al Settecento, quando per l'assenza di pestilenze cadde in disuso: ceduto in affitto ad aziende agricole, poi rifugio di sbandati, nel 1884 il comune di Brescia decise di abbattere parzialmente l'edificio in modo da poterne riutilizzare l'area per la costruzione di una scuola comunale. Negli anni Cinquanta del Novecento, quanto rimase del Lazzaretto fu donato dalla Giunta Boni alla parrocchia.\nAutonomia comunale.\nSotto la Repubblica di Venezia, nel Cinquecento, San Bartolomeo divenne comune con un apposito statuto riconosciuto dalla citt\u00e0 di Brescia. L'amministrazione fu affidata a un consiglio formato dai \"\"Giudici dei chiosi\". \nGrazie alla presenza dei corsi d'acqua Bova e Grande Superiore, San Bartolomeo conobbe lo sviluppo di numerose attivit\u00e0 artigianali a partire dal Seicento. Sorsero officine per la lavorazione del ferro, del rame, delle pelli e del legno. Nel 1688, per ordine del capitano Gerolamo Corralo fu costruita una polveriera.\nAlla fine del Settecento, l'arrivo dei rivoluzionari francesi port\u00f2 alla costituzione della repubblica Bresciana (1797) presto sostituita dalla Cisalpina (1797-1802) e dall'Italiana (1802-1805). Nel 1797, San Bartolomeo fu indicata come comunit\u00e0 appartenente alle \"Chiusure a sera della Garza fuori di Porta Pile\"\" del Cantone di Garza Occidentale. Dal settembre 1798 fino al giugno 1805 fece parte del comune di \"Stocchetta e San Bartolomeo\" del Dipartimento del Mella. Nel giugno 1805, sotto il regno Italico di Napoleone, fu accorpato al comune di Brescia.\nIl 1\u00ba maggio 1816, con la riorganizzazione amministrativa del Regno Lombardo-Veneto prevista dalla notificazione del 12 febbraio, San Bartolomeo riacquist\u00f2 l'autonomia comunale, diventando uno dei cinque comuni delle chiusure o corpisanti di Brescia, assieme a Fiumicello, Mompiano, Sant'Alessandro e San Nazzaro. Il comune si estendeva presso tutta l'area nord-occidentale dell'attuale comune di Brescia: a nord con i comuni di Collebeato e Concesio, a ovest con il comune di Mompiano fino alla cinta muraria di Brescia, comprendendo Borgo Pile (ora Borgo Trento), a sud con Brescia e il comune di Fiumicello fino alla localit\u00e0 Ponte Crotte, dove il confine occidentale era delimitato dal fiume Mella.\nNegli anni Quaranta dell'Ottocento, la famiglia Hoessly, di origini svizzere, impiant\u00f2 uno stabilimento meccanico di cotone: l'attivit\u00e0 fu aperta dal padre Kaspar (1773-1857) e prosegu\u00ec sotto la conduzione del figlio Gaspare.\nDopo l'esito della Battaglia di Solferino e San Martino e secondo quanto previsto dalla legge Rattazzi, San Bartolomeo mantenne l'autonomia comunale sia sotto il Regno di Sardegna (1859-61) sia sotto il Regno d'Italia. Fu inserito nel III Mandamento e nel I Circondario di Brescia. Negli anni Settanta dell'Ottocento, si svolse un dibattito sulla necessit\u00e0 di accorpare i cinque comuni delle chiusure al capoluogo. Nonostante le resistenze delle amministrazioni locali del suburbio, tra cui anche quella di San Bartolomeo, i comuni furono soppressi e i territori assegnati a Brescia.\nFrazione e quartiere di Brescia.\nA partire dagli anni Cinquanta del Novecento, si edificarono alcuni quartieri residenziali, primo tra tutti quello IACP dedicato agli esuli giuliano dalmati e si costruirono le scuole superiori Tartaglia e Abba-Ballini. La fonderia \u00abOri Martin\u00bb si trasfer\u00ec a San Bartolomeo dalla precedente sede di via Fiume. Una parte del quartiere ha mantenuto un aspetto rurale con alcune ville settecentesche.\nTra la fine degli anni Sessanta e l'inizio degli anni Settanta, anche a San Bartolomeo, come presso alcuni quartieri di Brescia, sorse un comitato di quartiere che chiedeva all'amministrazione comunale Boni un riconoscimento ufficiale e la disponibilit\u00e0 di mezzi e strumenti per partecipare alla stesura del bilancio comunale e intervenire nelle decisioni urbanistiche a carattere locale. Il consiglio comunale vot\u00f2 l'istituzione dei consigli di quartiere nel luglio 1972, delimitando i confini di quello di San Bartolomeo in un quadrilatero composto dal fiume Mella, via Oberdan, via Triumplina e il confine con Concesio. Ne era esclusa l'area residenziale di Casazza che fu costituita a quartiere separato. Le elezioni si tennero il 21 ottobre 1973.\nNel 1977, la Giunta Trebeschi recep\u00ec la legge 278/1976, suddividendo il territorio comunale in nove circoscrizioni. Il quartiere fu assegnato alla Prima circoscrizione, assieme a Borgo Trento, Casazza e Sant'Eustacchio. Vent'anni dopo, la Giunta Corsini ridusse il numero delle circoscrizioni portandole da nove a cinque e San Bartolomeo fu assegnato alla nuova Circoscrizione Nord.\nNel 2014 a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di ricostituire gli organi consultivi di rappresentanza dei quartieri. Le prime elezioni del consiglio di quartiere si tennero in tutta la citt\u00e0 il 14 ottobre.\nCultura.\nIstruzione.\nPresso il quartiere ha sede la scuola primaria Giambattista Melzi, letterato nato nel soppresso comune di San Bartolomeo, e gli istituti tecnici Tartaglia e Abba-Ballini.\nMuseo del Ferro.\nIl Museo del Ferro \u00e8 stato aperto nel 2001 presso un antico maglio in via del Manestro. Si tratta del primo polo museale del Museo dell'Industria e del Lavori di Brescia (MUSIL) e si sviluppa come un breve percorso espositivo che racconta l'impiego della forza idraulica nella lavorazione del ferro.\nInfrastrutture e trasporti.\nSan Bartolomeo \u00e8 servita dalla linea 11 (Botticino-Sant'Eufemia-San Bartolomeo-Collebeato) della rete di trasporti urbani di Brescia."}
{"id": "2575981", "revid": "26785374", "url": "https://it.wikipedia.org/wiki?curid=2575981", "title": "Francesco Paga", "text": ""}
{"id": "2575983", "revid": "697352", "url": "https://it.wikipedia.org/wiki?curid=2575983", "title": "Sant'Eustacchio", "text": "Sant'Eustacchio \u00e8 un quartiere di Brescia.\nGeografia fisica.\nIl quartiere \u00e8 delimitato a sud da via Volturno e da via Leonardo da Vinci, a est dal fiume Mella, a nord da via Guglielmo Oberdan e a ovest da via Fausto Gamba, via della Valle, via Bezzecca e via Trento.\nIl territorio \u00e8 pianeggiante e fortemente urbanizzato. A parte il Mella, i corsi d'acqua che lo attraversano sono tutti tombinati: fra i pi\u00f9 rilevanti si segnalano i canali Bova e Grande Superiore e il torrente Garzetta, deviazione del Garza che si immette nello stesso Mella.\nOrigine del nome.\nIl toponimo riprende la cappella di Sant'Eustacchio che sorse sull'omonima via all'angolo con via Montello. La cappella fu poi assorbita dalla villa padronale edificata nel Quattrocento dal vescovo di Brescia Domenico Dominici.\nStoria.\nDal Cinquecento fino al 30 giugno 1880, l'area occupata dall'attuale quartiere di Sant'Eustacchio fece parte dell'area meridionale del comune di San Bartolomeo. Poco dopo l'assorbimento di quest'ultimo nel comune di Brescia, la zona attorno a Sant'Eustacchio vide sorgere numerose fabbriche: dalla \u00abFranchi-Gregorini\u00bb, che poi assunse il nome di \u00abStabilimenti Sant'Eustacchio\u00bb, alla \u00abBrixia-Z\u00fcst\u00bb, poi \u00abOfficine Meccaniche\u00bb (OM) e quindi \u00abIveco\u00bb; dalla \u00abOri Martin\u00bb, la cui prima sede fu in seguito occupata da un allargamento della OM, alla \u00abBerardi\u00bb, poi \u00abInnse-Berardi\u00bb.\nNel Novecento si costruirono nuove aree residenziali, soprattutto verso la zona di Campo di Marte.\nNel luglio 1972, il consiglio comunale, spinto dalla costituzione di alcuni comitati di quartiere presso alcune zone della citt\u00e0 negli anni precedenti, vot\u00f2 l'istituzione dei consigli di quartiere. Le elezioni del consiglio di Sant'Eustacchio, che ai tempi ebbe una popolazione di abitanti, si tennero il 24 novembre 1974.\nNel 1977, la Giunta Trebeschi recep\u00ec la legge 278/1976 e suddivise il territorio comunale in nove circoscrizioni. Sant'Eustacchio fu assegnato alla Prima circoscrizione, assieme a Borgo Trento, Casazza e San Bartolomeo. Vent'anni dopo, la Giunta Corsini ridusse il numero delle circoscrizioni portandole da nove a cinque e San Bartolomeo fu assegnato alla nuova Circoscrizione Nord.\nNuovi limiti, stabiliti dalla legge 191/2009, imposero la conclusione dell'esperienza delle circoscrizioni, nel 2013. L'anno dopo, la Giunta Del Bono decise di ricostituire i consigli di quartiere e le prime elezioni si tennero in tutta la citt\u00e0 il 14 ottobre.\nSociet\u00e0.\nReligione.\nNel quartiere sono presenti due parrocchie della diocesi cattolica di Brescia: quella di san Barnaba apostolo e quella di santa Maria Immacolata.\nCultura.\nNel quartiere sono presenti la scuola primaria e secondaria di primo grado di \u00abSant'Eustacchio\u00bb e l'ITIS \u00abBenedetto Castelli\u00bb.\nInfrastrutture e trasporti.\nFra il 1907 e il 1953 il quartiere fu servito dall'omonima fermata posta lungo la tranvia Brescia-Cellatica-Gussago.\nIn via San Donino si trova il deposito autobus di Brescia Trasporti. Il quartiere \u00e8 servito da quattro linee autobus: la 11 (Collebeato-San Bartolomeo-Sant'Eufemia-Botticino), la 13 (Gussago-Poliambulanza), la 15 (Mompiano-Girelli) e la 17 (Ospedale-Castelmella)."}
{"id": "2575984", "revid": "767487", "url": "https://it.wikipedia.org/wiki?curid=2575984", "title": "Chiquito (attore)", "text": "Soprannominato anche \"Papang\" o \"To-Chi-Qui\", \u00e8 considerato uno dei pi\u00f9 grandi interpreti nella storia del teatro e del cinema filippino.\nNoto anche come compositore e ballerino, intraprese la carriera politica dal 1969 sino alla sua morte. La sua scomparsa \u00e8 stata descritta da molti suoi ammiratori e non come \"il giorno della morte della risata\".\nBiografia.\nChiquito nacque Augusto Valdez Pangan a Manila. La sua carriera da intrattenitore inizi\u00f2 a 13 anni, dopo la sua partecipazione in un grande musical al Manila Grand Opera House. Negli anni seguenti affin\u00f2 anche le sue doti da ballerino, diventando ben presto noto per il suo boogie-woogie.\nChiquito fu un grande amico di Fernando Poe Sr., nonch\u00e9 del figlio Fernando Poe Jr., e con il suo aiuto inizi\u00f2 la sua carriera da attore."}
{"id": "2575985", "revid": "1318658", "url": "https://it.wikipedia.org/wiki?curid=2575985", "title": "Casazza (Brescia)", "text": "Casazza \u00e8 un quartiere del comune di Brescia.\nGeografia fisica.\nL'area occupata dal quartiere \u00e8 pianeggiante e urbanizzata. I confini sono delimitati a est da via Triumplina, tratto nel comune di Brescia dell'ex statale delle Tre valli, a nord dalla tangenziale detta Montelungo, a ovest da via Stretta e a sud da via Mortirolo e da via Fisogni.\nOrigine del nome.\nIl toponimo deriva dalla corruzione del nome della cascina \u00abCasaccia\u00bb che sorgeva all'interno del perimetro del quartiere. All'inizio del Novecento via Casazza era detta \"strada consorziale della Casazza\" e collegava la \u00abConceria Girelli\u00bb, sul Bova, al centro di Mompiano.\nStoria.\nL'urbanizzazione della zona inizi\u00f2 negli anni Sessanta del Novecento quando si costruirono le prima case IACP.\nNel 1970, si manifest\u00f2 l'intenzione di istituire un comitato di quartiere sulla falsariga di quanto effettuato a San Polo e a Mompiano. Spinto dai vari comitati che sorsero in quegli anni, nel luglio 1972, il consiglio comunale approv\u00f2 l'istituzione dei consigli di quartiere. Nonostante le ridotte dimensioni, nel quartiere c'erano residenti, a Casazza fu costituito un consiglio che fu eletto per la prima volta il 16 dicembre 1973.\nNel 1977, il quartiere fu assegnato alla Seconda circoscrizione, assieme ai quartieri di Mompiano, Prealpino, San Rocchino-Costalunga e Crocifissa di Rosa. Trent'anni dopo, con la riforma delle circoscrizioni voluta dalla Giunta Corsini, il quartiere fu assegnato alla nuova Circoscrizione Nord.\nNel 2014, a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di riattivare i consigli di quartiere: le prime elezioni del nuovo organismo si tennero il 14 ottobre.\nSociet\u00e0.\nReligione.\nLa chiesa locale \u00e8 dedicata a Maria \"Madre della Chiesa\" e appartiene alla Diocesi di Brescia.\nInfrastrutture e trasporti.\nDal 2 marzo 2013, il quartiere \u00e8 servito sia dalla stazione omonima che da quella di Prealpino della linea metropolitana."}
{"id": "2575986", "revid": "2110845", "url": "https://it.wikipedia.org/wiki?curid=2575986", "title": "Shen Dali", "text": "Presidente dell'Associazione degli scrittori della Cina, ha pubblicato poesie e romanzi e una pi\u00e8ce di teatro, \"Il calice dei Titani\". Nel 1990 \u00e8 stato nominato \"Chevalier de l'ordre des Arts et Lettres\" (Cavaliere delle Arti e delle Lettere) dal Ministro della cultura francese.\n\u00c8 direttore delle tesi di dottorato all'Universit\u00e0 di lingue straniere di Pechino."}
{"id": "2575989", "revid": "26785522", "url": "https://it.wikipedia.org/wiki?curid=2575989", "title": "Pile (Mignanego)", "text": ""}
{"id": "2575993", "revid": "62004", "url": "https://it.wikipedia.org/wiki?curid=2575993", "title": "World Soccer Magazine", "text": ""}
{"id": "2576001", "revid": "88740", "url": "https://it.wikipedia.org/wiki?curid=2576001", "title": "Chiusure (Brescia)", "text": "Quartiere Chiusure \u00e8 un quartiere di circa 10.500 abitanti appartenente al comune di Brescia.\nIl suo nome deriva dall'omonima via cittadina, che sua volta prende spunto dalle due chiuse sul fiume Mella poste nelle vicinanze."}
{"id": "2576002", "revid": "7", "url": "https://it.wikipedia.org/wiki?curid=2576002", "title": "RCA Victor Records", "text": ""}
{"id": "2576003", "revid": "1005847", "url": "https://it.wikipedia.org/wiki?curid=2576003", "title": "Dipartimento dell'Ispettorato centrale della tutela della qualit\u00e0 e della repressione frodi dei prodotti agro-alimentari", "text": "Il Dipartimento dell'Ispettorato centrale della tutela della qualit\u00e0 e della repressione frodi dei prodotti agro-alimentari (ICQRF) \u00e8 un organo di controllo ufficiale del Ministero delle politiche agricole alimentari e forestali.\nIstituito nel 1986 con il nome di \"Ispettorato centrale repressione frodi\" (ICRF), e successivamente rinominato in \"Ispettorato centrale per il controllo della qualit\u00e0 dei prodotti agroalimentari\" (ICQ), ha assunto la nuova denominazione nel 2009.\nCompiti.\nIl dipartimento ha il compito di prevenire e reprimere le frodi relative ai prodotti agroalimentari ed ai mezzi tecnici usati in agricoltura (mangimi, sementi, fertilizzanti e prodotti fitosanitari). L'obiettivo \u00e8 quindi quello di tutelare i consumatori, i produttori da fenomeni di concorrenza sleale e le produzioni di qualit\u00e0 (DOP e IGP).\nIl personale ispettivo e di laboratorio \u00e8 incaricato per lo svolgimento delle attivit\u00e0 di vigilanza e controllo in materia di prodotti agroalimentari e sostanze di uso agrario e forestale rivestendo altres\u00ec la qualifica di ufficiale di polizia giudiziaria.\nStruttura.\nIl dipartimento \u00e8 suddiviso in due direzioni generali, una per la vigilanza per la qualit\u00e0 e la tutela del consumatore e una per la prevenzione e repressione delle frodi.\nSul territorio nazionale operano 27 uffici periferici ispettivi, con competenza regionale ed interregionale, e 6 laboratori che analizzano i campioni prelevati dal personale ispettivo durante i controlli.\nAttivit\u00e0 di controllo.\nI controlli vengono effettuati da ispettori (agronomi, tecnologi alimentari, periti chimici, periti agrari, agrotecnici e amministrativi), presenti negli uffici periferici dislocati in tutta Italia, in tutti i settori della filiera agroalimentare interessando le diverse fasi (produzione, trasformazione, trasporto e commercio).\nLe verifiche prevedono:\nL'attivit\u00e0 viene effettuata su indirizzo dell'amministrazione centrale che ha compiti di coordinamento e monitoraggio. Ci\u00f2 garantisce uniformit\u00e0 nei criteri usati nella lotta agli illeciti commessi in campo agroalimentare.\nIn caso di irregolarit\u00e0 amministrative o penali il personale (con qualifica di ufficiale di polizia giudiziaria) procede ad elevare contestazioni amministrative o all'inoltro della notizia di reato all'Autorit\u00e0 Giudiziaria competente, effettuando il sequestro dei prodotti irregolari allo scopo di evitarne la distribuzione commerciale."}
{"id": "2576004", "revid": "1458600", "url": "https://it.wikipedia.org/wiki?curid=2576004", "title": "Ultimo minuto (programma televisivo)", "text": "Ultimo minuto \u00e8 stato un programma televisivo andato in onda su Rai 3 dal 1993 al 1997 in cinque edizioni.\nI conduttori del programma erano Maurizio Mannoni e Simonetta Martone nelle edizioni dal 1993 al 1996, mentre l'ultima stagione del programma, in onda nel 1997, venne condotta in solitaria da Simonetta Martone (che fu anche una degli autori della trasmissione). La regia del programma in studio era affidata a Ranuccio Sodi ed in seguito ad Andrea Bevilacqua.\nEra trasmesso il sabato, in prima serata, durante la stagione invernale-primaverile (da gennaio a maggio).\nIl programma.\nLa trasmissione trattava di storie di gente comune che si \u00e8 trovata ad affrontare, per diversi motivi, varie situazioni di pericolo, in alcuni casi rischiando anche la morte, riuscendo sempre a salvarsi, grazie all'aiuto di altre persone o alla propria intraprendenza, all'ultimo momento (da qui il titolo del programma).\nTali storie venivano mostrate tramite delle ricostruzioni filmate interpretate da alcuni attori con l'aggiunta di testimonianze dei veri protagonisti delle vicende (qualche volta, ma molto raramente, i veri protagonisti delle vicende partecipavano anche come attori alle ricostruzioni); i filmati avevano una voce fuori campo che narrava l'intera vicenda e avevano anche dei sottofondi musicali (a volte anche molto inquietanti); tali componenti avevano la funzione di spettacolarizzare la storia tanto da fare di queste ricostruzioni dei veri e propri mini-film.\nTali filmati erano sia italiani sia stranieri, prevalentemente statunitensi, britannici e francesi, realizzati per programmi esteri aventi lo stesso format di \"Ultimo minuto\". Alcune ricostruzioni filmate italiane di \"Ultimo minuto\" furono realizzate da Gabriele Muccino, prima che questi divenisse un famoso regista cinematografico. Anche Andrea Bevilacqua, regista del programma in studio, ha contribuito alla regia di diverse ricostruzioni.\nIn studio Simonetta Martone e Maurizio Mannoni, alla fine dei filmati, illustravano di volta in volta insieme a vari esperti tutti i possibili pericoli in cui ci si pu\u00f2 imbattere in diversi ambienti come la casa, il tetto e le scale di un palazzo, la strada, una ferrovia, una montagna ecc. (di solito i luoghi presi in esame erano gli stessi in cui era ambientato il filmato appena concluso) oppure intervistavano delle persone che avevano vissuto un'esperienza simile a quella appena mostrata nella ricostruzione; inoltre venivano fatte delle simulazioni in studio in cui si spiegava come ci si dovesse comportare in caso di situazioni di pericolo come terremoti od incendi.\nAltro ingrediente del programma erano dei brevi filmati commentati dai conduttori che mostravano inseguimenti della polizia, incidenti stradali, disastri naturali, alluvioni e cos\u00ec via ripresi da telecamere amatoriali (qualche volta si usavano anche i video realizzati dalle forze dell'ordine o dai vigili del fuoco) che fa di \"Ultimo minuto\" un antesignano di programmi come \"Real TV\".\nVenivano realizzate anche delle speciali candid camera in cui la gente veniva messa di fronte a situazioni particolari (uomini svenuti all'ingresso della metropolitana, persone con l'auto in panne che chiedono aiuto, una coppia che litigava ferocemente alla fermata del tram e cos\u00ec via) per testare le varie reazioni.\nNella terza edizione venne aggiunto anche un gioco a cui partecipava un personaggio famoso, diverso per ogni puntata, ideato dalla C.UnS.A. (Cooperativa Un Sacco Alternativa): un gruppo romano di autori ludici. Tale gioco consisteva in un racconto a bivi. Un filmato narrato da una voce fuori campo raccontava una situazione di pericolo in cui una persona si trovava coinvolta (nel caso di Pippo Baudo un bagnante sul punto di affogare davanti alla spiaggia ove era in vacanza, in quello di Alba Parietti una donna che vede del fumo sospetto uscire da sotto la porta di casa della madre); l'ospite della puntata veniva a quel punto messo di fronte ad un bivio sul che cosa si dovesse fare ed a seconda della risposta data il filmato continuava in una maniera anzich\u00e9 in un'altra, sino ad una scelta successiva. Dopo una serie di snodi si arrivava al finale del filmato ed a quel punto, con l'aiuto di esperti, veniva reso noto se le scelte fatte erano state quelle giuste e se il VIP in questione fosse dunque in grado di cavarsela in una situazione spiacevole..\nUna volta conclusasi la trasmissione, Simonetta Martone scrisse il libro \"Ultimo Minuto\" pubblicato dalla Eri edizioni Rai nel 1998 nel quale venivano raccontate le storie di salvataggio pi\u00f9 famose tra tutte quelle narrate dal programma durante le sue cinque edizioni.\nAscolti.\nProgramma di successo, divenuto un \"cult\" negli anni del boom della cosiddetta \"TV-verit\u00e0\", fu una delle ultime trasmissioni televisive ideate per Rai 3 da Angelo Guglielmi (direttore del canale dal 1987 al 1994); \"Ultimo minuto\" \u00e8 stato per anni un appuntamento fisso per diversi milioni di telespettatori nonostante la forte contro-programmazione delle altre reti.\nParodia.\nIl programma venne anche parodiato, in un'ipotetica versione elvetica, dal trio comico Aldo Giovanni e Giacomo negli sketch de \"gli svizzeri\", trasmessi all'interno dell'edizione 1996-97 del programma satirico di Italia 1 \"Mai dire Gol del Luned\u00ec\" (ad uno di questi sketch presero parte gli stessi Martone e Mannoni), poi ripresi nello show \"Tel chi el tel\u00f9n\", trasmesso su Canale 5 nel 1999, ed in seguito in uno spettacolo teatrale interamente dedicato, \"Potevo rimanere offeso!\" del 2001. I personaggi di tali sketch sono infine riapparsi anche nel film \"Fuga da Reuma Park\" del 2016, sempre con protagonista il trio comico.\nProgrammi analoghi.\nIl programma ha avuto diverse imitazioni (trasmesse tutte dopo la fine del programma di Rai 3)\nItalia 1 nella primavera 1998 ha trasmesso \"Eroi per caso\", trasmissione analoga ad \"Ultimo minuto\", condotto da Marco Liorni che aveva anche la stessa collocazione nel palinsesto della trasmissione di Rai 3 ovvero la prima serata del sabato. Il programma, nonostante il buon successo, \u00e8 andato in onda per una sola edizione in quanto la Rai e Simonetta Martone querelarono Mediaset per plagio.\nNel 2009 anche LA7 ha proposto una trasmissione molto simile intitolata \"Vivo x miracolo\" condotta da Ugo Francica Nava in onda nella seconda serata del luned\u00ec e riproposta in seguito nella seconda serata del marted\u00ec nel 2010. Il programma ha per\u00f2 registrato, in entrambe le stagioni, deludenti risultati d'ascolto e dunque non \u00e8 stato pi\u00f9 riproposto in seguito.\nNel 2013 viene proposto su Rai 1 il programma \"Eroi di tutti i giorni\" trasmesso il venerd\u00ec in prima serata e condotto da Paola Perego, anch'esso avente una formula simile a quella del programma di Rai 3. Sempre in quell'anno Rete 4 ha proposto una trasmissione dello stesso genere, \"Alive - Storie di sopravvissuti\" condotta da Vincenzo Venuto, in seguito rinominata \"Alive - La forza della vita\", trasmessa fino al 2015."}
{"id": "2576009", "revid": "408657", "url": "https://it.wikipedia.org/wiki?curid=2576009", "title": "Realismo concettuale", "text": ""}
{"id": "2576011", "revid": "1632387", "url": "https://it.wikipedia.org/wiki?curid=2576011", "title": "Fiumicello (Brescia)", "text": "Fiumicello \u00e8 un quartiere della citt\u00e0 di Brescia.\nOspita scuole di diverso ordine e grado: la scuola dell'Infanzia (via Panigada), la secondaria di primo grado \"Romanino\" (via Carducci), e la secondaria di secondo grado \"Fortuny\" (Istituto Professionale Industria e Artigianato) (via Berchet).\nOrigine del nome.\nIl toponimo deriva dalla roggia Fiumicella.\nStoria.\nIl nucleo storico del quartiere \u00e8 sorto attorno alla chiesa di Santa Maria Nascente, realizzata nel Settecento. Tra il 1816 e il 1880, diede il nome al comune dei corpisanti di Brescia che occupava l'attuale zona ovest del comune cittadino.\nDal 1880 fu una frazione rurale di Brescia che negli anni seguenti fu coinvolta nel processo di industrializzazione della citt\u00e0 con l'installazione di fabbriche tra cui: la fonderia \u00abSant'Eustacchio\u00bb, la \u00abBrixia-Z\u00fcst\u00bb (poi \u00abOM\u00bb, quindi \u00abIveco\u00bb), la \u00abElettrochimica Caffaro\u00bb, la \u00abBreda\u00bb ed altre. Nel corso del Novecento si costruirono nuove zone residenziali tra il fiume Mella e la citt\u00e0.\nCon la suddivisione del 1972, fu istituito il consiglio di quartiere di Fiumicello, la cui prima elezione si tenne il 10 novembre 1974, e ne furono delineati i confini: a nord da via Volturno e a sud da via Rose. Tra il 1977 e il 2007 il quartiere fu assegnato alla quarta circoscrizione e dal 2007 al 2013 alla circoscrizione Ovest. Nel 2014, il consiglio comunale vot\u00f2 per la riattivazione del consiglio di quartiere come organo di decentramento comunale. Le prime elezioni del nuovo organismo si tennero il 14 ottobre di quell'anno.\nPopolazione.\nI dati sono aggiornati al 2014.\nPopolazione del Quartiere per cittadinanza e sesso:\nPopolazione per grandi classi di et\u00e0 e sesso:"}
{"id": "2576016", "revid": "408657", "url": "https://it.wikipedia.org/wiki?curid=2576016", "title": "Fenomenalismo", "text": ""}
{"id": "2576017", "revid": "88740", "url": "https://it.wikipedia.org/wiki?curid=2576017", "title": "Primo Maggio (Brescia)", "text": "Il quartiere Primo Maggio \u00e8 un quartiere del comune di Brescia che comprende circa 2.500 abitanti."}
{"id": "2576019", "revid": "62748", "url": "https://it.wikipedia.org/wiki?curid=2576019", "title": "Powwow", "text": "Il powwow (anche pow-wow o pow wow o wau Pau o pow wo) \u00e8 un raduno di nativi del Nord America. La parola deriva da \"powwaw\", che nella lingua della trib\u00f9 dei Narragansett significa \"leader spirituale\". \nUn powwow moderno \u00e8 un tipo specifico di evento in cui la gente si incontra per danzare, cantare, socializzare e onorare la cultura dei nativi americani. A volte c'\u00e8 anche una gara di ballo con premi in denaro. I powwow possono durare da un minimo di un giorno e cinque ore ad un massimo di tre giorni. I powwow pi\u00f9 lunghi di tre giorni durano in genere una settimana intera e servono a celebrare un'occasione speciale.\nIl termine inoltre \u00e8 stato usato per descrivere ogni raduno di nativi americani di ogni trib\u00f9 perci\u00f2 non \u00e8 difficile sentire questo termine anche nei film western. La parola \u00e8 stata anche utilizzata per riferirsi a una riunione di persone potenti come le forze armate. Tuttavia, tale uso pu\u00f2 anche essere visto come mancanza di rispetto alla cultura nativa.\nSvolgimento.\nNel caso delle trib\u00f9 dei Lakota, Dakota e Sioux, alle danze partecipano sia uomini che donne, divisi per categorie di danza (danze tradizionali e festive - per chiunque voglia partecipare -, e danze competitive). I danzatori si muovono in cerchio (per simboleggiare il cerchio infinito della vita), in senso orario, all\u2019interno di un\u2019arena. \nIl powwow inizia con la \"Grand entry\", l'entrata in arena di un nativo che porta la penna d\u2019aquila e la bandiera corrispondente al suo popolo, seguito dagli altri danzatori, divisi per categoria d\u2019appartenenza e vestiti con abiti tradizionali. Durante la Grand Entry, tutti si devono alzare in piedi, e si deve rimanere rispettosamente in piedi, a testa scoperta, fino a quando entra l\u2019emblema nazionale della trib\u00f9. \nSe durante la danza la penna dovesse cadere, l'incontro si ferma ed i partecipanti si alzano, aspettando che la penna venga raccolta e riposta. Tradizione con radici nel tempo in cui i nativi inseguivano i bisonti, quando la leggenda narra di un attacco fermato perch\u00e9 una penna era accidentalmente caduta al suolo durante l'invasione di un gruppo rivale. Oggi si pensa che se gli antenati potevano fermare una guerra per cercare una penna d\u2019aquila, ancora di pi\u00f9 oggi si pu\u00f2 fermare un powwow.\nUna parte fondamentale del rito \u00e8 rappresentata dalla musica, dai canti wacipi: canti di guerra, di gioia o lutto, in onore della vittoria o della famiglia. Un altro elemento importante che conferisce maestosit\u00e0 all'evento \u00e8 dato dai costumi cerimoniali. Le donne indossano costumi impreziositi da conchiglie e denti di cervo, cinture, mocassini con perline e ghette, nastri per intrecciare i capelli. Mentre gli uomini indossano attorno al busto pettorali di perline e ossa, con un ornamento di penne sul dorso, ghette e manicotti decorati con nastri e perline.\nOrganizzazione.\nLa pianificazione di un powwow di solito comincia alcuni mesi, a volte anche un anno, prima che l'evento cominci ufficialmente. I powwow possono essere sponsorizzati da un'organizzazione tribale, da una comunit\u00e0 di nativi americani all'interno di una zona urbana, da un college, da un'universit\u00e0 o da una qualsiasi altra organizzazione che possa fornire i fondi di avvio, di assicurazione, e di volontariato dei lavoratori.\nComitato dei powwow.\nIl comitato di un powwow \u00e8 composto da un numero di individui che provvedono a tutta la programmazione prima dell'avvio ufficiale della manifestazione. Se un powwow ha uno sponsor, molti o tutti i membri del comitato possono provenire dal gruppo dello sponsor stesso. Il comitato \u00e8 incaricato di reclutare il personale e pubblicizzare l'evento.\nLo staff.\nIl personale a capo di un powwow \u00e8 costituito dalle persone che gestiscono l'evento il giorno (o i giorni) in cui esso ha luogo. Generalmente lo staff \u00e8 assunto alcuni mesi prima dell'evento per motivi di sicurezza. Far parte dello staff dell'evento viene considerato un onore dai Nativi Americani.\nIl direttore d'arena.\nIl direttore d'arena \u00e8 la persona responsabile di tutto durante il powwow. Il direttore d'arena deve assicurarsi che ci siano ballerini per gli spettacoli e che il gruppo di suonatori di tamburo abbia gi\u00e0 in mente cosa suonare. A volte, poich\u00e9 l'organizzazione dell'evento non \u00e8 un'impresa da niente, il direttore pu\u00f2 avere un assistente. Il direttore deve garantire la sicurezza a tutti i visitatori e far s\u00ec che l'arena di ballo sia rispettata adeguatamente.\nIl maestro delle cerimonie.\nIl maestro di cerimonie (a volte viene abbreviato con MC), \u00e8 la voce del powwow. Il suo lavoro \u00e8 quello di mantenere il pubblico informato su ci\u00f2 che sta accadendo e sugli stessi spettacoli. Il MC fissa il calendario degli eventi e stabilisce l'ordine delle esibizioni dei suonatori di tamburo. Il MC ha anche il compito di intrattenere gli spettatori con scherzi e giochi durante la preparazione di altri avvenimenti. Il MC spesso \u00e8 anche responsabile delle lotterie che avvengono durante il powwow.\nBallerini di testa.\nI ballerini di testa portano gli altri ballerini in entrata o li accompagnano durante le sfilate di apertura. In molti casi, i ballerini di testa hanno anche il compito di aiutare gli altri ballerini a seguire il ritmo delle canzoni.\nLe moderne danze competitive, sono delle vere gare di danza che si svolgono nelle seguenti categorie: Women\u2019s Traditional, Men\u2019s Traditional, Woman\u2019s Fancy Shawl, Men\u2019s Fancy, Woman\u2019s Gingle Dress, Men\u2019s Grass, suddivise per bambini, ragazzi e adulti."}
{"id": "2576022", "revid": "33751", "url": "https://it.wikipedia.org/wiki?curid=2576022", "title": "Etoile Filante Ouagadougou", "text": ""}
{"id": "2576023", "revid": "1718925", "url": "https://it.wikipedia.org/wiki?curid=2576023", "title": "Villaggio Badia", "text": "Il Villaggio Badia \u00e8 un quartiere di Brescia che comprende circa 3.500 abitanti.\nStoria.\nLa storia del Villaggio inizia con la costruzione degli edifici adiacenti alle cascine, costruiti nel XII secolo ai piedi del colle; lo sviluppo maggiore si ebbe a partire dal XVI secolo, con la costruzione del convento di Sant'Antonio e la bonifica delle terre circostanti. Questa comunit\u00e0 era composta dai frati Cappuccini del convento e dai popolani che vivevano nelle zone rurali vicine.\nIl 18 marzo 1536, Padre Giovanni da Fano chiese, con una supplica al podest\u00e0 di Brescia, di essere accolto con alcuni frati dell'Ordine francescano dei Cappuccini in citt\u00e0, presso l'abbazia vallombrosana dei SS. Gervasio e Protasio; pochi giorni dopo, il 31 marzo 1536, il vescovo di Bergamo Pietro Lippomano, abate commendatario dell'ex monastero dei Santi Gervasio e Protasio, situato ai piedi del colle (ora Badia Bassa o Borgo Santellone), concedette il permesso ai Cappuccini di trovare alloggio presso l'abbazia.\n\u00c8 del 3 agosto 1559 la prima testimonianza, in un documento di archivio, del trasferimento dei frati, avvenuto \"... con licentia del Monsignor abate Lipomani\" probabilmente nel 1543. Il nuovo costruito sul colle est dell'abbazia \"...dove era solo una casetta, nella quale stava un povero brazzante, che attendea alla vigna...\" ha anche una piccola chiesa dedicata alla Santa Annunciazione della Beata Vergine Maria.\nIl 30 dicembre 1639, il Pontefice Urbano VIII, a seguito della disponibilit\u00e0 data dall'abate commendatario Annibale Bentivoglio, autorizz\u00f2 la cessione gratuita di una pezza di terreno adiacente al convento per costruirvi una chiesa; l'8 maggio 1659, l'abate Gregorio Barbarigo, succeduto a Bentivoglio, don\u00f2 l'appezzamento di terra richiesto dai frati cappuccini e il 13 giugno 1660, il Cardinale Ottoboni, in seguito pontefice con il nome di Alessandro VIII, consacr\u00f2 la nuova chiesa dedicata a Sant'Antonio di Padova.\nNell'altare maggiore, dedicato a San Francesco d'Assisi, sono conservate le reliquie dei santi martiri Giordano e Costanzo.\nIl 17 luglio 1805 la legge napoleonica relativa alla concentrazione dei religiosi nei conventi decise la soppressione del Convento della Badia e l'11 maggio 1806, il Sig. Carlo Antonio Gambara acquist\u00f2 a pubblica asta gli stabili del convento. Il 30 dicembre 1818 la famiglia Gambara, fortemente indebita, cedette il convento al R.do sacerdote don Luigi Bonicelli, che l'affid\u00f2 al gi\u00e0 custode Padre Fedele Capigliosi da Cologne. Nel suo testamento don Bonicelli fiss\u00f2 che il convento sarebbe dovuto tornare ai frati in caso di suo ripristino e il 4 ottobre 1837, in ricorrenza della festa di San Francesco, i frati Cappuccini fecero ritorno alla Badia.\nDa una relazione fatta alla prefettura il 29 aprile 1862 dal sindaco di Fiumicello Bernardo Borghetti si apprendeva che erano presenti nel convento 28 religiosi, 27 professi, 8 laici ed 1 inserviente; il 7 luglio dello stesso anno, la legge sulle soppressioni dichiar\u00f2 la definitiva chiusura del convento della Badia e il 16 luglio 1868, il convento venne indemaniato e venduto all'asta; la cura e custodia della chiesa di Sant'Antonio venne affidata all'ex cappuccino Vladimiro Bonari, passando il 25 febbraio 1871 alla cura della Fabbriceria della Parrocchia di Fiumicello.\nNel 1902 venne installato l'organo nella chiesa; il 4 novembre 1925 vi fu la posa sulla parete frontale di una lapide commemorativa dei caduti della prima guerra mondiale e il 3 settembre 1950 il Cancelliere vescovile rese pubblica l'autonomia della chiesa di Sant'Antonio dalla parrocchia di Fiumicello.\nNel 1958 venne fondato ufficialmente l'odierno Villaggio Badia, ci\u00f2 in progetto come \"Quartiere La famiglia\", dal fondatore Padre Marcolini. Nello stesso anno, il 18 maggio, il Vescovo di Brescia Mons. Giacinto Tredici benedisse la nuova chiesa della zona, dedicata alla Madonna del Rosario."}
{"id": "2576024", "revid": "1431409", "url": "https://it.wikipedia.org/wiki?curid=2576024", "title": "Charles Kabor\u00e9", "text": "Carriera.\nClub.\nGli inizi al Libourne.\nKabor\u00e9 \u00e8 cresciuto nel F.C. Libourne-Saint-Seurin-sur-L'Isle in cui ha giocato una stagione (2007-2008) nella quale ha totalizzato 26 presenze e 1 gol. In questa stagione si mette in mostra, tanto che molti club lo cominciano a seguire\nIl prestito al Marsiglia.\nNel giugno 2008, Kabor\u00e9 viene ceduto in prestito con diritto di riscatto all'Olimpique Marsiglia, club francese di Ligue 1. con essa realizza 12 presenze e nessun gol, ma le azioni che compie sono supreme tanto che viene ceduto completamente al club francese.\nKuban e Krasnodar.\nNell'estate 2013 si trasferisce al Kuban dove ottiene 66 presenze in due stagioni.\nNel mercato estivo 2015 si trasferisce in prestito al Krasnodar.\nNazionale.\nSin dall'esordio nel 2006 diviene un perno della nazionale del Burkina Faso. Nominato capitano, raggiunge e supera le 90 presenze, diventando il primatista di partite giocate in nazionale. Il 24 marzo 2021 raggiunge quota 100 presenze in nazionale contro l'.\nStatistiche.\nPresenze e reti nei club.\n\"Statistiche aggiornate al 12 dicembre 2020.\"\nCronologia presenze e reti in nazionale.\n "}
{"id": "2576025", "revid": "88740", "url": "https://it.wikipedia.org/wiki?curid=2576025", "title": "Don Bosco (Brescia)", "text": "Il Quartiere Don Bosco \u00e8 una frazione del comune di Brescia che comprende circa 7.500 abitanti. In via San Giovanni Bosco \u00e8 presente l'istituto salesiano omonimo (plesso scolastico e centro di formazione giovanile) nonch\u00e9 la chiesa parrocchiale omonima.\nIl quartiere Don Bosco anticamente si chiamava Bottonaga nome che appare la prima volta in un atto notarile del 16 febbraio 1131 (Butenaga), e che si fa presumere ad una famiglia di nome Bonnanus o Bottanegus - Paolo Guerrini -Santuari Chiese e Conventi I. Un'altra versione del nome lo fa derivare dal fatto che in questa zona sorgeva un opificio dedicato alla fabbricazione di bottoni.\nIl gruppo Alpini locale si chiama \"Gruppo Alpini di Bottonaga\", con sede nel quartiere."}
{"id": "2576027", "revid": "599013", "url": "https://it.wikipedia.org/wiki?curid=2576027", "title": "Chiesa della Santissima Annunziata di Sturla", "text": "La chiesa della Santissima Annunziata \u00e8 un luogo di culto cattolico situato nel quartiere di Sturla, in via della Vergine, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di Albaro dell'arcidiocesi di Genova.\nStoria e descrizione.\nLa chiesa, al tempo della reggenza dei Canonici regolari di San Giorgio in Alga, ebbe il coro e il presbiterio decorati a cavallo tra Quattro e Cinquecento da un pittore, da alcuni identificato in Andrea Morinello, attivo ai primi del XVI secolo. Di questi rimane nella parete della navata destra, presso la cappella di fondo navatella, un affresco cinquecentesco con \"San Rocco e san Sebastiano\", di ignoto. La presenza di san Rocco accomuna la Santissima Annunziata alla ex chiesa parrocchiale, divenuta allora oratorio di San Celso. Della vecchia parrocchiale l'attuale chiesa avrebbe tenuto, secondo il Magnani, l'altare con tarsie marmoree.\nR. Erbentraut cita una pala d'altare di Bernardo Castello con i \"Santi Rocco, Nazario e Celso e altri santi\", tenuta nei locali della chiesa, la quale potrebbe coincidere con la ancona citata dal Remondini come presente in San Celso. Si pu\u00f2 credere che da quella venisse importata al momento della soppressione.\nLa chiesa era a due navate; fu ampliata poi con una terza (ciascuna terminata con un proprio abside semicircolare) a partire dal 1527. I lavori erano ancora da terminare nel 1582. Le navate laterali sono divise da quella centrale da quattro colonne per lato collegate da archi a tutto sesto. La facciata \u00e8 stata costruita reinterpretando liberamente lo stile originario, con due monofore, il rosone centrale e l'architrave originale in ardesia sopra l'ingresso.\nRestauri furono fatti nel 1892; dopo di questi la chiesa fu eretta in parrocchiale con decreto 21 febbraio 1894 in vigore dal 4 marzo, data dell'elezione del primo parroco don Luigi Lertora. Il monastero e la chiesa venne restaurata alcuni decenni prima, con imponenti lavori di consolidamento e con abbellimenti per l'opera coraggiosa di monsignor Giuseppe Agostino Gaggero. La chiesa fu consacrata il 24 marzo 1966.\nConserva notevoli opere d'arte del XVI e XVII secolo, tra cui una \"Madonna col Bambino e i santi Sebastiano e Rocco\", di scuola veneta del Cinquecento, una \"Madonna col Bambino e sant'Antonio\" di Gregorio De Ferrari (1690) ed un affresco cinquecentesco raffigurante sempre i \"Santi Sebastiano e Rocco\". In fondo alla navata destra, in una cappella, \u00e8 presente la tomba di Giannotto Lomellini, nobile e doge della Repubblica di Genova nel biennio 1571-1573."}
{"id": "2576030", "revid": "123923614", "url": "https://it.wikipedia.org/wiki?curid=2576030", "title": "Concrete (999)", "text": "Concrete \u00e8 il quarto album del gruppo musicale punk britannico dei 999, pubblicato nel 1981 da Albion Records e ripubblicato il 25 novembre 2003 da Ahoy Records con alcune bonus track.\nL'album ha raggiunto la posizione n\u00b0192 della classifica Billboard 200.\nCrediti.\nFormazione:"}
{"id": "2576033", "revid": "88740", "url": "https://it.wikipedia.org/wiki?curid=2576033", "title": "Folzano", "text": "Folzano (\"Fols\u00e0\" in dialetto bresciano), \u00e8 una frazione del comune di Brescia che comprende circa abitanti. Fu comune autonomo fino al 1865.\nOrigini del nome.\nSi suppone che il nome della frazione derivi da un \"dominus\" chiamato \"Felice\" o \"Fulcius\".\nSecondo un'altra interpretazione, il toponimo potrebbe derivare dalla denominazione latina \"Fundus infulcianus\" la quale significa \"fondo nei pressi di un fitto bosco\".\nStoria.\nIl primo insediamento viene fatto risalire all'et\u00e0 romana, sulla base delle ipotesi relative al toponimo. Sulla base della ricostruzione del Bonaglia (1976), esso si sarebbe trovato su un cardine della centuriazione romana parallelo alla strada Brescia - Cremona: il (Brescia \u2013) Folzano \u2013 Aspes \u2013 Borgo Poncarale \u2013 Bagnolo Mella.\nDi \"Falciano\" si parla in documenti del 1037. Faceva parte del \"territorium civitas\" che l'Imperatore Corrado II don\u00f2 al Vescovo di Brescia nel 1035 e che in precedenza era appartenuto all'abbazia di Nonantola grazie ad una donazione risalente all'epoca longobarda.\nDurante l'epoca veneta (1438 - 1797) l'abitato si organizz\u00f2 in Vicinia posta all'interno della \"quadra di Sant'Alessandro\" la quale inglobava parte dei territori delle \"Chiusure\" (o \"Corpisanti\") di Brescia.\nNel 1797, con l'istituzione della Repubblica bresciana, Folzano fu inserito all'interno delle \"chiusure a mattina del Garza\". Si ignora se l'abitato godesse di autonomia municipale o fosse dipendente da una delle quattro municipalit\u00e0 rionali di Brescia. Le \"chiusure a mattina\" erano a loro volta inserite all'interno del \"Cantone del Garza Orientale\". L'anno seguente, con l'ingresso dell'effimera repubblica in quella cisalpina, Folzano fu inserito nel \"Distretto del Garza Orientale\" e quindi nel \"Distretto Centrale\", entrambi appartenenti al Dipartimento del Mella.\nCon la riorganizzazione della seconda repubblica cisalpina (Legge 23 fiorile anno IX), Folzano fu inserito nel \"Distretto I di Brescia\", mentre con il riassetto del napoleonico Regno d'Italia, verificatosi nel giugno 1805, fu unito al comune di Brescia.\nL'abitato riacquist\u00f2 l'autonomia municipale con l'avvento del Regno Lombardo-Veneto. Nel 1816 fu inserito nel \"Distretto I di Brescia\" dell'omonima provincia; tale assetto fu mantenuto anche nelle successive riorganizzazioni territoriali, operate dal vicereame lombardo-veneto nel 1844 e nel 1853.\nA seguito degli eventi della Seconda guerra di indipendenza italiana, nel 1859 Folzano entr\u00f2 a far parte del Regno di Sardegna (dal 1861, Regno d'Italia). Fu inserito nel \"mandamento III di Brescia\" appartenente al circondario I di Brescia della \"nuova\" provincia di Brescia. Il censimento del 1861 rilev\u00f2 una popolazione di 488 abitanti.\nIl Regio Decreto 1865, n. 2638, soppresse l'autonomia comunale, aggregando il territorio corrispondente al comune di San Nazzaro Mella..\nMonumenti e luoghi d'interesse.\nParrocchia di San Silvestro.\nLa prima pietra della chiesa parrocchiale dedicata a San Silvestro Papa fu posta il 25 marzo 1745. L'edificio fu progettato da Giovanni Battista Galli e fu completato nel 1765.\nAl suo interno l'opera di maggior pregio \u00e8 la pala dell'altare maggiore di Giambattista Tiepolo che raffigura San Silvestro nell'atto di battezzare l'Imperatore Costantino I. Le statue e le altre figure presenti sono opera di Antonio Ferretti mentre gli stucchi sono opera di Domenico Rossi e Felice Pasquelli."}
{"id": "2576035", "revid": "180559", "url": "https://it.wikipedia.org/wiki?curid=2576035", "title": "Fornaci (Brescia)", "text": " \nFornaci (\"Furn\u00e0s\" in dialetto bresciano) \u00e8 una frazione, suddivisa tra i comuni di Brescia, Castel Mella e Flero. La parte bresciana \u00e8 organizzata in quartiere ed aveva 2666 abitanti nel 2008 ."}
{"id": "2576039", "revid": "1347902", "url": "https://it.wikipedia.org/wiki?curid=2576039", "title": "Mstislav Keldy\u0161", "text": "Biografia.\nNel 1937 si laure\u00f2 ed entr\u00f2 come docente all'Universit\u00e0 di Mosca. Dopo la Seconda guerra mondiale divenne direttore di una sezione dell'Istituto di Ricerche sulla Propulsione a Reazione fino al 1955 e condusse ricerche sui missili balistici a lunga gittata e sui missili da crociera. In seguito divenne direttore dell'Istituto di Matematica Applicata fino al 1978. Dal 1961 al 1975 fu presidente dell'Accademia delle Scienze dell'URSS.\nKeldish diede un contributo fondamentale al programma spaziale sovietico mettendo a punto i calcoli per le traiettorie dei satelliti artificiali e delle sonde spaziali lunari e interplanetarie. Sostenne Sergej Pavlovi\u010d Korol\u00ebv e il suo progetto di sbarco umano sulla Luna. Quando il progetto fall\u00ec, spinse per l'invio di sonde automatiche che avrebbero dovuto riportare sulla Terra campioni di rocce; la sonda Luna 16 riusc\u00ec nell'intento e i sovietici poterono tentare di far credere che non c'era mai stato il progetto di uno sbarco umano sulla Luna da parte dell'URSS. Negli ultimi anni della sua attivit\u00e0 sostenne lo sviluppo dello space shuttle Buran."}
{"id": "2576040", "revid": "228587", "url": "https://it.wikipedia.org/wiki?curid=2576040", "title": "Windows Media", "text": "Windows Media \u00e8 un framework multimediale della Microsoft per Windows, che sostitu\u00ec il precedente Microsoft NetShow nel 1999. Comprende tra l'altro il lettore multimediale Windows Media Center, i codec Windows Media Audio e Windows Media Video, gli applicativi Windows Media Center, Windows Media Encoder, Windows Media Services. Come Software development kit \u00e8 stato superato da Media Foundation a partire da Windows Vista."}
{"id": "2576041", "revid": "1613689", "url": "https://it.wikipedia.org/wiki?curid=2576041", "title": "L.J. (personaggio)", "text": ""}
{"id": "2576043", "revid": "767487", "url": "https://it.wikipedia.org/wiki?curid=2576043", "title": "Lamarmora (Brescia)", "text": "Il quartiere Lamarmora \u00e8 una zona del comune di Brescia comprendente circa 7.000 abitanti, e prende il nome dall'omonima via."}
{"id": "2576044", "revid": "382796", "url": "https://it.wikipedia.org/wiki?curid=2576044", "title": "Surtees Racing Organization", "text": ""}
{"id": "2576046", "revid": "2184720", "url": "https://it.wikipedia.org/wiki?curid=2576046", "title": "Con la musica alla radio", "text": "Con la musica alla radio \u00e8 un brano musicale della cantante italiana Laura Pausini. \u00c8 il primo singolo che anticipa l'uscita dell'album \"Laura Live World Tour 09\" del 2009, trasmesso in radio dal 25 settembre.\nDescrizione.\nIl brano \u00e8 un inedito scritto da Laura Pausini e Cheope, la musica \u00e8 realizzata da Laura Pausini e Daniel Vuletic; l'adattamento spagnolo \u00e8 di Ignacio Ballesteros.\nLa canzone viene tradotta in lingua spagnola con il titolo \"Con la musica en la radio\", inserita nell'album \"Laura Live Gira Mundial 09\" ed estratta come primo singolo in Spagna e in America Latina.\nVideo.\nIl videoclip (in lingua italiana e in lingua spagnola) \u00e8 stato diretto dal regista Gaetano Morbioli e girato nell'estate 2009 a New York.\nL'ispirazione, i riferimenti, le ambientazioni e lo stile del video riportano agli anni ottanta.\nI videoclip di \"Con la musica alla radio\" e \"Con la musica en la radio\" vengono inseriti nei DVD \"Laura Live World Tour 09\" e \"Laura Live Gira Mundial 09\". \u00c8 presente inoltre il \"Making of the video\".\nPubblicazioni.\n\"Con la musica alla radio\" viene inserita in versione \"Live\" negli album \"Inedito - Special Edition\" del 2012 (video) e \"Fatti sentire ancora\"/\"Hazte sentir m\u00e1s\" del 2018 (Medley video); in una versione rinnovata nell'album \"20 - The Greatest Hits\" del 2013 e nella compilation quadrupla \"Radio Italia Awards\", pubblicato da Radio Italia il 15 aprile 2016.\n\"Con la musica en la radio\" viene inserita in versione \"Live\" nell'album \"In\u00e9dito - Special Edition\" del 2012 (video) e in una versione rinnovata nell'album \"20 - Grandes Exitos\" del 2013.\nNomination.\nNel 2010 \"Con la musica en la radio\" riceve due nomination ai \"Premios Orgullosamente Latino\" nelle categorie \"Canzone latina dell'anno\" e \"Video latino dell'anno\".\nInterpretazioni dal vivo.\nIl 18 maggio 2014 Laura Pausini esegue il brano \"Con la musica alla radio\" in versione live (accompagnata con il flauto traverso) in duetto con le cantanti italiane Malika Ayane (al violoncello) Noemi (al pianoforte), Emma, Paola Turci e L'Aura (alla chitarra), Syria (alla consolle) e La Pina (in un momento rap) al \"Teatro antico\" di Taormina (trasmesso in tv su Rai 1 il 20 maggio con il titolo \"Stasera Laura: ho creduto in un sogno\"), tappa del \"The Greatest Hits World Tour 2013-2015\"."}
{"id": "2576048", "revid": "116897769", "url": "https://it.wikipedia.org/wiki?curid=2576048", "title": "Shadow (disambigua)", "text": ""}
{"id": "2576050", "revid": "599013", "url": "https://it.wikipedia.org/wiki?curid=2576050", "title": "Youssef Rabeh", "text": "Carriera.\nClub.\nDurante la sua carriera gioca con FUS Rabat, Al-Ahli, FAR Rabat e Levski Sofia.\nNazionale.\nHa ottenuto tre presenze con la maglia della nazionale marocchina."}
{"id": "2576052", "revid": "344646", "url": "https://it.wikipedia.org/wiki?curid=2576052", "title": "Traiettorie", "text": ""}
{"id": "2576053", "revid": "767487", "url": "https://it.wikipedia.org/wiki?curid=2576053", "title": "Porta Cremona-Volta", "text": "Porta Cremona-Volta \u00e8 un quartiere della citt\u00e0 di Brescia.\nOrigine del nome.\nIl toponimo prende il nome dal quartiere di Porta Cremona, costruito all'esterno di Porta di Sant'Alessandro, accesso meridionale alle mura cittadine sulla strada che portava a Cremona, e dalla frazione de La Volta.\nStoria.\nIl quartiere originario di Porta Cremona si \u00e8 sviluppato attorno all'edificio del mercato del vino, sorto presso il piazzale prospincente la porta di Sant'Alessandro. La Volta fu una frazione rurale per molti secoli: fino al Duecento area boschiva dedicata alla caccia, poi progressivamente trasformata in area per la coltivazione di ortaggi e vitigni con la diffusione di cascinali e ville di campagna. Amministrativamente entrambe le zone appartennero al comune di Sant'Alessandro che il 30 giugno 1880 fu assorbito dal comune capoluogo.\nNel corso del Novecento, le aree agricole del futuro quartiere di Porta Cremona-Volta furono progressivamente utilizzate per la costruzione di quartieri residenziali:\nNel 1972 il consiglio comunale di Brescia vot\u00f2 per istituire i consigli di quartieri e il quartiere di Porta Cremona-Volta fu delimitato a nord dalla linea ferroviaria Milano-Verona, perdendo cos\u00ec l'originario nucleo sorto attorno alla porta cittadina da cui aveva preso il nome. Nel 1977, fu assegnato alla settima circoscrizione e, dal 2007, alla Sud.\nNel 2014, il consiglio comunale vot\u00f2 per la riattivazione dei consigli di quartiere come organo di decentramento comunale. Le prime elezioni del nuovo organismo si tennero il 14 ottobre di quell'anno.\nInfrastrutture e trasporti.\nIl quartiere \u00e8 attraversato da via Cremona, primo tratto dell'ex strada statale per Cremona. \u00c8 presente la stazione di Volta della metropolitana di Brescia."}
{"id": "2576054", "revid": "344646", "url": "https://it.wikipedia.org/wiki?curid=2576054", "title": "Missili da crociera", "text": ""}
{"id": "2576058", "revid": "344646", "url": "https://it.wikipedia.org/wiki?curid=2576058", "title": "Satelliti artificiali", "text": ""}
{"id": "2576060", "revid": "2139918", "url": "https://it.wikipedia.org/wiki?curid=2576060", "title": "Chiesanuova (Brescia)", "text": "Chiesanuova \u00e8 una zona-quartiere di Brescia contenente circa 7.000 abitanti. Situata in zona sud-ovest e facilmente raggiungibile tramite le arterie stradali della tangenziale ovest e sud. \u00c8 molto vicino anche il casello di Brescia Ovest. Attraversata da via Orzinuovi il quartiere presenta due chiese, una nella zona Nord (Chiesa vecchia) e una nella zona sud, di pi\u00f9 recente costruzione. Il nome del quartiere deriva dal fatto che nel XVII secolo la chiesa di Bottonaga, attuale chiesa vecchia del quartiere Chiesanuova, allora appartenente alla parrocchia cittadina dei S. Nazaro e Celso, era detta chiesa nuova..\nLa pala dell'altare maggiore della chiesa vecchia dell'Assunta \u00e8 costituita dal celebre dipinto \"L'Assunzione di Maria\" di Giacomo Zoboli (1748). Nella nuova chiesa \u00e8 conservata, per motivi di sicurezza, la Nativit\u00e0 di Ges\u00f9 di Vincenzo Foppa (1492).\nGeografia antropica.\nOdonimia.\nPeculiarit\u00e0 del quartiere di Chiesanuova \u00e8 la grande concentrazione di vie dedicate a citt\u00e0 o luoghi geografici italiani."}
{"id": "2576061", "revid": "1543377", "url": "https://it.wikipedia.org/wiki?curid=2576061", "title": "Sant'Eufemia della Fonte", "text": "Sant'Eufemia della Fonte, nota anche come Sant'Eufemia, \u00e8 un quartiere di Brescia con una popolazione di circa 3500 persone. \u00c8 stato comune autonomo fino al 1928.\nStoria.\nOrigini.\nL'abitato si svilupp\u00f2 attorno al Monastero di Sant'Eufemia della fonte, dedicato Sant'Eufemia di Calcedonia, che era sorto nel 1008 ai piedi del colle Maddalena per volont\u00e0 del Vescovo di Brescia Landolfo allo scopo di sostenere le bonifiche in atto nella zona.\nEpoca viscontea e veneta.\nLa prima testimonianza del comune autonomo risale all'estimo visconteo del 1385 all'interno del quale \u00e8 citato come appartenente alla quadra di Rezzato.\nStando al \"Catastico Bresciano\" del Da Lezze (1610) il comune era organizzato in vicinia la quale eleggeva due \"sindici\", un massaro salariato ed un console.\nSecondo l'Elenco dei comuni appartenenti al Territorio di Brescia del 1679, Sant'Eufemia \u00e8 elencato tra i borghi e le chiusure di Brescia, mentre nel corso del XVIII secolo \u00e8 attestata pi\u00f9 volte la sua appartenenza alla \"quadra di Rezzato\".\nEpoca napoleonica.\nA seguito dell'istituzione della Repubblica bresciana (1797), il comune fu inserito nel \"Cantone del Garza orientale\" con Legge 1\u00ba maggio 1797. Con la riorganizzazione del territorio bresciano dopo la confluenza dell'effimera repubblica in quella Cisalpina, operata nel maggio dell'anno seguente, Sant'Eufemia fu inserita nel \"Distretto dei Marmi\" e poi nel \"Distretto del Garza orientale\", entrambi appartenenti al Dipartimento del Mella.\nDopo il riassetto della seconda Repubblica Cisalpina, avvenuto nel 1801 e mantenutosi anche nel corso della napoleonica Repubblica Italiana, Sant'Eufemia fu assegnata al \"Distretto I di Brescia\" del \"Dipartimento del Mella\".\nNel giugno 1805, con la riorganizzazione del Regno d'Italia, Sant'Eufemia fu classificato come comune di terza classe e fu inserito nel \"Cantone I di Brescia\" a sua volta appartenente al \"Distretto I di Brescia\" del \"Dipartimento del Mella\". Cinque anni dopo, tuttavia, il comune fu soppresso e il suo territorio fu assegnato a Brescia.\nEpoca austriaca.\nA seguito del Congresso di Vienna, i territori della Lombardia furono assegnati al Regno Lombardo-Veneto, controllato dall'Impero austriaco. Sant'Eufemia riottenne l'autonomia municipale grazie alla notificazione del 16 febbraio 1816 che nello stesso tempo assegn\u00f2 il comune al \"Distretto I di Brescia\" della omonima provincia lombardo-veneta. Tale assetto si mantenne anche nelle successive riorganizzazioni territoriali operate dal governo asburgico nel 1844 e nel 1853.\nDopo l'Unit\u00e0 d'Italia.\nAlcune targhe segnano il passaggio di Giuseppe Garibaldi in questo paese. \nAl termine della seconda guerra di indipendenza italiana e a seguito dell'assegnazione delle province lombarde al Regno di Sardegna (dal 1861, Regno d'Italia), Sant'Eufemia fu inserita nel \"mandamento III di Brescia\" appartenente al circondario I di Brescia dell'omonima provincia.\nCon il Regio Decreto 7 settembre 1862, n. 830, la denominazione del comune divenne \"Sant'Eufemia della Fonte\" allo scopo di distinguerla da altre localit\u00e0 omonime. Sulla base della legge relativa agli ordinamenti comunali del 1865, la municipalit\u00e0 fu retta da un sindaco, una giunta e da un consiglio.\nNel 1881, Sant'Eufemia fu raggiunta dalla linea tranviaria a vapore Brescia \u2013 Vobarno. Nel corso dei due decenni successivi, la societ\u00e0 esercente, la Tramways \u00e0 Vapeur de la Province de Brescia, organizz\u00f2 anche delle corse di rinforzo tra il capoluogo e il comune di Sant'Eufemia, utilizzando tram a cavalli.\nNel 1928, con Regio Decreto 27 settembre 1928, n. 2383, il comune fu soppresso e aggregato a Brescia.\nGeografia fisica.\nSant\u2019Eufemia si trova nella parte finale della val Carrobbio, tra le pendici del monte Maddalena ed il piccolo monte Mascheda.\nConfina a ovest con Brescia, a est con Caionvico e Rezzato ed a sud con i quartieri Sanpolino e Buffalora. A nord invece \u00e8 delimitata dai boschi del monte Maddalena e dalla val Carrobbio.\nLungo la valle si trova il letto di un torrente in secca, che sfocia direttamente all'interno del paese. In caso di eventi atmosferici particolarmente importanti il torrente pu\u00f2 riempirsi di acqua e, nei casi peggiori, causare allagamenti (\u00e8 accaduto, in particolare, nel 1992 e nel 2010). La parte bassa \u00e8 attraversata, da ovest verso est, dal Naviglio di Brescia.\nL\u2019area a ridosso della valle \u00e8 leggermente collinare ed \u00e8 prevalentemente residenziale, mentre le attivit\u00e0 commerciali si concentrano nella parte bassa, principalmente in viale Sant\u2019Eufemia (in particolare, molte concessionarie di auto/moto).\nEconomia.\nLa maggior parte del centro \u00e8 destinata ad uso residenziale. A servizio delle abitazioni (ma anche di visitatori esterni) esistono diversi piccoli esercizi commerciali, situati principalmente lungo via Indipendenza. Purtroppo negli ultimi 15\u201320 anni si sta assistendo ad una progressiva riduzione di queste attivit\u00e0, probabilmente a favore dei grandi centri di distribuzione.\nNel territorio ci sono anche alcuni studi professionali, attivit\u00e0 artigianali, concessionari e punti vendita di medie dimensioni. L\u2019azienda Cembre S.p.A., quotata nella borsa di Milano, ha sede all'interno del circondario, vicino alla stazione della metropolitana.\nInfrastrutture e trasporti.\nL\u2019abitato \u00e8 collegato alla citt\u00e0 di Brescia tramite due linee urbane di autobus ed \u00e8 attraversato da alcune linee di pullman extraurbane. La fermata della metropolitana Sant\u2019Eufemia-Buffalora \u00e8 invece piuttosto lontana dalla zona residenziale e difficilmente fruibile dagli abitanti, mentre pi\u00f9 vicina \u00e8 quella denominata Sanpolino.\nIn auto \u00e8 possibile raggiungere la citt\u00e0 ed i paesi limitrofi, la tangenziale sud di Brescia e la rete autostradale attraverso i caselli di Brescia Centro o Brescia Est, lungo la A4.\nA piedi \u00e8 possibile, attraverso alcuni sentieri, risalire la valle e raggiungere la cima del monte Maddalena."}
{"id": "2576064", "revid": "1369234", "url": "https://it.wikipedia.org/wiki?curid=2576064", "title": "Fianona", "text": "Fianona (in croato Plomin) \u00e8 una localit\u00e0 dell'Istria, in Croazia, frazione del comune di Chersano. La sua popolazione, se si include nella frazione l'abitato del vicino Porto di Fianona, \u00e8 di 328 abitanti.\nGeografia fisica.\nFianona si trova all'imbocco di un fiordo del Quarnero, chiamato vallone di Fianona, che la separa dal braccio di mare che divide l'Istria orientale dall'isola di Cherso, denominato canale di Farasina, parte integrante del Mar Adriatico.\n\u00c8 appollaiata sul fianco settentrionale di un vallone alle spalle del monte Sissol, non lontana dal monte degli Uscocchi e dalla ripida valle del fiume Arsa.\nStoria.\nFianona \u00e8 ricordata per la prima volta da Artemidoro di Efeso, nel 100 a.C., e fu citata altres\u00ec da Tolomeo e Gaio Plinio Secondo.\nDopo essere stato un antico castelliere veneto-illirico, l'antica \"Flanona\" in epoca romana era un importante porto e centro commerciale.\nAntichissima sede dei Liburni Flanati, diede il suo nome primitivo al Carnaro (\"Sinus Flanaticus\"); sotto il dominio romano fu annessa alla Dalmazia e, con l'ordinamento augusteo, all'Italia.\nDistrutta dagli Uscocchi a cavallo tra il XVI ed il XVII secolo, pass\u00f2 col Trattato di Campoformido sotto la giurisdizione dell'Impero Asburgico e continu\u00f2 a svolgere un ruolo importantissimo nei traffici commerciali tra la costa e le isole.\nNel XIX secolo vi fior\u00ec anche l'industria molitoria, cui ricorrevano persino le vetrerie di Murano, ma l'apertura di nuove vie di comunicazione e l'esodo della maggior parte della sua popolazione nel secondo dopoguerra le tolsero linfa vitale, riducendola ad una \"citt\u00e0 fantasma\".\nMonumenti e luoghi d'interesse.\nIl borgo, di chiara importanza medievale, \u00e8 caratterizzato da vie anguste e particolarmente suggestive, portali in pietra e pregevoli elementi architettonici.\nRocche e muraglie sono ormai ridotte a ruderi, ma hanno resistito due chiese di grandissima importanza artistica: quella di San Giorgio il Vecchio, del secolo XI, mostra sulla parete meridionale esterna una figura in rilievo ed una scritta in alfabeto glagolitico eseguita tra l'XI ed il XIII secolo, uno tra i pi\u00f9 antichi documenti della cultura paleocroata.\nDurante i lavori di restauro nella parrocchiale della Beata Vergine Maria, \u00e8 stato scoperto un affresco con la Madonna del latte (1475), ed un ritratto della Vergine Maria, di notevoli dimensioni. Il testo di accompagnamento, scritto in latino e glagolitico, cita altres\u00ec il nome dell'autore, tale Alberto da Costanza.\nSociet\u00e0.\nEvoluzione demografica.\nIl 31 dicembre 1900, sotto l'Impero austro-ungarico, il comune di Fianona (\"Plomin\") contava 5.429 abitanti e comprendeva gli insediamenti di Berdo (\"Brdo\"), Cepich (\"\u010cepi\u0107\"), Chersano (\"Kr\u0161an\"), Cosliaco (\"Kozljak\"), Jessenovich (\"Jesenovi\u0107\"), Malacrasca (\"Mala Kraska\") e Villanova (\"Nova Vas\"). Sotto il profilo linguistico, il comune era prevalentemente serbo-croato (69,847%; 3792 unit\u00e0), con una consistente minoranza italiana (12,986 %, 705 unit\u00e0) ed esigue presenze slovene (0,184%, 10 unit\u00e0) e tedesche (0,147%, 8 unit\u00e0). Il centro di Fianona contava 1.679 abitanti, di cui 1.072 (pari al 63,848%) erano serbo-croati, 599 (il 35,676%) italiani e 8 (lo 0,476%) tedeschi.\nInvece, nel 1921, il comune di Fianona contava 5415 abitanti, di cui 3082 croati, 2140 italiani e 184 sloveni. Gli italiani costituivano la maggioranza nei centri di Fianona, Berdo e Villanova."}
{"id": "2576065", "revid": "26786665", "url": "https://it.wikipedia.org/wiki?curid=2576065", "title": "Regione Autonoma Ebraica", "text": ""}
{"id": "2576066", "revid": "767487", "url": "https://it.wikipedia.org/wiki?curid=2576066", "title": "John Prats", "text": "Celebre attore bambino, ha iniziato la sua carriera cinematografica nel 1992. Ha proseguito la carriera di attore anche da ragazzo, per poi diventare uno dei pionieri del Talent Center dell'ABS-CBN, ora chiamato Star Magic. \n\u00c8 il fratello maggiore di Camille Prats, anch'essa entrata nel mondo del cinema.\nBiografia.\nSuo padre, Daniel Rafael Prats, viene da Manila, mentre la madre Alma Quiambao proviene da Pampanga. Esordisce nella recitazione nel 1992 nel celebre programma televisivo per bambini \"Ang TV\", che lo lancia ben presto come attore bambino. Dopo le varie esperienze televisive inizia ad affacciarsi al mondo del cinema. Tra il 2000 ed il 2003 collabora in diversi progetti con l'attrice Heart Evangelista.\nA partire dal 2006 si cimenta in altri generi, esordendo come comico nella sitcom \"Aalog-alog\". A questa seguiranno progetti simili come \"Parekoy\" e \"Banana Sundae\", dove conosce Jayson Gainza e Zanjoe Marudo, con i quali forma un trio comico.\nNel 2008 \u00e8 apparso come ospite speciale nella serie TV \"I Love Betty La Fea\".\nNel 2012 ha condotto il celebre reality show filippino \"Pinoy Big Brother\".\nTra il 2014 ed il 2015 partecipa come ospite a programmi come \"The Ryzza Mae Show\", \"Gandang Gabi Vice\" e \"It's Showtime\". Ritorna sul piccolo schermo nel 2016, prendendo parte alla celebre serie \"Ang Probinsyano\".\nVita privata.\nTra il 2008 e il 2010 \u00e8 legato sentimentalmente all'attrice Shaina Magdayao. Seguono quindi una breve relazione con la cantante Rachelle Ann Go e una con la reginetta di bellezza Bianca Manalo. \nSul set della serie televisiva \"It Might Be You\" conosce l'attrice sinofilippina Isabel Oli, con la quale intraprende una relazione nel 2012. La coppia, sposatasi a Batangas il 16 maggio 2015, ha una figlia di nome Lily Feather."}
{"id": "2576070", "revid": "46291", "url": "https://it.wikipedia.org/wiki?curid=2576070", "title": "Petasites", "text": "Petasites \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di erbacee perenni e dalla infiorescenza a pannocchia.\nEtimologia.\nSembra che sia stato Dioscoride Pedanio (Anazarbe in Cilicia, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, a nominare per primo queste piante col nome di \"Petasites\" riferendosi alle grandi foglie simili al \"pet\u00e0sos\" un cappello a grandi falde usato dai viaggiatori del suo tempo. Nome ripreso pi\u00f9 volte in tempi moderni da vari botanici (Tournefort, Adanson o Gaertner) e comunque consolidato, come genere, da Linneo nel 1735 e collocato nelle \u201cCorimbifere\u201d.\nIl nome scientifico attualmente accettato (\"Petasites\") \u00e8 stato proposto dal botanico scozzese Philip Miller (Chelsea, 1691 \u2013 Chelsea, 1771) in una pubblicazione del 1754.\nDescrizione.\nSono piante robuste e perenni le cui altezza varia da qualche decimetro fino a un metro (massimo 120\u00a0cm) e presentano un forte dimorfismo tra le foglie cauline e quelle radicali. La forma biologica per tutte le specie spontanee italiane \u00e8 geofita rizomatosa (G rhiz); ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, un fusto sotterraneo dal quale, ogni anno, si dipartono radici e fusti aerei (riproduzione vegetativa); altrimenti queste piante si possono riprodurre anche a mezzo seme.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 formata da diversi capolini sub-sessili. La forma \u00e8 una racemo ovale che poi alla fioritura si allunga. Le infiorescenze sono comunque tutte terminali. La struttura dei capolini \u00e8 quella tipica delle \"Asteraceae\": un peduncolo sorregge un involucro campanulato (o sub-cilindrico) composto da diverse (da 12 a 15) squame lineari e non tutte uguali, disposte in modo embricato in un'unica serie (a volte anche in 2 - 3 serie) che fanno da protezione al ricettacolo nudo (senza pagliette), piano o leggermente convesso, ma alveolato, sul quale s'inseriscono due tipi di fiori: i fiori femminili, quelli esterni ligulati, e i fiori ermafroditi, quelli centrali tubulosi. Le squame sulla superficie hanno da 1 a 5 nervi, mentre il bordo \u00e8 scarioso. Diametro degli involucri 6 \u2013 15\u00a0mm.\nQueste piante sono fondamentalmente dioiche in quanto le infiorescenze (rispetto alla composizione dei capolini) possono essere di due tipi:\nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Il colore dei fiori \u00e8 bianco, rosato o violetto.\nFrutti.\nIl frutto \u00e8 un achenio sub-cilindrico con superficie solcata (5 \u2013 10 coste) e glabra. All'apice \u00e8 presente un pappo bianco candido formato da diversi peli lunghi (da 60 a 100), molli e denticolati.\nDistribuzione e habitat.\nIl genere \u00e8 diffuso soprattutto nelle regioni sub-artiche e temperato-fresche dell'emisfero boreale, mentre l'habitat tipico per le sue specie sono le zone ombreggiate e umide. In queste aree (ad esempio lungo le sponde dei ruscelli) \u00e8 facile trovare in tarda primavera delle zone molto estese ricoperte fittamente dalle grandi foglie radicali di queste piante.\nDelle specie spontanee della flora italiana tutte vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSistematica.\nLa famiglia di appartenenza del genere \"Petasites\" (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae.\nQuesto genere comprende un paio di dozzine di specie, diffuse nelle zone umide delle regioni temperate dell'emisfero boreale delle quali quattro sono proprie della flora italiana.\nAll'interno della famiglia delle Asteraceae i \u201cFarfaracci\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori tubulosi al centro ed eventualmente fiori ligulati alla periferia, squame dell'involucro ben sviluppate e frutti con pappo biancastro e morbido.\nAll'interno del genere, in riferimento alle specie spontanee italiane, il botanico italiano Adriano Fiori (1865 \u2013 1950) le divide in due sezioni ben distinte:\nQui di seguito viene proposta la classificazione scientifica di questo genere:\nVariabilit\u00e0 e Ibridi.\nLa tassonomia di questo genere \u00e8 difficile in quanto le varie specie sono abbastanza simili tra di loro (bassa variabilit\u00e0 nella morfologia riproduttiva), mentre le foglie possiedono un alto grado di polimorfismo (specialmente in relazione al particolare habitat in cui si trovano). Inoltre \u201csul campo\u201d difficilmente si possono trovare di una stessa specie contemporaneamente sia le fioriture che le foglie radicali: molti taxa risultano di difficile identificazione senza le foglie.\nNel Nord America ricerche fatte hanno evidenziato l'esistenza di quattro gruppi polimorfi che per\u00f2 ancora non hanno raggiunto una sufficiente differenziazione (e stabilit\u00e0) a livello di specie. Queste ricerche indicano nella morfologia delle foglie la migliore demarcazione tassonomica tra le varie specie anche se \u00e8 bene tenere presente pure i caratteri dell'infiorescenza. Probabilmente in Europa (e quindi anche in Italia) questo genere soffre dei medesimi problemi.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche.\nGeneri simili.\nLe specie del genere \"Adenostyles\" Cass. (\"A. alliariae\" (Gouan) A.Kern., \"A. alpina\" (L.) Bluff &amp; Fingerh. e \"A. leucophylla\" (Willd.) Rchb.) possono essere confuse con le piante del genere \"Petasites\" in quanto le varie specie convivono negli stessi ambienti; questo per\u00f2 se si tratta di individui ridotti alle sole foglie. Si possono distinguere comunque in quanto la lamina delle \"Adenostyles\" \u00e8 pi\u00f9 triangolare e le nervature sono disposte in modo alterno (mentre quelle delle foglie del \u201cfarfaraccio\u201d sono opposte e pi\u00f9 simmetriche).\nUsi.\nCucina.\nIn Giappone si consumano, facendoli arrostire al fuoco, i piccioli della \"Petasites japonicus\"; ma si usano anche come sottaceti o in salamoia. Gli eschimesi dell'Alaska usano invece \"Petasites frigidus\" come ortaggio. Anche alcune trib\u00f9 delle zone montuose della California del nord si cibano dei piccioli (e delle foglie) del \"Petasites palmatus\". Un altro impiego che viene fatto frequentemente con le piante di questo genere \u00e8 come sostituto del sale da cucina (dalle ceneri dopo bruciatura). Viene comunque consigliato un uso edule moderato di queste piante in quanto contengono alcuni alcaloidi epatotossici (alcaloidi pirrolizidinici)."}
{"id": "2576071", "revid": "697352", "url": "https://it.wikipedia.org/wiki?curid=2576071", "title": "Agnese di Francia", "text": ""}
{"id": "2576072", "revid": "21880", "url": "https://it.wikipedia.org/wiki?curid=2576072", "title": "Specie di Petasites", "text": "Elenco delle specie di \"Petasites\":"}
{"id": "2576073", "revid": "123168299", "url": "https://it.wikipedia.org/wiki?curid=2576073", "title": "Brescia Antica", "text": "Brescia Antica \u00e8 un quartiere della parte est del centro storico di Brescia.\nGeografia fisica.\nIl quartiere occupa la parte orientale del centro storico di Brescia e le case moderne che si sono sviluppate su via Armando Diaz e via XXV Aprile. L'area \u00e8 delimitata a nord da via Pusterla; a ovest dal pendio del Castello, via X Giornate, corso Zanardelli, via san Martino della Battaglia; a sud da via Lattanzio Gambara e dalla ferrovia Milano-Venezia; a est da via Luigi Cadorna, via Fratelli Lechi e da via Filippo Turati.\nIl territorio \u00e8 dominato a settentrione dal colle Cidneo, mentre la parte meridionale \u00e8 pianeggiante. I corsi d'acqua che lo percorrono sono perlopi\u00f9 tombinati nell'area del centro storico. Il torrente Garza percorre l'alveo attorno alle antiche mura all'altezza di via XXV aprile fino al piazzale di Canton Mombello.\nOrigine del nome.\nIl toponimo riprende l'antichit\u00e0 della zona residenziale al cui interno si trovano i resti storici della Brixia romana e della citt\u00e0 medioevale (Castello di Brescia, Monastero di Santa Giulia, cattedrale di Santa Maria Assunta e il Duomo vecchio).\nStoria.\nDal 1859 al 1923, parte dell'area oggi occupata dal quartiere di Brescia Antica apparteneva in buona parte al I Mandamento di Brescia con annessa Pretura. Tra le differenze: la parrocchia di San Lorenzo \u00e8 oggi esclusa, mentre il borghetto residenziale fuori Porta Cremona, a nord della ferrovia Milano-Venezia, faceva parte del comune di Sant'Alessandro e, dopo l'annessione di quest'ultimo alla citt\u00e0, rimase nel III mandamento.\nIl quartiere di Brescia Antica fu istituito con delibera del consiglio comunale nel 1972, ma solo il 23 giugno 1974 si tennero le prime elezioni del consiglio di quartiere.\nTra il 1977 e il 2007, il quartiere fu assegnano alla Nona circoscrizione e dal 2007 al 2013 a quella del Centro.\nDopo l'abolizione delle circoscrizioni, nel 2014 il consiglio comunale, su impulso della giunta Del Bono, vot\u00f2 per la riattivazione del consiglio di quartiere come organo di decentramento amministrativo. Le prime elezioni del nuovo consiglio si tennero il 14 ottobre del medesimo anno.\nInfrastrutture e trasporti.\nData la sua posizione centrale, il quartiere di Brescia Antica \u00e8 servita da numerose linee della rete di trasporti urbani della citt\u00e0.\nL'asse della galleria Tito Speri e di via Mazzini \u00e8 servita dalle seguenti linee:\nLungo gli assi di via XXV aprile e di via Diaz transitano le seguenti linee:\nLa linea 18 utilizza autobus da 8 m in grado di transitare per le vie strette del centro storico."}
{"id": "2576075", "revid": "273792", "url": "https://it.wikipedia.org/wiki?curid=2576075", "title": "Franco Ipsaro", "text": ""}
{"id": "2576076", "revid": "199745", "url": "https://it.wikipedia.org/wiki?curid=2576076", "title": "Farfaraccio", "text": ""}
{"id": "2576082", "revid": "408657", "url": "https://it.wikipedia.org/wiki?curid=2576082", "title": "Dimostrabilit\u00e0", "text": ""}
{"id": "2576083", "revid": "795619", "url": "https://it.wikipedia.org/wiki?curid=2576083", "title": "Porta Milano (Brescia)", "text": "Porta Milano \u00e8 un quartiere di Brescia.\nGeografia fisica.\nI confini del quartiere sono delimitati a nord da via Volturno, a est da via Industriale e da via Stoppani, a sud da via Cassala e via Giovanni Tempini, a ovest da via Fratelli Ugoni e da via Tartaglia. Il territorio \u00e8 pianeggiante ed \u00e8 attraversato dal fiume Grande, che scorre perlopi\u00f9 tombinato, e dal Garzetta, derivazione del torrente Garza.\nOrigine del nome.\nIl toponimo \u00e8 di origine moderna e fa riferimento a una delle denominazioni della porta d'accesso occidentale delle mura venete di Brescia: gi\u00e0 Porta San Giovanni, quindi Porta Milano.\nStoria.\nL'area occupata dal quartiere in epoca cinquecentesca era disabitata in quanto facente parte della spianata che l'amministrazione della Repubblica di Venezia aveva adottato, dopo il 1517, a difesa della citt\u00e0. Il limite occidentale della spianata era posto nei pressi dell'attuale incrocio fra via Milano, via Luciano Manara e via Villa Glori, a est del quale sorse il Borgo San Giovanni, che dal 1972 fa parte del quartiere di Fiumicello.\nA partire dal 1610, l'area della spianata fu riservata alla Fiera, che tradizionalmente si teneva ogni agosto, per cui fu identificata come \"Campo Fiera\". In seguito fu avviato anche il mercato del bestiame. All'inizio del Novecento, l'area di Campo Fiera fu coinvolta in un processo di progressiva urbanizzazione, che cominci\u00f2 con la costruzione di case operaie e si concluse con l'apertura della caserma della Guardia di Finanza durante gli anni dell'amministrazione fascista.\nNel 1815 iniziarono i lavoro di costruzione del Cimitero monumentale di Brescia, che assecondava la normativa del regno napoleonico del 1806. L'ingresso del cimitero era posto sull'attuale via Vantini, che proseguiva verso l'attuale via Morosini, ma negli anni Venti fu portato verso via Milano, comportando di conseguenza l'abbattimento della chiesa di Santa Maria della Fiera.\nA fine Ottocento, l'area meridionale di Campo Fiera fu coinvolta in un processo di urbanizzazione, favorita dalla presenza delle ferrovie Milano-Venezia e Brescia-Iseo a sud e dalle forze idrauliche del fiume Grande e del Garzetta. Dismessa negli anni Ottanta, da allora \u00e8 oggetto da interventi di riqualificazione, non ancora completati, appartenenti al progetto del \"Comparto Milano\".\nIl quartiere fu istituito a seguito della delibera del consiglio comunale di Brescia del 28 luglio 1972 che suddivideva il territorio comunale in 30 aree, dopo che negli anni precedenti si era assistito alla nascita di forme spontanee di rappresentanza, i cosiddetti \"comitati di quartiere\", presso alcune aree della citt\u00e0. Il consiglio di quartiere di Porta Milano fu eletto per la prima volta il 12 giugno 1974.\nTre anni dopo, il consiglio comunale approv\u00f2 il regolamento predisposto dalla Giunta Trebeschi per l'attuazione delle circoscrizioni secondo quanto stabilito dalla legge 278/1976. Porta Milano fu assegnato alla Quarta circoscrizione, assieme ai quartieri di Fiumicello e Urago Mella. Con la riforma voluta dalla Giunta Corsini, il quartiere fu invece assegnato alla Circoscrizione Centro.\nNel 2014, a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di riattivare i consigli di quartiere: le prime elezioni del nuovo organismo si tennero il 14 ottobre.\nSociet\u00e0.\nReligione.\nAll'interno dell'area comunale sorge la parrocchia del Sacro Cuore di Ges\u00f9, appartenente alla diocesi cattolica di Brescia.\nInfrastrutture e trasporti.\nIl quartiere \u00e8 servito dalla linea 3 (Mandolossa - Rezzato) e dalla linea 9 (Villaggio Violino - Buffalora) della rete di trasporti urbani. Presso il piazzale dell'Iveco si trova il capolinea della linea 18, diretta alla Bornata."}
{"id": "2576089", "revid": "196159", "url": "https://it.wikipedia.org/wiki?curid=2576089", "title": "Centro Storico Nord", "text": "Centro Storico Nord \u00e8 un quartiere del comune di Brescia.\nGeografia fisica.\nL'area del quartiere occupa la parte settentrionale del centro storico cittadino, comprendente i quartieri che fanno riferimento alle parrocchie di san Faustino, di San Giovanni e, parzialmente, di Sant'Agata.\nTerritorio fortemente urbanizzato, i suoi confini sono delimitati a nord da via Leonardo da Vinci, a est da via Castello e da Piazza della Loggia, a sud da via Dante e via Cairoli, a ovest da via Fratelli Ugoni e da via Tartaglia.\nIl quartiere \u00e8 ricco di corsi d'acqua, tombinati nel corso degli anni per motivi igienici e di decoro. Lungo il confine settentrionale e occidentale scorre il torrente Garza, nel suo percorso attorno a quello che un tempo era l'area occupata dalle mura venete; fino al Rinascimento scorreva lungo via san Faustino, il cui andamento sinuoso ricorda quello del torrente. Il canale Bova scorre lungo via Nino Bixio, mentre il canale Dragone, segue l'andamento della prima cerchia muraria medievale in via delle Battaglie.\nOrigine del nome.\nIl toponimo \u00e8 di origine moderna, concepito per distinguere il quartiere dagli altri due del centro storico della citt\u00e0: Centro Storico Sud e Brescia Antica. Nel 1972, \u00e8 riportato come \"Centro Nord\".\nStoria.\nLa prima urbanizzazione dell'area corrisponde allo sviluppo del quartiere del Carmine, che prendeva nome dalla chiesa omonima: nato come borgo esterno alle mura, nel Duecento fu inglobato nella prima cerchia muraria. Fino ancora al XIX secolo, il quartiere era caratterizzato da numerose attivit\u00e0 produttive, come ricordato da alcuni nomi stradali, ad esempio \"Rua Confettora\", per la conceria delle pelli, e \"Rua Sovera\", per la costruzione dei mastelli.\nDal 1859 al 1923, l'area occupata dal quartiere del Centro Storico Nord corrispose alla parte settentrionale del II Mandamento di Brescia con annessa Pretura. Negli anni Trenta del Novecento, la zona fu coinvolta parzialmente in un piano di modifiche urbanistiche che avrebbe dovuto portare alla rettificazione di via San Faustino, ma che si limit\u00f2 all'abbattimento delle abitazioni a ridosso di Palazzo della Loggia, costituendo lo slargo detto del \"Formentone\".\nNel luglio 1972, dopo l'approvazione del consiglio comunale, fu istituito il consiglio di quartiere di \"Centro Nord\". La prima elezione si tenne il 24 novembre 1974. Tre anni dopo, il consiglio comunale approv\u00f2 il regolamento predisposto dalla Giunta Trebeschi per l'attuazione delle nuove circoscrizioni, secondo la legge 278/1976. La Nona circoscrizione occup\u00f2 l'intero centro storico originario, assorbendo il quartiere Centro Nord assieme agli altri due di Brescia Antica e di Centro Storico Sud. I quartieri furono mantenuti solo per finalit\u00e0 statistiche.\nNel 2007, la Giunta Corsini riorganizz\u00f2 le circoscrizioni. A partire dalle elezioni amministrative dell'anno seguente, tutti e tre i quartieri entrarono a far parte della nuova Circoscrizione Centro. L'esperienza fu di breve durata, a seguito dell'abolizione delle circoscrizioni per i nuovi limiti imposti dalla legge 191/2009. Nel 2014, la Giunta Del Bono avvert\u00ec la necessit\u00e0 di costituire degli organi consultivi di rappresentanza per le realt\u00e0 locali e decise di riattivare i consigli di quartiere. Le prime elezioni del nuovo organismo si tennero il 14 ottobre.\nSociet\u00e0.\nReligione.\nNell'area del quartiere sono operative tre parrocchie di religione cattolica, appartenenti alla Diocesi di Brescia: quella di san Faustino, quella di San Giovanni e, parzialmente, quella di Sant'Agata.\nIn via dei Mille \u00e8 presente il Tempio della Chiesa evangelica valdese.\nCultura.\nNel quartiere \u00e8 presente una scuola primaria pubblica, la \u00abMuzio Calini\u00bb. La storica scuola gestita dalla Congregazione di San Filippo Neri, presso la Chiesa della Pace, chiuse nell'estate del 2018.\nL'Universit\u00e0 degli Studi di Brescia ha alcune sedi nell'area del quartiere in quanto utilizza Palazzo Calini ai fiumi per i corsi di Giurisprudenza, l'ex Monastero di santa Chiara per quelli di Economia, il Palazzo delle Mercanzie per alcune aule di studio e l'ex Monastero di San Faustino per la segreteria.\nInfrastrutture e trasporti.\nLa metropolitana di Brescia corre in sotterranea lungo via san Faustino. All'interno del territorio assegnato al quartiere sono presenti le stazioni di San Faustino e Vittoria.\nIl quartiere \u00e8 servito dalle linee 2 (Pendolina - Chiesanuova), 7 (Caino - Roncadelle), 13 (Gussago - Poliambulanza), 15 (Montini / Mompiano - Noce), 17 (Costalunga - Castel Mella) e 18 (Piazzale Beccaria - Bornata) della rete di trasporti urbani."}
{"id": "2576092", "revid": "795619", "url": "https://it.wikipedia.org/wiki?curid=2576092", "title": "Centro Storico Sud", "text": "Centro Storico Sud \u00e8 un quartiere della citt\u00e0 di Brescia.\nGeografia fisica.\nL'area del quartiere occupa la parte meridionale del centro storico cittadino, comprendente i quartieri che fanno riferimento alle parrocchie di san Lorenzo, dei santi Nazaro e Celso e, parzialmente, di Sant'Agata. Ad esso appartiene anche l'area compresa fra via XX settembre e la ferrovia Milano-Venezia, parte del complesso commerciale \u00abFreccia Rossa\u00bb e il Palazzo di giustizia della citt\u00e0.\nIl territorio \u00e8 fortemente urbanizzato, i suoi confini sono delimitati a nord da via Dante e via Cairoli, a est da via X giornate, corso Zanardelli e via San Martino della Battaglia, a sud dalla linea ferroviaria sopracitata e ad ovest da viale Italia, via Cassala e via Fratelli Ugoni.\nOrigine del nome.\nIl toponimo \u00e8 di origine moderna, concepito per distinguere il quartiere dagli altri due del centro storico della citt\u00e0: Centro Storico Nord (in origine solo \"Centro Nord\") e Brescia Antica.\nStoria.\nL'area del quartiere occupa parte delle antiche quadre di San Giovanni e di Sant'Alessandro che furono comprese nella cinta muraria cittadina solamente nel Duecento.\nLa zona fu caratterizzata dalla presenza di ospizi e nosocomi: in via Moretto, presso la Crocera di San Luca, ebbe sede l'Ospedale Maggiore poi trasferito nella prima met\u00e0 dell'Ottocento nel convento di San Domenico e, dal 1954, al moderno edificio che si trova nel quartiere di San Rocchino-Costalunga. Per iniziativa di Alessandro Luzzago, sempre in via Moretto ma nei pressi della porta di San Nazzaro (attuale piazza Repubblica), fu aperta l'opera Pia \u00abCasa di Dio\u00bb, nata per ospitare orfani e malati.\nNel 1854, fu aperta la stazione di Brescia della ferrovia Milano-Venezia nei pressi del borghetto detto di San Nazzaro. Questo quartiere era sorto al di fuori della porta anzidetta e fu sede municipale dell'omonimo comune che si estendeva sull'attuale area sud-orientale del comune cittadino.\nCon la riforma amministrativa del 1859, l'area occupata dal quartiere del Centro Storico sud corrispose alla parte meridionale del II Mandamento di Brescia con annessa Pretura, mentre l'area del borghetto San Nazzaro, appartenendo a un altro comune, fu assegnato al III Mandamento. Nel luglio 1880, il comune di San Nazzaro Mella fu aggregato alla citt\u00e0. Nel 1923, i mandamenti furono abrogati.\nNel luglio 1972, il consiglio comunale vot\u00f2 la costituzione dei consigli di quartiere e istitu\u00ec quello del \"Centro Storico Sud\" le cui elezioni si tennero il 24 novembre 1974. Tre anni dopo, la Giunta Trebeschi recep\u00ec la legge 278/1976 istituendo le nuove circoscrizioni: il quartiere del Centro Storico Sud fu aggregato alla Nona circoscrizione, assieme ai quartieri del Centro Nord e di Brescia Antica.\nNel 2007, la giunta Corsini riform\u00f2 la suddivisione circoscrizionale riducendone il numero a cinque: i tre quartieri del centro storico furono quindi assegnati alla nuova Circoscrizione Centro.\nSette anni dopo, in conseguenza dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di ricostituire gli organi consultivi di rappresentanza dei quartieri. Le prime elezioni del consiglio di quartiere si tennero in tutta la citt\u00e0 il 14 ottobre.\nSociet\u00e0.\nReligione.\nNell'area del quartiere sono operative due parrocchie di religione cattolica, appartenenti alla Diocesi di Brescia: quella dei santi Nazaro e Celso e quella di San Lorenzo.\nCultura.\nIn piazza del Mercato, presso Palazzo Martinengo Palatini, ha sede il Rettorato dell'Universit\u00e0 di Brescia.\nInfrastrutture e trasporti.\nNel territorio assegnato al quartiere si trova la stazione ferroviaria servita dalla ferrovia Milano-Venezia, la Brescia-Iseo-Edolo, Brescia-Bergamo, Brescia-Cremona e Brescia-Parma.\nLa metropolitana di Brescia corre in sotterranea tra la stazione anzidetta e via Giuseppe Verdi. Stazione FS \u00e8 l'unica fermata della metropolitana presente nel territorio del quartiere; quella di Vittoria si trova poco a nord del confine con il vicino quartiere del Centro Storico Nord.\nIl Centro Storico Sud \u00e8 servito dalle linee 3 (Mandolossa - Rezzato), 7 (Caino - Roncadelle), 9 (Villaggio Violino - Buffalora), 12 (Fiumicello - San Polo), 13 (Gussago - Poliambulanza), 15 (Montini / Mompiano - Noce) e 17 (Costalunga - Castel Mella) della rete di trasporti urbani. La linea 4, diretta a Folzano, e la 14, diretta a Borgosatollo e Capodimonte, hanno il capolinea presso la stazione ferroviaria negli orari di punta."}
{"id": "2576093", "revid": "1776051", "url": "https://it.wikipedia.org/wiki?curid=2576093", "title": "The Root of All Evil (Arch Enemy)", "text": "The Root of All Evil \u00e8 l'ottavo album in studio del gruppo musicale svedese Arch Enemy, pubblicato il 28 settembre 2009 dalla Century Media.\nIl disco non \u00e8 altro che una raccolta di canzoni degli Arch Enemy dell'era Liiva registrate nuovamente con Angela Gossow alla voce."}
{"id": "2576096", "revid": "26787043", "url": "https://it.wikipedia.org/wiki?curid=2576096", "title": "Plomin", "text": ""}
{"id": "2576097", "revid": "795619", "url": "https://it.wikipedia.org/wiki?curid=2576097", "title": "Porta Venezia (Brescia)", "text": "Porta Venezia \u00e8 un quartiere di Brescia.\nGeografia fisica.\nIl quartiere occupa l'area pedemontana a oriente del centro storico cittadino e quella dei Ronchi: i colli Rotondo, Santa Croce, Maddalena e Denno.\nIl confine \u00e8 delimitato a ovest da via Filippo Turati, via Fratelli Lechi e via Luigi Cadorna; a sud, dalla ferrovia Milano-Venezia; a est, dal Borgo W\u00fchrer (compreso nel quartiere), da villa Bornata (compresa nel quartiere di Sant'Eufemia della Fonte) e dalla parte della Maddalena confinante con Botticino; a nord, con la parte di Maddalena confinante con i quartieri di Mompiano, di San Rocchino-Costalunga e di Crocifissa di Rosa.\nTra i corsi d'acqua che caratterizzano il territorio: il Garza, che affianca via Mantova tra il piazzale Canton Mombello e la ferrovia, e il Naviglio Grande Bresciano, che, tombinato, affianca viale Piave fino a immettersi nel torrente anzidetto.\nOrigine del nome.\nIl toponimo \u00e8 di origine moderna: era il nome alternativo di Porta Torrelunga, ora piazzale Arnaldo, accesso orientale alle mura venete della citt\u00e0 di Brescia.\nStoria.\nDurante la repubblica Bresciana, l'area occupata dall'attuale quartiere fu assegnata ai luoghi fuori di Porta Torrelunga nel Cantone di Garza orientale. Sotto il Regno Lombardo-Veneto, l'area pedemontana del Rebuffone e la frazione di San Francesco di Paola furono assegnate al comune di Sant'Alessandro, appartenente alle chiusure o corpisanti di Brescia. La sede comunale aveva sede presso la trattoria del Rebuffone, poi abbattuta e sostituita da un edificio scolastico.\nIl 1\u00ba luglio 1880, il comune di Sant'Alessandro fu assorbito da quello cittadino. Nel frattempo si costru\u00ec un nuovo rettilineo stradale che sostitu\u00ec la strada pedemontana del Rebuffone e che, negli anni Ottanta dell'Ottocento, fu sede della tranvia Brescia-Sal\u00f2-Gargnano. A partire dal 1912, il rettilineo fu interessato dal progetto di citt\u00e0 giardino dell'imprenditore Giuseppe Freschi, che lo trasform\u00f2 in un viale alberato e cuore del nuovo quartiere residenziale.\nPer iniziativa dello stesso Freschi, l'area di Porta Venezia ebbe due impianti sportivi: dal 1919 il Brescia Calcio gioc\u00f2 presso lo stadio di Porta Venezia, sito in via Cesare Lombroso (oggi via Cadorna), dal 1924 la squadra disput\u00f2 i propri incontri allo Stadium sito in viale Piave.\nNegli anni Trenta fu costruito viale Piave, come prosecuzione di via Solferino e percorso alternativo alla statale Padana Superiore.\nL'istituzione del quartiere come suddivisione amministrativa del comune risale al luglio 1972, quando il consiglio vot\u00f2 la costituzione dei consigli di quartiere. Le elezioni di quello di Porta Venezia si tennero il 24 novembre 1974. Tre anni dopo, la Giunta Trebeschi recep\u00ec la legge 278/1976 e istitu\u00ec le nuove circoscrizioni: il quartiere di Porta Venezia fu aggregato alla Ottava circoscrizione, assieme ai quartieri di Caionvico e di Sant'Eufemia della Fonte.\nNel 2007, la giunta Corsini riform\u00f2 le circoscrizioni riducendone il numero a cinque: Porta Venezia fu assegnata alla nuova Circoscrizione Centro.\nNel 2013 furono abolite le circoscrizioni in adeguamento ai nuovi limiti imposti dalla legge 191/2009. L'anno dopo, la Giunta Del Bono decise di ricostituire gli organi consultivi di rappresentanza dei quartieri. Le prime elezioni si tennero in tutta la citt\u00e0 il 14 ottobre.\nSociet\u00e0.\nReligione.\nNel quartiere sono presenti le parrocchie del Buon Pastore e di san Francesco da Paola, appartenenti alla diocesi cattolica di Brescia.\nInfrastrutture e trasporti.\nIl quartiere \u00e8 servito dalla linea 3 (Mandolossa - Rezzato), dalla linea 11 (Collebeato - Botticino) e dalla linea 16 (Sanpolino - Onzato) della rete di trasporti urbani. Presso la Bornata si trova il capolinea della linea 18, diretta al Piazzale Cesare Beccaria, mentre presso la sella di San Gottardo si trova il capolinea della linea 6, diretta a Largo Zanardelli. Nella stagione estiva, questa linea \u00e8 prolungata fino alla cima del Monte Maddalena."}
{"id": "2576101", "revid": "891", "url": "https://it.wikipedia.org/wiki?curid=2576101", "title": "Palazzo del Principe", "text": ""}
{"id": "2576103", "revid": "1318658", "url": "https://it.wikipedia.org/wiki?curid=2576103", "title": "Crocifissa di Rosa (Brescia)", "text": "Crocifissa di Rosa \u00e8 un quartiere di Brescia.\nGeografia fisica.\nL'area occupata del quartiere \u00e8 delineata a sud da via Pusterla; a ovest da via Montesuello e via Marconi; a nord da via Antonio Federico Ozanam; a est dai ronchi Martinengo, Gallia e Bordoni.\nIl territorio \u00e8 pianeggiante ad eccezione dell'area est che fa parte dei \"Ronchi\", pendio collinare del Monte Maddalena. I corsi d'acqua sono tutti tombinati: tra i pi\u00f9 rilevanti, il Celato e la condotta sotterranea dell'acquedotto di Mompiano. Il torrente Garza scorre a est del confine del quartiere con quello di Borgo Trento.\nOrigini del nome.\nIl toponimo \u00e8 di origine moderna. Prende il nome dalla via principale del quartiere, prosecuzione della galleria Tito Speri che lo collega al centro cittadino. A sua volta, la strada ha tale nome per la dedica della chiesa parrocchiale a Maria Crocifissa Di Rosa.\nStoria.\nBuona parte dell'area residenziale \u00e8 stata costruita negli anni Trenta dall'amministrazione comunale fascista che intendeva migliorare il collegamento fra il centro citt\u00e0 e l'Ospedale Civile ai tempi in costruzione. Negli anni Cinquanta furono edificati anche i terreni del vivaio della Guardia forestale, situato fra le attuali via Galilei e via San Rocchino e il quartiere conobbe uno sviluppo disordinato, passando da circa 1000 abitanti a oltre 7000.\nL'area residenziale di via Montesuello \u00e8 pi\u00f9 vecchia, con costruzioni risalenti a inizio Novecento edificate lungo le nuove strade definite dal piano regolatore del 1897. In quel periodo fu costruito l'Istituto dei Derelitti che negli anni Venti divenne sede del liceo scientifico Calini. Dietro lo stesso edificio sorse la fabbrica del calzificio \u00abMontanari &amp; Studer\u00bb che nel 1929 divenne sede della fabbrica nazionale Armi e, negli anni Cinquanta, dell'IPSIA Moretto.\nL'istituzione del quartiere come suddivisione amministrativa del comune risale al luglio 1972, quando il consiglio vot\u00f2 la costituzione dei consigli di quartiere. Il 10 novembre 1974 si tennero le elezioni per quello di Crocifissa di Rosa. Tre anni dopo, la Giunta Trebeschi recep\u00ec la legge 278/1976 e istitu\u00ec le nuove circoscrizioni: il quartiere fu assegnato alla Seconda circoscrizione, assieme a Mompiano, San Rocchino-Costalunga e il Villaggio Prealpino.\nNel 2007, la giunta Corsini riform\u00f2 le circoscrizioni riducendone il numero a cinque: Crocifissa di Rosa fu assegnata alla nuova Circoscrizione Centro.\nSette anni dopo, a seguito dell'abolizione delle circoscrizioni per i nuovi limiti imposti dalla legge 191/2009, la Giunta Del Bono decise di ricostituire gli organi consultivi di rappresentanza dei quartieri. Le prime elezioni del consiglio di quartiere si tennero in tutta la citt\u00e0 il 14 ottobre.\nSociet\u00e0.\nReligione.\nNel territorio del quartiere \u00e8 presente la chiesa parrocchiale dedicata a santa Maria Crocifissa Di Rosa, appartenente alla diocesi cattolica di Brescia.\nCultura.\nIl quartiere \u00e8 servito dalla scuola primaria Dante Alighieri e dalla secondaria di primo grado Ugo Foscolo. Sono presenti anche il Liceo scientifico statale Annibale Calini e l'IPSIA Moretto.\nInfrastrutture e trasporti.\nLa metropolitana di Brescia percorre in galleria la parte occidentale del quartiere. La stazione di Marconi si trova nei pressi del parco Sant'Antonino.\nIl quartiere \u00e8 servito dalla linea 10 (Concesio - Poncarale) e dalla 16 (Sanpolino - Onzato) della rete di trasporti cittadina. Via Pusterla \u00e8 inoltre servita dalla linea 6 (Largo Zanardelli - San Gottardo) che, nella stagione estiva, \u00e8 prolungata fino alla cima del Monte Maddalena."}
{"id": "2576123", "revid": "1543377", "url": "https://it.wikipedia.org/wiki?curid=2576123", "title": "Pellegrino da San Daniele", "text": "Biografia.\nAd Udine frequent\u00f2 la scuola di Antonio da Firenze e successivamente la bottega di Domenico Da Tolmezzo. Nel 1495 si propose per un posto come custode ad una delle porte di Udine, promettendo anche di eseguire sulla porta stessa degli affreschi con i leoni di San Marco. In ogni modo il posto gli venne rifiutato.\nFin dal principio fu bene accetto dalle famiglie nobili friulane, che gli commissionarono parecchi dipinti. Dimostr\u00f2 di conoscere le innovazioni tecniche e pittoriche che si stavano affermando al di fuori del Friuli; in particolare sembra attratto dai grandi pittori veneti del periodo, in primo luogo Andrea Mantegna e Giovanni Bellini, successivamente segue le tendenze pittoriche di Cima da Conegliano, di Bartolomeo Montagna e dei pittori ferraresi.\nFu presente pi\u00f9 volte a Ferrara presso la corte estense tra il 1500 e il 1513, entrando al servizio di Ercole I d'Este; delle opere ivi realizzate non \u00e8 rimasta traccia. \u00c8 noto per\u00f2 che fu attivo anche come scenografo e che nel 1508 appront\u00f2 le scenografie per \"Cassaria\" dell'Ariosto e lo stesso anno le scene per il Carnevale ferrarese, considerate uno dei primi esempi di scenografia prospettica.\nRitornato in Friuli, le nuove conoscenze acquisite presso la corte estense unitamente alle invenzioni rinascimentali apprese fecero maturare pienamente Pellegrino, che riusc\u00ec a tradurre il tutto in opere di grandi dimensioni come l\"'Annunciazione dei calzolai\" e le portelle per l'organo del Duomo di Udine. Ma \u00e8 soprattutto nel grande ciclo di affreschi della Chiesa di Sant'Antonio abate che \"Pellegrino\" lega la propria fama.\nTra i suoi allievi vanno ricordati Sebastiano Florigerio, Luca Monverde, i fratelli Francesco ed Antonio Floriani e soprattutto Il Pordenone."}
{"id": "2576124", "revid": "287204", "url": "https://it.wikipedia.org/wiki?curid=2576124", "title": "Statistiche e record dello Sportklub Rapid", "text": "Di seguito sono riportate le statistiche, i record e le curiosit\u00e0 storiche dello Sportklub Rapid."}
{"id": "2576131", "revid": "767487", "url": "https://it.wikipedia.org/wiki?curid=2576131", "title": "Irma Thomas", "text": "Ha iniziato la sua carriera a New Orleans ad inizio degli anni sessanta ed \u00e8 conosciuta, appunto, con il soprannome di \"Soul Queen of New Orleans\", la \"Regina del soul di New Orleans\".\nNata con il nome di Irma Lee, contemporanea di Aretha Franklin e Etta James non ha avuto la medesima notoriet\u00e0 delle due colleghe, soprattutto in termini di successo commerciale. Nel 2007 ha vinto il Grammy Award per il miglior album blues contemporaneo per \"After the Rain\" e per i meriti musicali acquisiti, dall'aprile dello stesso anno, il suo nome figura fra quello delle celebrit\u00e0 della Louisiana Music Hall of Fame.\nBiografia.\nDa bambina suonava nel coro della chiesa battista e a tredici anni tenne un'audizione per la Specialty Records. A diciannove anni era stata sposata gi\u00e0 due volte ed aveva gi\u00e0 quattro figli (rimase incinta del primo quando aveva appena quattordici anni).\nCon il nome del secondo ex-marito inizi\u00f2 a lavorare come cameriera a New Orleans, esibendosi occasionalmente con cantante del \"bandleader\" Tommy Ridgley il quale la aiut\u00f2 a registrare un disco per l'etichetta locale Ron Records. Il suo primo singolo si intitolava \"(You Can Have My Husband but) Don't Mess with My Man\", distribuito nella primavera del 1960, che raggiunse la posizione n. 22 delle classifiche di vendita di dischi rhythm and blues stilata da \"Billboard\".\nInizi\u00f2 quindi a registrare per la Minit Records, lavorando con il cantautore e produttore discografico Allen Toussaint sulle canzoni \"It's Raining\" e \"Ruler of my Heart\", che sarebbe poi stata interpretata da Otis Redding con il titolo di \"Pain In My Heart\".\nNel 1963 la Imperial Records incorpor\u00f2 la Minit Records e lanci\u00f2 sul mercato discografico Thomas con una serie di brani di successo: \"I Wish Someone Would Care\" (il suo maggiore \"hit\" in campo nazionale), con il lato B \"Break-a-Way\" (poi inciso in \"cover\" da Tracey Ullman ed altri cantanti), \"Anyone Who Knows What Love Is\" e \"Time Is on My Side\", gi\u00e0 incisa da Kai Winding e divenuta poi un \"best seller\" nella versione dei Rolling Stones). \"Anyone Who Knows What Love Is\" riacquister\u00e0 una nuova popolarit\u00e0 negli anni duemiladieci, in quanto riproposta in diversi episodi della serie TV \"Black Mirror\".\nSebbene i suoi primi quattro singoli per la Imperial abbiano raggiunto le pop chart di \"Billboard\", le successive incisioni hanno avuto minor successo. Tuttavia, ha inciso ancora singoli con buoni esiti soprattutto nel biennio 1967-1968 (fra gli altri, per la Chess Records, il brano di Otis Redding \"Good To Me\", piazzatosi nelle classifiche R&amp;B. Si \u00e8 trasferita quindi in California dove ha continuato a incidere per etichette minori prima di tornare in Louisiana dove, all'inizio degli anni ottanta, ha aperto un proprio locale, il Lion's Den.\nDopo diversi anni senza incidere dischi, Thomas ha firmato un contratto con la Rounder Records e nel 1991 ha avuto una prima \"nomination\" ai Grammy per \"Live! Simply the Best\", registrata a San Francisco. Sull'onda di questo successo ha inciso poi altri album di gospel. Anche l'album \"Sing It!\" \u00e8 andato in \"nomination\" ai Grammy del 1999.\nThomas continua ad esibirsi in concerto partecipando annualmente al New Orleans Jazz and Heritage Festival. \u00c8 stata \"Queen of the Krewe du Vieux\" dell'anno 1998 per la stagione del New Orleans Mardi Gras. Poich\u00e9 l'uragano Katrina ha fortemente danneggiato il suo club di New Orleans, Thomas si \u00e8 trasferita per qualche tempo a Gonzales, una citt\u00e0 ad un centinaio di chilometri da New Orleans."}
{"id": "2576133", "revid": "1750468", "url": "https://it.wikipedia.org/wiki?curid=2576133", "title": "Muriel Duckworth", "text": "Fu una quacchera, confessione religiosa impegnata nella non-violenza. La Duckworth ha sostenuto che la guerra, con la sua violenza sistematica contro le donne e i bambini, \u00e8 un grave ostacolo alla giustizia sociale. Ha sostenuto che il denaro speso per gli armamenti perpetua la povert\u00e0, rafforzando nel contempo il potere delle \u00e9lite privilegiata. Credeva fermamente che la guerra fosse stupida ed ha sempre rifiutato di accettare le distinzioni popolari tra \"buono\" e \"cattivo\" in ambito bellico.\nLa Duckworth \u00e8 stata uno dei membri fondatori, nella leglslazione della Nuova Scozia, della Voce delle Donne (\"Voice of Women\", abbreviato in \"VOW\"), una filiale provinciale dell'omonima organizzazione nazionale della pace. Dal 1967 al 1971, ha servito come presidente VOW e leader contro il governo canadese che sosteneva tranquillamente la guerra degli USA contro il Vietnam. \u00c8 stata la prima donna ad Halifax a correre per il seggio di legislatore della Nuova Scozia. Ha sostenuto sforzi organizzativi consistenti per alcune comunit\u00e0 che miravano a migliorarela situazione in materia di istruzione, alloggio, assistenza sociale e di pianificazione comunale. Nei suoi anni pi\u00f9 tardi, ha anche collaborato attivamente con l'associazione \"Raging Grannies\", un gruppo che compone e canta ballate satiriche per promuovere la giustizia sociale.\nLa Duckworth ha ricevuto numerose onorificenze e premi tra cui nel 1981 il \"Governor General's Award in Commemoration of the Persons Case\" (Premio generale del governo in commemorazione per il caso personale), l'Ordine del Canada nel 1983 e nel 1991, ha ricevuto la Medaglia della Pace Pearson. Le sono stati concessi 10 gradi di onorario da svariate grandi universit\u00e0.\nBiografia.\nMuriel Helen Ball \u00e8 nata nel 1908 nella fattoria dei suoi genitori in Austin, Qu\u00e9bec: un villaggio a circa 130\u00a0km est di Montr\u00e9al nel Canton de l'Est. Era uno dei cinque figli di Anna Westover ed Ezra Ball. La loro fattoria era sulle rive pittoresche del Lago di Memphremagog e Muriel trascorse i suoi primi anni a godere le bellezze naturali intorno a lei. Era cos\u00ec profondamente colpita dal paesaggio che ha trascorso quasi ogni estate, per il resto della sua vita, al suo cottage degli zii costruito nel 1913. Anche se la fattoria di famiglia era adatta per l'allevamento di animali come polli e bovini, la terra non era molto fertile, tanto che i genitori dovettero cimentarsi in lavori ulteriori per sostenere le spese familiari (suo padre per esempio vendeva parafulmini). Finita l'infanzia Muriel si trasfer\u00ec in una scuola superiore nel paese di Magog, dove si recava durante la settimana con due fratelli e una zia. Nel 1917, quando lei aveva nove anni, suo padre vendette l'azienda e compr\u00f2 un negozio di alimentari e mangimi. L'anno successivo, la madre apr\u00ec una sala da t\u00e8 all'imbarco delle navi, che provvedeva ai visitatori estivi giunti per barche a vapore o in treno. Man mano che crescevano, Muriel e le sue due sorelle contribuirono a pulire, cucinare, fare i letti. Servire il pubblico nella sala da t\u00e8 aiut\u00f2 Muriel ad affrontare la sua timidezza cronica. L'attiva indipendenza e intraprendenza di sua madre, Anna Ball, la resero agli occhi della figlia un modello di capacit\u00e0 e dedizione. Due altri suoi modelli furono Nellie McClung (1873-1951) e Agnes Macphail (1890-1954), due attiviste politiche che difesero a loro tempo i diritti delle donne.\nMuriel intrapre gli studi all'Universit\u00e0 McGill di Montr\u00e9al con l'aiuto di una borsa di studio dalla zia Abbie. Si iscrisse al corso di laurea di arte, e segu\u00ec i corsi di formazione necessari per beneficiare di un diploma di insegnante delle scuole superiori. L'esperienza, in una classe piena di bambini e studenti da educare, fu particolarmente difficile per lei, ma nascose la sua paura cos\u00ec bene che il professore di controllo elogi\u00f2 la sua mancanza apparente di nervosismo. Ha anche cercato di superare la sua timidezza inserendo un concorso pubblico di lingue e di volontariato per richiedere alcuni minuti nel corso delle riunioni degli studenti. La partecipazione di Muriel al Movimento degli studenti cristiani (Student Christian Movement, abbreviato in SCM), presso la McGill fu un'esperienza che cambi\u00f2 la vita.\n\"Guardando indietro negli anni\", ha detto al suo biografo, \"ho sempre sentito che l'esperienza dell'SMC \u00e8 stata probabilmente la cosa pi\u00f9 importante che mi sia mai capitata, forse importante anche pi\u00f9 dei corsi che ho preso\". L'SCM ha condotto piccoli gruppi di studio in cui gli studenti sono stati incoraggiati a discutere liberamente le proprie convinzioni e venire a proprie conclusioni su come interpretare i vangeli. Per Muriel, queste discussioni sono state inquietanti e dolorose, ma anche entusiasmanti.\nNel 1926, Muriel incontr\u00f2 Jack Duckworth, uno studente della McGill, attivo anche nell'SCM. Lei aveva 18 anni, lui 29. Duckworth frequentava l'universit\u00e0 per ottenere un posto di lavoro all'YMCA. Per finanziare i suoi studi, divenne un ministro studente e scopr\u00ec il suo talento come un predicatore. Decise di continuare a studiare teologia dopo aver conseguito il Master of Arts presso la McGill. Nel 1928, Muriel e Duckworth erano fidanzati. In autunno, ha iniziato due anni di studi presso l'Union Theological Seminary nella citt\u00e0 di New York (UTS).\nMuriel si laure\u00f2 presso la McGill nel maggio 1929 e un mese dopo la coppia era sposata dopo una cerimonia informale a Montr\u00e9al. Hanno iniziato la loro vita di coppia a New York dove Duckworth stava completando il suo ultimo anno di UTS. Muriel Duckworth s'iscrisse come studente a tempo pieno presso l'Union Theological Seminary nel 1929. Durante la sua permanenza l\u00ec vide fiorire il pensiero del suo impegno futuro. \"Il vangelo e il pacifismo sociale\" scrisse \"sono oramai collegati nella mia mente\". La Duckworth ha inoltre aggiunto che ricordava di sentir parlare di Eugene Victor Debs che descrisse come \"un eroe del lavoro che era andato in prigione per opposizione alla prima guerra mondiale e che corse per la presidenza degli Stati Uniti, mentre era in prigione\".\nMuriel e Jack Duckworth tornarono a Montr\u00e9al nel 1930, dove hanno messo su una famiglia. Martin nacque nel 1933, Eleanor (che prese il nome da Eleanor Roosevelt) nel 1935, seguita da John nel 1938. La famiglia si trasfer\u00ec ad Halifax, Nuova Scozia nel 1947 dove Jack Duckworth serv\u00ec come segretario generale dell'YMCA, mentre Muriel lavorava nell'educazione degli adulti. Jack Duckworth mor\u00ec, 76 anni, nel maggio del 1975, quando Muriel ne aveva 66.\nLa Duckworth cadde e si ruppe una gamba nel mese di agosto 2009, a casa sua nel Qu\u00e9bec, dieci mesi dopo i festeggiamenti del suo centesimo compleanno. \u00c8 stata curata in ospedale a Magog dove la sua condizione \u00e8 peggiorata. Dopo aver ricevuto le cure palliative, la Duckworth ha riferito ai visitatori, \"Devo lasciarvi ora. \u00c8 il momento per me di andare. Tutto \u00e8 pronto\". La sua morte imminente ha provocato questo commento dalla sua amica, la nota studiosa e attivista per la pace Ursula Franklin: \"Mi piacerebbe che fosse ricordata come qualcuno che ha dimostrato quanto \u00e8 possibile cambiare la propria societ\u00e0, come qualcuno in grado di essere profondamente critico bench\u00e9 ancora un rispettato membro di quella stessa societ\u00e0\". Muriel Duckworth spir\u00f2 il 22 agosto 2009. Il suo biografo, Marion Douglas Kerans disse: \"Ha mostrato come le donne possono diventare veri leader nella loro comunit\u00e0, e nel mondo, senza perdere la loro grazia femminile\"."}
{"id": "2576135", "revid": "762947", "url": "https://it.wikipedia.org/wiki?curid=2576135", "title": "Sergej Larin", "text": "Biografia.\nDapprima si laurea in lingua e letteratura francese all'Universit\u00e0 di Gor'kij, successivamente studia canto con il tenore Virgilijus Noreika, debuttando nel 1981 come Alfredo nella \"Traviata\".\nDopo una gavetta di circa dieci anni, durante i quali si esibisce in teatri minori dell'Unione sovietica, si trasferisce a Bratislava, facendosi conoscere in quella citt\u00e0; la popolarit\u00e0 ottenuta gli spiega le porte di teatri importanti come la Staatsoper di Vienna, la Royal Opera House di Londra (\"Carmen\", 1991), l'Op\u00e9ra Bastille di Parigi e il Metropolitan Opera di New York, questi ultimi nei panni di Cavaradossi.\nInizialmente, bench\u00e9 dotato di una voce potente da tenore drammatico, si dedica a ruoli schiettamente lirici, specialmente russi, ripetutamente sostenuti nei principali teatri del mondo; tra questi spicca il \"Boris Godunov\", in cui ha cantato tutti e tre i ruoli tenorili, soprattutto quello di Dmitri, presentato sia a New York (1992) sia al Festival di Salisburgo (1994), quest'ultimo inciso dal vivo e altamente apprezzato dai critici.\nNella seconda met\u00e0 degli anni novanta si dedica con maggior frequenza a ruoli pi\u00f9 spinti, come Don Carlos (Salisburgo, 1998) e Calaf (Citt\u00e0 proibita, 1998), che hanno incontrato il favore della critica.\nAlla sua fama hanno contribuito anche le sue numerose incisioni e i concerti di brani del repertorio russo e di autori dell'Est.\nMuore a Bratislava a causa di un arresto cardiaco, all'et\u00e0 di 51 anni."}
{"id": "2576136", "revid": "1494169", "url": "https://it.wikipedia.org/wiki?curid=2576136", "title": "Borgo Trento", "text": ""}
{"id": "2576138", "revid": "1074939", "url": "https://it.wikipedia.org/wiki?curid=2576138", "title": "Jodi Picoult", "text": "Dopo gli studi di scrittura creativa a Princeton, ha lavorato come copywriter, editor ed insegnante di inglese. Nel 2003 ha vinto il \"New England Bookseller Award for Fiction\" e nel 2005 il Premio Alex con \"My Sister's Keeper\".\n\u00c8 sposata con Tim Van Leer, conosciuto a Princeton, dal quale ha avuto tre figli, Samantha, Kyle e Jake. Vivono ad Hanover (New Hampshire), assieme a tre cani ed altri animali.\n\u00c8 famosa per aver scritto il romanzo La custode di mia sorella del 2004 da cui \u00e8 stato tratto omonimo adattamento cinematografico.\nNel 2012 \u00e8 uscito Incantesimo tra le righe, un romanzo fantasy che Jodi ha scritto insieme alla figlia Samantha."}
{"id": "2576142", "revid": "24443", "url": "https://it.wikipedia.org/wiki?curid=2576142", "title": "Petzen / Peca", "text": ""}
{"id": "2576143", "revid": "21880", "url": "https://it.wikipedia.org/wiki?curid=2576143", "title": "Astrea rugosa", "text": ""}
{"id": "2576144", "revid": "24443", "url": "https://it.wikipedia.org/wiki?curid=2576144", "title": "Peca", "text": ""}
{"id": "2576145", "revid": "1564499", "url": "https://it.wikipedia.org/wiki?curid=2576145", "title": "Fiumicello (disambigua)", "text": ""}
{"id": "2576148", "revid": "21880", "url": "https://it.wikipedia.org/wiki?curid=2576148", "title": "Astraea rugosa", "text": ""}
{"id": "2576158", "revid": "599013", "url": "https://it.wikipedia.org/wiki?curid=2576158", "title": "Eduard Cychmejstruk", "text": "Carriera.\nClub.\nDebutta nel 1991 nella seconda divisione sovietica con il Vahonobudivnyk Stachanov. Gioca 6 partite in Champions League 2001-2002, con la maglia dello . Si ritira nel 2008.\nNazionale.\nTra il 1998 ed il 1999 disputa 7 partite nella nazionale ucraina."}
{"id": "2576165", "revid": "124577692", "url": "https://it.wikipedia.org/wiki?curid=2576165", "title": "Eristavi", "text": "L'eristavi (georgiano: \u10d4\u10e0\u10d8\u10e1\u10d7\u10d0\u10d5\u10d8; letteralmente, \u201cguida\u201d o \u201ccapo del popolo\u201d) era una carica feudale georgiana, equivalente grosso modo allo \"stratega\" bizantino e normalmente tradotto in italiano con \"duca\". Nella gerarchia aristocratica georgiana, era il titolo di principe del terzo rango, dopo il principe di primo rango e il governatore di una grande provincia (secondo rango). I possessori del titolo erano comandanti ex-officio di un 'stendardo' militare e indossavano un abito distinto, anello, cintura e lancia e cavalcavano una particolare razza di cavallo.\nAlcuni eristavi di alto rango erano anche titolati come eristavt-eristavi (\u10d4\u10e0\u10d8\u10e1\u10d7\u10d0\u10d5\u10d7-\u10d4\u10e0\u10d8\u10e1\u10d7\u10d0\u10d5\u10d8), vale a dire \"duca dei duchi\", ma \u00e8 improbabile che il possessore del titolo avesse qualche eristavi subordinato. L'erismtavari (\u10d4\u10e0\u10d8\u10e1\u10db\u10d7\u10d0\u10d5\u10d0\u10e0\u10d8; letteralmente \"capo del popolo\") era un titolo principalmente simile a quello dei governatori pre-bagratidi di Iberia (Georgia) e pi\u00f9 tardi usato in modo intercambiabile con quello di \"'eristav\"i. \nIl titolo dava origine al soprannome di quattro casate nobiliari georgiane ratificate nei loro ranghi principeschi sotto il governo russo nel XIX secolo. Queste famiglie furono spesse note semplicemente come Principi Eristov in Russia, ma senza avere la stessa origine."}
{"id": "2576166", "revid": "57872", "url": "https://it.wikipedia.org/wiki?curid=2576166", "title": "Barnaba Adorno", "text": "Biografia.\nFiglio di Raffaele il Prode, nacque a Genova intorno al 1385, nipote dei gi\u00e0 dogi Giorgio Adorno e Antoniotto Adorno, quest'ultimo eletto alla carica dogale per ben quattro volte. Impegnato nei traffici commerciali nelle colonie orientali genovesi, in particolare nella Marina di Scio, partecip\u00f2 assieme ad altri esponenti della famiglia alle operazioni militari contro i Visconti nei territori della Repubblica di Genova.\nNella storia genovese viene ricordato nel 1428-1429, quando, dopo aver radunato un manipolo di soldati, part\u00ec da Voltri nel tentativo di sollevare la popolazione della val Polcevera contro la signoria viscontea; la ribellione valligiana fu, per\u00f2, ben contrastata dalle truppe milanesi e dal futuro doge Isnardo Guarco, che lo costrinse a riparare nelle terre del Monferrato. Non pi\u00f9 fortunata fu un'analoga impresa intentata nel 1435 dove, nonostante un forte appoggio del marchese Giovanni Giacomo del Monferrato e della Repubblica di Venezia, venne sconfitto a Sestri Ponente (6 ottobre) dai soldati meneghini al comando del condottiero perugino Niccol\u00f2 Piccinino e quindi fatto prigioniero a Milano. In alcuni racconti dello storico Agostino Giustiniani si evidenzia che il condottiero perugino reag\u00ec al nuovo attacco trattando i \"valligiani\" come nuovi schiavi e prigionieri del ducato senza distinzione d'et\u00e0, di sesso e di appartenenza civile.\nLiberato nel 1436, torn\u00f2 a dedicarsi ai traffici commerciali in Oriente; dal 1438 Barnaba Adorno ricopr\u00ec in quelle terre la carica di podest\u00e0 di Chio.\nIntorno agli anni quaranta del XV secolo rientr\u00f2 a Genova con il cugino Raffaele, e i due parteciparono ai primi scontri contro il dogato di Tomaso Fregoso che, dopo diversi episodi, capitol\u00f2 nel dicembre 1442. Eletto il cugino Raffaele alla carica di doge (28 gennaio 1443), Barnaba venne nominato luogotenente e capitano generale della Riviera di Ponente.\nAlle dimissioni di suo cugino Raffaele (4 gennaio 1447), Barnaba Adorno gli subentr\u00f2 in veste di nuovo Doge: il trentesimo nella storia repubblicana. Questo mandato tuttavia, anche per le manovre oppositive dei Fregoso (85 uomini, capitanati da Giano Fregoso, parteciperanno all'assedio di palazzo Ducale) non dur\u00f2 nemmeno un mese, e il 30 gennaio l'Adorno fu costretto alla fuga. \nRipresi i contatti commerciali in Oriente, partecip\u00f2 successivamente agli attacchi degli Aragonesi contro le coste della Liguria e tent\u00f2, personalmente, un fallimentare assalto alla citt\u00e0 di Ovada nel 1449. Quasi dieci anni pi\u00f9 tardi, intorno al 1457, riusc\u00ec invece nell'impresa di conquista delle due citt\u00e0 ponentine di Taggia e Sanremo che poi cedette al Regno di Francia.\nMor\u00ec, presumibilmente a Genova, nel 1459.\nDiscendenza.\nDal matrimonio con Brigida Giustiniani nacquero nove figli:"}
{"id": "2576170", "revid": "599013", "url": "https://it.wikipedia.org/wiki?curid=2576170", "title": "Ronnie Wallwork", "text": "Carriera.\nHa debuttato nel Manchester United nel 1997 dove ha giocato fino al 2002 (anche se la sua permanenza fra i \"Red Devils\" \u00e8 stata intervallata da diverse esperienze in prestito in Premiership). Con la squadra di Alex Ferguson \u00e8 sceso in campo per 19 volte in Premier League. Era in panchina in occasione della vittoria della Coppa Intercontinentale nel 1999. La stagione in cui fu impiegato con maggiore frequenza fu il 2000-2001, culminata nella vittoria del campionato da parte del Manchester Utd, quando Wallwork disput\u00f2 12 partite.\nIn seguito \u00e8 stato acquistato dal West Bromwich Albion, rimanendovi per sei stagioni, anche se pure in questo caso fu prestato per tre volte nelle serie minori.\nNel 2008 ha militato nello Sheffield Wednesday."}
{"id": "2576176", "revid": "767487", "url": "https://it.wikipedia.org/wiki?curid=2576176", "title": "Ponchatoula", "text": "Ponchatoula \u00e8 una citt\u00e0 degli Stati Uniti d'America che fa parte della parrocchia di Tangipahoa, nello Stato della Louisiana.\nSi \u00e8 autodefinita la capitale mondiale della produzione di fragole ed \u00e8 conosciuta per aver dato i natali alla cantante r&amp;b Irma Thomas.\nPopolazione.\nSecondo il censimento dell'anno 2000, la popolazione assomma a 5.180 abitanti (saliti a 6.337 al 1\u00ba luglio 2007). L'abitato fa parte della pi\u00f9 ampia zona (statisticamente: area micropolitana) di Hammond.\nGeografia fisica.\nPonchatoula \u00e8 situata a livello del mare e - secondo l'United States Census Bureau - ha una superficie totale di 10.9\u00a0km\u00b2, tutti in superficie emersa.\nI laghi Pontchartrain (il maggiore della Louisiana) e Maurepas che sorgono poco distante ne fanno un'apprezzata localit\u00e0 turistica.\nViabilit\u00e0.\nSul piano viario, \u00e8 ubicata lungo la Interstate 55 e la Highway 22, equamente distante da New Orleans e Baton Rouge. Ancora nei primi anni del XX secolo, Ponchatoula era una delle due uniche vie di accesso via terra a New Orleans, tanto da meritarsi l'appellativo di \"Gateway to New Orleans\", \"ponte per New Orleans\".\nStoria.\nPonchatoula \u00e8 stata fondata come accampamento di transito nel 1820 e trasformata in citt\u00e0 il 12 febbraio 1861. Il suo nome ha origine dalla lingua (linguistica) dei nativi americani Choctaw e significa convenzionalmente \"capelli fluenti\" (\"Pashi\" \"capelli\" e \"itula\" o \"itola\" \"fluenti\").\nIn senso lato, il nome di origine dei nativi \u00e8 usato per descrivere la bellezza del luogo ricco di alberi carichi di muschio. \"Ponche\" \u00e8 anche un termine pellerossa che pu\u00f2 indicare una localit\u00e0, un oggetto o semplicemente una persona."}
{"id": "2576179", "revid": "110157", "url": "https://it.wikipedia.org/wiki?curid=2576179", "title": "Ascolta il tuo cuore (singolo)", "text": "Ascolta il tuo cuore \u00e8 un brano musicale della cantante italiana Laura Pausini. \u00c8 il 3\u00b0 singolo estratto a febbraio 1997 dall'album \"Le cose che vivi\" del 1996.\nIl brano.\nLa musica \u00e8 composta da Vito Mastrofrancesco, Alberto Mastrofrancesco e Charles Cohiba; il testo \u00e8 scritto da Cheope e Laura Pausini; l'adattamento spagnolo \u00e8 di Badia. Il brano inizia con un motivetto che viene suonato dalla chitarra di Gianni Salvatori. Questo motivetto, nella parte finale del brano, viene cantato anche dalla stessa Pausini.\nLa canzone viene tradotta in lingua spagnola con il titolo \"Escucha a tu coraz\u00f3n\", inserita nell'album \"Las cosas que vives\" ed estratta come 3\u00b0 singolo in America Latina. In Spagna \u00e8 il 4\u00b0 singolo estratto dall'album.\nI 2 brani vengono trasmessi in radio; vengono realizzati i 2 videoclip.\nNel 1999 i videoclip di \"Ascolta il tuo cuore\" e di \"Escucha a tu coraz\u00f3n\" vengono inseriti nelle 2 VHS \"Video collection 93-99\".\nIl video.\nIl videoclip (in lingua italiana e in lingua spagnola) \u00e8 stato diretto dal regista Alberto Colombo e girato a Milano.\nPubblicazioni.\n\"Ascolta il tuo cuore\" viene inserita anche nell'album \"The Best of Laura Pausini - E ritorno da te\" del 2001; in versione \"Live\" nel DVD \"Live 2001-2002 World Tour\" del 2002 (video), nell'album \"San Siro 2007\" del 2007 (audio e video) e negli album \"20 - The Greatest Hits\" e \"20 - Grandes Exitos\" del 2013 (stessa traccia audio del CD \"San Siro 2007\")\n\"Escucha a tu coraz\u00f3n\" viene inserita anche nell'album \"Lo mejor de Laura Pausini - Volver\u00e9 junto a ti\" del 2001."}
{"id": "2576188", "revid": "24443", "url": "https://it.wikipedia.org/wiki?curid=2576188", "title": "Freiberg / Seti\u010de", "text": ""}
{"id": "2576198", "revid": "24443", "url": "https://it.wikipedia.org/wiki?curid=2576198", "title": "Seti\u010de", "text": ""}
{"id": "2576200", "revid": "125135861", "url": "https://it.wikipedia.org/wiki?curid=2576200", "title": "Likhi", "text": "I monti Likhi o Surami sono una catena montuosa che fa parte del Caucaso, situata nella Georgia e collega il Caucaso Maggiore al Caucaso Minore.\nLa vetta pi\u00f9 alta raggiunge i 1926\u00a0m. Il passo montano pi\u00f9 basso e pi\u00f9 importante \u00e8 il Passo di Surami a circa 949\u00a0m di altitudine che collega la Georgia orientale a quella occidentale. Una ferrovia (nel tunnel) corre attraverso il passo, come pure la strada principale Zestaponi-Khashuri."}
{"id": "2576203", "revid": "287204", "url": "https://it.wikipedia.org/wiki?curid=2576203", "title": "Last Resort (film)", "text": ""}
{"id": "2576204", "revid": "24443", "url": "https://it.wikipedia.org/wiki?curid=2576204", "title": "Kahlkogel / Golica", "text": ""}
{"id": "2576206", "revid": "24443", "url": "https://it.wikipedia.org/wiki?curid=2576206", "title": "Golica", "text": ""}
{"id": "2576210", "revid": "149727", "url": "https://it.wikipedia.org/wiki?curid=2576210", "title": "Divisione della Germania", "text": ""}
{"id": "2576214", "revid": "1305772", "url": "https://it.wikipedia.org/wiki?curid=2576214", "title": "El Pinar de El Hierro", "text": "El Pinar de el Hierro \u00e8 un comune spagnolo di 1.888 abitanti situato nella comunit\u00e0 autonoma delle Canarie. \u00c8 il comune pi\u00f9 meridionale della Spagna.\nIl centro \u00e8 situato sul versante meridionale dell'isola di El Hierro in una zona protetta nella sua gran parte e che sfoggia un alto valore paesaggistico, etnografico ed ambientale. Il capoluogo municipale \u00e8 \"El Pinar\" che si trova nella zona conosciuta come \"Risco de los Herre\u00f1os\" a 27 chilometri da Valverde il centro pi\u00f9 importante dell'isola.\nIl comune di El Pinar de El Hierro \u00e8 di costituzione molto recente, \u00e8 stato istituito il 15 settembre 2007 per distacco da quello di La Frontera."}
{"id": "2576215", "revid": "287204", "url": "https://it.wikipedia.org/wiki?curid=2576215", "title": "Cercasi AAAmore", "text": "Cercasi AAAmore \u00e8 un singolo della band dARI, contenuto nell'EP \"\".\nIl brano \u00e8 stato una colonna sonora dell'estate 2009"}
{"id": "2576216", "revid": "762947", "url": "https://it.wikipedia.org/wiki?curid=2576216", "title": "Teschio di cristallo", "text": "Un teschio di cristallo \u00e8 una rappresentazione di un teschio umano ricavata da blocchi di cristallo di quarzo trasparente.\nAlcuni di questi manufatti furono dichiarati reperti archeologici mesoamericani precolombiani dai loro pretesi scopritori. Nessuno degli esemplari resi disponibili per studi scientifici \u00e8 stato tuttavia autenticato come di origine precolombiana. I risultati di questi studi dimostrano che erano stati realizzati alla met\u00e0 dell'Ottocento e in periodi successivi, quasi certamente in Europa. Malgrado varie opere di letteratura popolare lascino intendere il contrario, le leggende sui teschi di cristallo non sono presenti nelle mitologie dei popoli mesoamericani o di altri nativi americani.\nDa alcuni appartenenti del movimento New Age sono stati attribuiti ai teschi fenomeni paranormali, come anche in varie opere di fantasia; tra queste rappresentazioni, quella del film del 2008 \"Indiana Jones e il regno del teschio di cristallo\". I teschi di cristallo sono apparsi in serie televisive di fantascienza, romanzi fumetti, e videogiochi. Nuovi teschi ricavati dal cristallo vengono prodotti e venduti regolarmente.\nStoria.\nI primi teschi di cristallo compaiono sulla scena nell'Ottocento. Il British Museum ne possiede uno dal 1897. Anche la Smithsonian Institution ha un teschio, donato ad essa nel 1992. Nessun teschio di cristallo proviene da scavi documentati.\nTra i teschi posseduti da privati, \u00e8 particolarmente famoso il teschio \"Mitchell-Hedges\". Secondo il racconto di Frederick Albert Mitchell-Hedges e della figlia adottiva Anna sarebbe stato trovato negli anni venti del XX secolo in una spedizione a Lubaant\u00fan, nell'Honduras Britannico (attuale Belize). Non vi \u00e8 per\u00f2 traccia della scoperta del teschio nei resoconti della spedizione ed \u00e8 dubbio anche che Anna vi abbia preso parte. Inoltre la ricercatrice Jane Maclaren Walsh ha scoperto che negli anni quaranta Mitchell-Hedges acquist\u00f2 un teschio di cristallo.\nTra i pi\u00f9 noti teschi di cristallo ci sono quelli chiamati \"Max\" e \"Sha Na Ra\". \"Max\", di propriet\u00e0 dei coniugi Parks, sarebbe stato trovato in Guatemala negli anni Venti, ma anche in questo caso non c'\u00e8 alcuna documentazione a sostegno di tale affermazione. \"Sha Na Ra\" sarebbe stato trovato in Messico da Nick Nocerino, personaggio televisivo autodefinitosi \"esperto di teschi di cristallo\". Nocerino non rivel\u00f2 mai l'origine del ritrovamento, giustificandosi con l'attribuire la riservatezza a presunte \"questioni di sicurezza per il personale coinvolto, a causa della situazione politica messicana\". N\u00e9 i teschi, n\u00e9 gli altri oggetti che Nocerino avrebbe rinvenuto, sono mai stati sottoposti ad analisi indipendenti.\nNegli anni ottanta, sull'onda della moda lanciata dalle pubblicazioni su questi manufatti, comparvero numerosi altri teschi, dal Texas a Los Angeles; ad alcuni di questi venivano attribuite origini avventurose o poteri taumaturgici, ma di nessuno di questi si \u00e8 potuta provare l'autenticit\u00e0 (mentre alcuni sono risultati veri e propri tentativi di truffa). Secondo i cultori dei teschi di cristallo, di tali oggetti si parlerebbe nelle tradizioni dei Maya e di altre culture native americane, ma queste asserzioni sono da ascrivere piuttosto ad un folclore degli ultimi decenni applicato retrospettivamente.\nNel 1970 il teschio \"Mitchell-Hedges\" venne affidato al laboratorio della Hewlett-Packard, guidato da Frank Dorland, in quanto centro di eccellenza per la ricerca sui cristalli. I risultati vennero pubblicati in un articolo dal titolo \"history or hokum?\" dove il secondo termine possiamo tradurlo con \"nonsenso\". In esso risulta soltanto che sia stato scolpito in un blocco unico di materiale e ne ha stabilito esclusivamente la tecnica di lavorazione, ritenuta compatibile con un'origine precolombiana del manufatto. L'articolo conclude che si tratti di un bellissimo pezzo artistico, ma che non ci sia modo di datarlo. Non risponde inoltre a verit\u00e0 che \"gli scienziati affermarono alla fine della analisi che il teschio sembrava essere stato scolpito con un moderno laser o con ceselli di precisione\". Da notare che gli impieghi ablativi del laser si sarebbero avuti solo negli anni novanta.\nNel 1996 i teschi del British Museum e della Smithsonian Institution sono stati sottoposti ad analisi presso il British Museum, rivelando segni di lavorazione con strumenti disponibili nell'Europa della seconda met\u00e0 dell'Ottocento. Anche questo elemento suggerisce che si tratti di falsi fabbricati in tale periodo. In quell'occasione erano stati portati anche i teschi \"Max\" e \"Sha Na Ra\" (mentre Anna Mitchell Hedges aveva rifiutato di portare il suo), ma il British Museum, in applicazione della propria norma di non fornire valutazioni su oggetti provenienti da collezioni private, non ha espresso alcun giudizio su di essi.\nIn passato, intorno al teschio inglese si erano catalizzati racconti folcloristici quanto infondati, che suggerivano che il teschio si muovesse all'interno della teca. Anche il fatto che il teschio fosse stato rimosso dall'esposizione aperta al pubblico \u00e8 una leggenda urbana: il teschio \u00e8 oggi esposto all'interno della prima sala dell'ala sinistra, sul lato sinistro della parete dove si apre la porta d'ingresso.\nIn particolare, per l'esemplare esaminato, si \u00e8 riusciti a risalire ad una probabile origine tedesca della lavorazione, mentre la roccia cristallina \u00e8 di origine brasiliana. Ricerche documentali negli scritti relativi alle collezioni del museo, hanno portato a identificare nell'antiquario francese Eug\u00e8ne Boban l'organizzatore di questo traffico di falsi. \nAltri teschi furono analizzati insieme a quello del British, tra cui quelli di Nocerino e quelli americani. Nessuno di questi teschi aveva evidenze che potessero supportare una presunta antichit\u00e0, mentre anzi le probabilit\u00e0 spingevano a pensare ad un'origine molto pi\u00f9 moderna."}
{"id": "2576221", "revid": "2066040", "url": "https://it.wikipedia.org/wiki?curid=2576221", "title": "Club Portugalete", "text": "Il Club Portugalete \u00e8 una societ\u00e0 calcistica con sede a Portugalete, nei Paesi Baschi, in Spagna. \nGioca nella Tercera Divisi\u00f3n RFEF, la quinta serie del campionato spagnolo.\nFondato nel 1909, gioca le partite interne nello stadio \"La Florida\", con capienza di 7.000 posti."}
{"id": "2576227", "revid": "987147", "url": "https://it.wikipedia.org/wiki?curid=2576227", "title": "Vittorio Sermonti", "text": "Biografia.\nVittorio Sermonti nacque a Roma nel 1929, sesto di sette figli, da padre avvocato di origini pisane e da madre palermitana (figlia di Giuseppe Marchesano): da bambino vedeva circolare in casa personaggi come Vittorio Emanuele Orlando (suo padrino di nascita), Luigi Pirandello, Alberto Beneduce, Enrico Cuccia. Suo fratello Giuseppe \u00e8 stato un genetista di fama mondiale. Un altro suo fratello \u00e8 lo storico e politico Rutilio Sermonti, scomparso nel 2015.\nScrittore, saggista, traduttore, regista di radio e tv, giornalista, docente di italiano e latino al liceo \u00abTasso\u00bb di Roma (1965-1967) e di tecnica del verso teatrale all'Accademia Nazionale d'Arte Drammatica (1973-1974), consulente CEE (1985-1988), poeta e lettore di poesia, si \u00e8 sempre occupato dell'energia vocale latente nei testi letterari, ossia del rapporto fra la scrittura e la voce. \nCresciuto nel perimetro di Niccol\u00f2 Gallo con Giorgio Bassani, Cesare Garboli, Antonio Delfini, Pier Paolo Pasolini, Goffredo Parise e molti altri, Sermonti fu promosso per le stampe da Roberto Longhi (\u00e8 stato redattore di \u00abParagone\u00bb). Nel 1963, tardivamente, si laure\u00f2 con lode all'Universit\u00e0 La Sapienza di Roma in Filologia moderna con una tesi su Lorenzo Da Ponte, avendo come relatori Natalino Sapegno e Giovanni Macchia. Nel 1956, per meno di un anno, fu iscritto al PCI. Nel 1956-57 visse a Brema, nel 1967-68 a Praga, dal 1975 al 1979 a Torino, dove diresse il Centro Studi del Teatro Stabile.\nSermonti collabor\u00f2 a diversi giornali: \"L'Unit\u00e0\" tra il 1979 e il 1982, \"Il Mattino\" nel 1985-86, il \"Corriere della Sera\" dal 1992 al 1994). \nNelle sue centoventi regie per la radio (1958-1984), ha lavorato con i pi\u00f9 grandi attori del tempo: da Renzo Ricci a Vittorio Gassman, da Paolo Poli a Carmelo Bene, da Sarah Ferrati a Valeria Moriconi.\nDal primo matrimonio con Samaritana Rattazzi (figlia di Susanna Agnelli) ha avuto tre figli: Maria, Pietro e Anna; ha vissuto dal 1983 alla morte a Roma con Ludovica Ripa di Meana, poetessa, sposata nel 1992.\nCarriera.\nHa pubblicato in volume quattro romanzi (\"La bambina Europa\"; \"Giorni travestiti da giorni\"; \"Novella storica su come Pierrot Badini sparasse le sue ultime cartucce\"; \"Se avessero\"), un libro di racconti praghesi (\"Il tempo fra cane e lupo\", Bompiani 1980), un saggio-epopea sui campionati del mondo di calcio (\"Dov'\u00e8 la vittoria?\", Bompiani 1983); tre volumi danteschi in forma di racconto critico (\"L'Inferno di Dante\", Rizzoli 1988; \"Il Purgatorio di Dante\", 1990; \"Il Paradiso di Dante\", 1993: i primi due con la supervisione di Gianfranco Contini; il terzo con la revisione di Cesare Segre: adattati per l'uso scolastico, B. Mondadori 1996, e riediti tutti con ampie modifiche nel 2001); un libro di versi (\"Ho bevuto e visto il ragno. Cento pezzi facili\", Il Saggiatore, 1999) e nel 2009, sempre per Rizzoli, un volume di saggistica varia e stravagante: \"Il vizio di leggere\". Inoltre, ha pubblicato in rivista (\u00abParagone\u00bb, \u00abPalatina\u00bb, ecc.) o in volumi miscellanei una serie di saggi su Mozart, Lorenzo Da Ponte, Emanuel Schikaneder, Pietro Metastasio, Ettore Petrolini, August Strindberg e altri personaggi.\nPer la radio, ha scritto un gran numero di programmi, fra i quali quattro \u00abInterviste impossibili\u00bb: con Giulio Cesare, Marco Aurelio, Otto von Bismarck, Vittorio Emanuele II (poi in volume, Bompiani 1976-77), oltre alla primissima versione delle \u00abletture\u00bb dantesche (1987-1992, poi ritrasmesse pi\u00f9 volte). \nNel bicentenario leopardiano, ha scritto un libretto d'opera per Giorgio Battistelli (Giacomo mio, salviamoci! Macerata 1998); per il centenario verdiano 14 racconti estratti dalle partiture di 14 opere verdiane (Sempreverdi, Rizzoli 2002: eseguiti da lui stesso come voce recitante con musiche di compositori vari, tra i quali Michele Dall'Ongaro, Fabrizio De Rossi Re e Matteo d'Amico al Forte Spagnolo dell'Aquila, 2001-2002); il libretto di Gesualdo, Considered as a Murderer per Luca Francesconi (Amsterdam, 2004). Nel 2007 ha pubblicato per Rizzoli L'Eneide di Virgilio (traduzione scandita da 24 introduzioni); nella primavera del 2012 ha finito la traduzione delle Metamorfosi di Ovidio. Nel settembre 2012 Giunti editore ha pubblicato e messo in rete la versione definitiva della Commedia di Dante in CD, in eBook e in eVoiceBook.\nNegli anni, ha scritto e curato inoltre la messinscena di tre spettacoli-collages (La religione del profitto, La mossa del cavallo e Amor circulus est bonus, Torino, stagioni 1977-78 e 1978-79). A cavallo del millennio si \u00e8 prodotto in un gran numero di conferenze-spettacolo su temi danteschi (Virgilio al limbo, Mantova 1996; Il Diktat della memoria, Parma, 1996; L'altre stelle nel mezzo, Ginevra 1998; Dante, scienza e conoscenza, Genova 2003; La spiaggia, Il monte, Il giardino, tre serate sulla musica nel Pg, Lugano 2007, Dante per voce sola, Aosta 2011) e virgiliani (L'eroismo al tempo di Virgilio, Gorizia 2007, Enea non era vergine, Parma, 2007, ecc.); ha poi scritto ed eseguito V. D. V., tre momenti della storia d'Italia nella sua lingua, Perugia e Camera dei Deputati, 2011. \nPer il palcoscenico, per l'editoria e/o per la radio-televisione ha molto tradotto: da Plauto (Miles Gloriosus), da Moli\u00e8re (Amphitryon, Misanthrope, Tartuffe, Dom Juan, Malade Imaginaire), da Racine (Athalie), da Jean-Paul Sartre (Les mains sales), da Gotthold Ephraim Lessing (Nathan der Weise), da Friedrich Schiller (Die R\u00e4uber, Don Carlos, Demetrius, la trilogia di Wallenstein), da Frank Wedekind (Musik), da Hugo von Hofmannsthal (Der Unbestechliche), e inoltre ha condotto la versione ritmica di Orph\u00e9e aux Enfers di Offenbach (1978),ecc. Ma ha tradotto anche di poesia (Rainer Maria Rilke, Venanzio Fortunato, Antonio Machado, ecc.), e con Saverio Vertone perfino un ponderoso testo di economia finanziaria (Das Finanzkapital di R. Hilferding, Feltrinelli 1960).\nLetture dantesche e virgiliane.\nNel 1987 la RAI affid\u00f2 a Sermonti la registrazione radiofonica di tutti i cento canti della Commedia di Dante, da lui introdotti con una premessa critica del testo. Per questo sforzo si avvalse della collaborazione del filologo Gianfranco Contini, portando a termine la registrazione nel 1992. Nel 1995 inizi\u00f2 le sue letture pubbliche della Commedia, ampliando le proprie osservazioni critiche, nella basilica di San Francesco a Ravenna, davanti a migliaia di persone; tra il 2000 e il 2002, aggiornando la parte critica, replic\u00f2 ai Mercati di Traiano e al Pantheon di Roma; dal 2003 al 2005 fu a Firenze (Cenacolo di Santa Croce) e a Milano (Santa Maria delle Grazie); nel 2006 a Bologna (Santo Stefano). Le letture continuarono in altre piazze d'Italia e pure in Svizzera, Spagna, Regno Unito, Argentina, Cile, Uruguay, Israele, Turchia. \nNegli autunni del 2006 - a Milano, Santa Maria delle Grazie - e del 2007 - Roma, esedra di Marco Aurelio nei Musei Capitolini - lesse in pubblico la sua nuova traduzione dei dodici libri dell'Eneide (in prosa). Fra l'autunno 2009 e la primavera 2010 ha registrato per intero \u2014 con la regia di Ludovica Ripa di Meana e a loro spese \u2014 la versione definitiva dei cento commenti-racconto e delle cento letture della Commedia di Dante, dei dodici libri dell'Eneide e di 14 \u00abracconti verdiani\u00bb. Nel giugno 2012 ha registrato, con la medesima regia, la sua traduzione delle Metamorfosi di Ovidio.\nAffiliazioni.\n\u00c8 stato membro dell'Accademia nazionale virgiliana di Mantova, membro d'onore della \u00ab Dante Alighieri \u00bb di Parigi, membro dell'Aspen Institute Italia e cittadino onorario di Ravenna e di Palermo."}
{"id": "2576231", "revid": "226458", "url": "https://it.wikipedia.org/wiki?curid=2576231", "title": "Alchilfenoli", "text": "Gli alchilfenoli (abbreviati con AP) sono sostanze chimiche caratterizzate da un gruppo fenolico cui \u00e8 legato uno o pi\u00f9 gruppi alchilici R. Il numero di atomi di carbonio della catena alchilica R e la presenza di doppi o tripli legami pu\u00f2 variare. Gli alchilfenoli esistono sia come composti naturali sia come prodotti artificiali o di sintesi.\nProduzione.\nSi producono a partire dal fenolo e dalle olefine.\nUso.\nGli alchilfenoli pi\u00f9 usati sono quelli sintetici tipo nonilfenoli etossilati (NPE) e gli ottilfenoli etossilati (OPE), utilizzati come agenti tensioattivi, emulsificatori, disperdenti e imbibenti soprattutto in varie applicazioni industriali ma anche nei prodotti di consumo come quelli per uso cosmetico, di tolettatura e parafarmaceutico. Si riscontra inoltre l'uso di derivati come antiossidanti in alcuni tipi di plastica.\nPericolosit\u00e0.\nTossicit\u00e0 sugli animali.\nQueste sostanze sono in genere fisiologicamente molto attive. Alcuni composti sono riconosciuti come la causa di dermatiti ed allergie, per altri si stanno raccogliendo ancora i dati medici in seguito alla prolungata esposizione.\nPericolosit\u00e0 per l'ambiente.\nGli alchilfenoli sono persistenti, bioaccumulabili e tossici per gli organismi acquatici."}
{"id": "2576235", "revid": "26788764", "url": "https://it.wikipedia.org/wiki?curid=2576235", "title": "Agusta AB-212", "text": ""}
{"id": "2576236", "revid": "149485", "url": "https://it.wikipedia.org/wiki?curid=2576236", "title": "Peterborough Pirates", "text": "I Peterborough Pirates erano una squadra britannica di hockey su ghiaccio, fondata a Peterborough nel 1982; nacque come formazione semi-professionistica del allora nuovo Peterborough Ice Hockey Club.\nMilitarono nella British National League e il loro logo ricalcava quello dei Philadelphia Flyers della National Hockey League.\nUn famoso giocatore dei Pirates \u00e8 stato l'ex-NHL Garry Unger. Nella stagione 1986/87 sgioc\u00f2 30 partite con 95 goal e 143 assist. Nel 1987/88 invece 32 incontri con 37 goal e 44 assist.\nAltri giocatori importanti che abbiano militato nei Pirates sono stati l'ex difensore dei Washington Capitals Jim McTaggart, Michael Dark, Jere Gillis, Randy Smith e Cam Plante.\nAllenatori celebri sono stati l'ex-NHL Rocky Saganiuk, che li condusse alla finale di campionato nel 1991, quando alla Wembley Arena persero contro i Durham Wasps dopo aver sconfitto i Cardiff Devils in semifinale. Nella loro stagione conclusiva (2001-02) la squadra era guidata da Glenn Mulvenna, che da giocatore aveva militato nei Pittsburgh Penguins e nei Philadelphia Flyers.\nI Pirates fallirono nell'aprile 2002, quando i proprietari fondarono una nuova squadra, i Peterborough Phantoms, che giocano nella English Premier Ice Hockey League."}
{"id": "2576237", "revid": "1714743", "url": "https://it.wikipedia.org/wiki?curid=2576237", "title": "Giovanna di Borgogna (1293-1349)", "text": "Origine.\nSecondo la \"Histoire des ducs de Bourgogne de la race cap\u00e9tienne, vol. VI\", Giovanna era la figlia femmina quartogenita del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).Roberto II di Borgogna, come ci viene confermato nel testamento del padre del 1272, era il figlio quintogenito ed anche ultimogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nBiografia.\nSuo padre, Roberto II fu incaricato di importanti missioni dai re di Francia, Filippo III l'Ardito e Filippo il Bello. Da quest'ultimo fu nominato gran ciambellano di Francia.Nel 1297, Filippo il Bello lo scelse per una delicata missione a Roma, per cui Roberto fece testamento, nominando suo successore il figlio, Ugo e affidando la reggenza alla moglie, Agnese di Francia, sinch\u00e9 Ugo non avesse raggiunto la maggior et\u00e0, citando inoltre Giovanna, quale figlia terzogenita, tra i figli ancora in vita.\nDopo che, nel 1305, si era ammalato, suo padre, Roberto II mor\u00ec il 21 marzo 1306 lasciando erede il figlio Ugo, sotto la tutela della madre, Agnese di Francia.\nGiovanna, secondo la \"Histoire g\u00e9n\u00e9alogique des ducs de Bourgogne de la maison de France\", fu fidanzata al principe di Taranto, Filippo I d'Angi\u00f2, figlio del re di Napoli Carlo II e di Maria d'Ungheria, dopo che, nel 1309, Filippo I d'Angi\u00f2, aveva ripudiato la sua prima moglie, Tamara Angela Comnena Ducena; al matrimonio non si arriv\u00f2, poich\u00e9 Filippo I d'Angi\u00f2, luglio del 1313, spos\u00f2 Caterina II di Valois-Courtenay, Imperatrice latina titolare, che era stata promessa in sposa al fratello di Giovanna, Ugo V di Borgogna; Giovanna come indennizzo ricevette le terre materne della sposa, il Courtenay, e altre sue propriet\u00e0 sul continente, mentre Ugo V fu fidanzato a Giovanna, erede della contea di Borgogna; secondo la \"Histoire des ducs de Bourgogne de la race cap\u00e9tienne, vol. VI\", in quello stesso mese di luglio del 1313, Giovanna spos\u00f2 il fratellastro di Caterina, Filippo di Valois (1293 \u2013 1350), figlio primogenito di Carlo di Valois e di Margherita d'Angi\u00f2, contessa di Valois.\nGiovanna, nel 1325, alla morte del suocero, Carlo di Valois, divenne contessa consorte d'Angi\u00f2, del Maine e di Valois.\nNel 1328, il re di Francia, Carlo IV il Bello, cugino di suo marito, Filippo di Valois, mor\u00ec, senza eredi maschi, mentre la moglie, Giovanna d'\u00c9vreux, incinta per la terza volta, avrebbe dovuto partorire dopo poche settimane. Filippo di Valois fu nominato reggente, a scapito del parente maschio pi\u00f9 prossimo, il re d'Inghilterra Edoardo III, figlio di Isabella di Francia, sorella di Carlo IV e quindi nipote del re Filippo IV di Francia, mentre Filippo di Valois era figlio di un fratello di Filippo IV di Francia (Edoardo III d'Inghilterra aveva rivendicato i suoi diritti, ma i baroni francesi avevano preferito il Valois ad un re straniero).&lt;br&gt;La regina Giovanna d'\u00c9vreux, il 1\u00ba aprile 1328, mise al mondo un'altra femmina, Bianca, ed il reggente, di fatto, divent\u00f2 re di Francia con il nome di Filippo VI e, su conforme parere dei giuristi, un'assemblea di nobili, simile a quella che un tempo aveva eletto Ugo Capeto, approv\u00f2 la successione, in conformit\u00e0 alla legge salica, secondo cui la successione spettava solo agli eredi maschi. Filippo VI dovette riconoscere a Giovanna, figlia primogenita di Luigi X l'Attaccabrighe, i suoi diritti sulla corona di Navarra (Giovanna, in cambio, dovette rinunciare ai suoi diritti sulla corona di Francia e cedere le contee di Champagne e di Brie al dominio reale francese e come compensazione accett\u00f2 le contee di Angoul\u00eame e di Mortain), mentre anche Edoardo III riconobbe Filippo VI re di Francia.\nGiovanna, divenuta regina di Francia, definita \"virile regina\", fu ispiratrice della politica del marito e, nel corso della guerra dei cento anni, fu reggente del regno, dato che il marito Filippo VI, impegnato spesso altrove in battaglia e succube della moglie, le aveva conferito pieni poteri per i suoi periodi di assenza. Questa funzione le procur\u00f2 una cattiva reputazione, accentuata dalla sua deformit\u00e0 (era zoppa), che a quei tempi era interpretata da alcuni come il segno di un maleficio.\n\u00c8 probabile che la morte di Giovanna sia dovuta al contagio subito a causa dell'epidemia di peste nera che affliggeva il paese dal 1347; comunque mor\u00ec il 12 dicembre 1349, sia secondo gli \"Obituaires de Sens Tome I.2, Abbaye de Maubuisson\", che gli \"Obituaires de Sens Tome I.2, Sainte-Chapelle\" (non consultati).&lt;br&gt;Il marito Filippo VI si rispos\u00f2, circa un mese dopo, in seconde nozze, con Bianca di Navarra.\nFigli.\nDa Filippo VI Giovanna ebbe 9 figli:"}
{"id": "2576240", "revid": "116799688", "url": "https://it.wikipedia.org/wiki?curid=2576240", "title": "Per amor del cielo", "text": "Per amor del cielo \u00e8 un album del cantautore Bobo Rondelli, prodotto artisticamente da Filippo Gatti, registrato e mixato da Francesco Gatti all' Ortostudio (Montorgiali - Scansano), prodotto da Live Global nel 2009.\nIn questo disco Bobo Rondelli \u00e8 in vesti cantautorali sommesse e malinconiche. Quest'album ha concorso come finalista nella categoria \"Album dell'anno di cantautori non esordienti\" all'edizione 2009 del Premio Tenco."}
{"id": "2576242", "revid": "424533", "url": "https://it.wikipedia.org/wiki?curid=2576242", "title": "Chiesa di Sant'Antonio (Macchie)", "text": ""}
{"id": "2576247", "revid": "367445", "url": "https://it.wikipedia.org/wiki?curid=2576247", "title": "Casavatore", "text": "Casavatore (\"Casavat\u00f3re\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\n\u00c8 il primo comune italiano per densit\u00e0 abitativa e per suolo consumato, con il 90,9% del suolo urbanizzato.\nStoria.\nIl territorio di Casavatore \u00e8 stato popolato sin dall'epoca romana e faceva parte del territorio dell'antica citt\u00e0 di Atella. Prove della presenza romana nel territorio sono la centuriazione dei Gracchi (\"Ager Campanus I, circa 133 a.C.\") e la centuriazione di epoca augustea (\"Acerrae-Atella I\"). A ulteriore conferma si indica il ritrovamento nel 1975 di un gruppo di tombe romane durante la costruzione di un plesso scolastico, e il recupero da parte della Guardia di Finanza, nel 1963, di oggetti di epoca romana (\"dogli o dolii\") durante un tentativo di trafugamento.\n\u00c8 durante il medioevo che il centro contadino di Casavatore acquisisce il proprio nome e la propria identit\u00e0; nel 1308 infatti \u00e8 citato esplicitamente il nome \"Casavatore\" (\"Presbiter Angelus de Casavatore pro beneficiis suis tar. I.\"). Altri riferimenti che sembrano rimandare a Casavatore risalgono al 1190 (\"terre site in loco Casavito prope Neapolis\") e al 1298 (\"sita ad Salvatorem\"); queste due fonti inoltre danno lo spunto anche per capire l'etimologia stessa di Casavatore; la prima, infatti, farebbe pensare a una derivazione etimologica da \u2018Casa Vittore\u2019.\nLa seconda citazione spinge verso l'ipotesi filologicamente pi\u00f9 corretta: la dedica della chiesa parrocchiale a S. Giovanni Battista, battezzatore e quindi salvatore di anime, avrebbe dato il nome al casale; Casa baptizatoris oppure, meglio, Casa ad Salvatorem da cui il nome attuale, dal quale sarebbe tratta la 'terra \"sita ad Salvatorem\". Se ipotizziamo quindi che la dizione popolare originaria fosse Casa ad Salvatorem, da questa \u00e8 facile ipotizzare il passaggio a 'Casa Salvatore' e infine a Casavatore' per la caduta della doppia sillaba \"sa\", per eufonia, e della \"l\". C'\u00e8 da notare, tuttavia, che Lorenzo Giustiniani riferisce che l'antico nome di Casavatore fosse \"Casabuttore\".\nNel 1678 furono messi in vendita alcuni casali del contado napoletano, tra cui Casavatore; i locali, tuttavia, pagarono un riscatto di 2.000 ducati per non essere infeudati. Ventuno anni dopo, nel 1699, gli abitanti di Casavatore commissionarono a Giacomo Colombo, artista rinomato del Sud Italia, una statua lignea dedicata al loro santo protettore.\nDurante le conquiste napoleoniche e il successivo regno di Gioacchino Murat, Casavatore fu unito al comune di Casoria, di cui rimase una frazione fino alla fine della seconda guerra mondiale. Il 30 luglio 1946, con decreto legislativo luogotenenziale n. 28 del 28 giugno 1946 del Presidente del Consiglio dei ministri dell'epoca, Alcide De Gasperi, il comune ricevette l'autonomia, affrancandosi da Casoria.\nA met\u00e0 degli anni '50 il comune era ancora prevalentemente a sussistenza agricola e composto da poderi, ma negli anni del Boom economico cambi\u00f2 il suo aspetto diventando parte del famoso triangolo industriale del nord napoletano insieme con i comuni di Arzano e Casoria, favorendo nel contempo l'urbanizzazione del territorio, compreso il quartiere denominato Parco delle Acacie oggi conurbato totalmente al quartiere napoletano di Secondigliano.\nNegli anni, a seguito del declino economico nel mezzogiorno, la presenza industriale si \u00e8 ridimensionata in favore di un'economia terziaria, in particolare commerciale e il comune \u00e8 diventato, anche grazie alle modeste dimensioni, una zona sostanzialmente residenziale.\nCasavatore ha visto crescere negli anni la presenza delle attivit\u00e0 criminali camorristiche ed \u00e8 stata anch'essa coinvolta nella triste e cruenta faida di Scampia.\nNella serie TV \"Gomorra\" (2014) si fa riferimento al comune di Casavatore, ma in realt\u00e0 le scene furono girate a Baia Verde di Castelvolturno.\nSimboli.\nLo stemma del Comune di Casavatore \u00e8 stato concesso con decreto del presidente della Repubblica del 20 giugno 1984.\nL'agnello pasquale \u00e8 il simbolo del patrono san Giovanni Battista.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Casavatore erano 167, corrispondenti al 0,8% della popolazione. Le nazionalit\u00e0 maggiormente rappresentate erano:\nInfrastrutture e trasporti.\nCasavatore \u00e8 servita dalle autolinee pubbliche gestite dalla CTP.\nFra il 1881 e il 1957 la localit\u00e0 era servita da una stazione della tranvia tranvia Napoli-Caivano, gestita dalla Soci\u00e9t\u00e9 Anonyme des Tramways Provinciaux (SATP).\n\u00c8 in progettazione da parte della regione Campania la realizzazione di una linea ferroviaria di collegamento tra Napoli e Afragola con stazioni previste anche nel territorio di pertinenza del comune di Casavatore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S. Casavatore 1963 che milita nel girone A campano di 1\u00aa Categoria; il suo risultato pi\u00f9 prestigioso \u00e8 stato il campionato dell'Eccellenza. \u00c8 nata nel 1963.\nBasket.\nLa principale squadra di basket \u00e8 il vbf Casavatore che milita nel campionato regionale promozione; i suoi risultati pi\u00f9 prestigiosi sono numerevoli partecipazioni al campionato di serie c2 nazionale,disputando anche i playoff per la promozione in serie c1."}
{"id": "2576248", "revid": "111570203", "url": "https://it.wikipedia.org/wiki?curid=2576248", "title": "Ester Botta", "text": "Biografia.\nDopo aver recitato in teatro, nel 2006 debutta in televisione, interpretando il ruolo dell'agente \"Laura Rotunno\" ne \"La squadra\" su Rai 3, mantenendo lo stesso ruolo nel 2007.\nA luglio del 2009 entra come guest star nel cast di \"Un posto al sole\", interpretando il ruolo dell'organizzatrice di matrimoni \"Elisa Marotta\". Nello stesso anno recita, accanto ad Alessio Boni, nella miniserie tv \"Puccini\", in onda su Rai Uno. Nel 2010, interpreta il ruolo di Lucia, la cameriera, in Filumena Marturano, la commedia di Eduardo De Filippo, andata in onda su Rai Uno il trenta novembre con Massimo Ranieri e Mariangela Melato. Nel 2011 interpreta Carmela, la sorella pazza del portiere, in Questi fantasmi, altra commedia di Eduardo De Filippo, andata in onda su sempre sulle reti Rai, ancora al fianco di Massimo Ranieri (che cura anche la regia dell'adattamento per la tv). "}
{"id": "2576251", "revid": "1543377", "url": "https://it.wikipedia.org/wiki?curid=2576251", "title": "Ertso-Tianeti", "text": "Ertso-Tianeti (georgiano: \u10d4\u10e0\u10ec\u10dd-\u10d7\u10d8\u10d0\u10dc\u10d4\u10d7\u10d8; nome composto da Ertso, \u10d4\u10e0\u10ec\u10dd, e Tianeti, \u10d7\u10d8\u10d0\u10dc\u10d4\u10d7\u10d8) \u00e8 una piccola regione storico-geografica situata nella Georgia orientale, lungo la valle del corso superiore del fiume Iori in ci\u00f2 che adesso \u00e8 il distretto di Tianeti nella regione di Mtskheta-Mtianeti.\nErtso-Tianeti \u00e8 situata nella zona pedemontana meridionale della catena del Caucaso Maggiore. I suoi confini storici sono: Pshavi a nord, Kakheti a sud e ad est, e l'Aragvi a ovest. Ertso-Tianeti viene per la prima volta menzionata nei resoconti dell'XI secolo relativi alla storia dei primi anni del decennio che va dal 330 al 340 riguardo alla conversione della Georgia (Iberia) al Cristianesimo. Nel 1614, la regione fu virtualmente spopolata a causa dell'invasione persiana del regno di Kakheti di cui Ertso-Tianeti faceva parte. I villaggi sgomberati furono successivamente ripopolati da migranti provenienti dai vicini distretti montani della Georgia."}
{"id": "2576259", "revid": "547034", "url": "https://it.wikipedia.org/wiki?curid=2576259", "title": "Samyang Optics", "text": "Samyang Optics Co., Ltd. \u00e8 un produttore di ottiche ed accessori per fotografia, cinema e TV con sede a Masan (Corea del Sud), fondato nel 1972. Nel 2004 si \u00e8 fuso con la giapponese Seikou, produttrice di lenti per CCTV.\nLe sue ottiche sono diffuse oltre che col marchio \"Samyang - made in Korea\", anche sotto diversi brand commerciali di importatori o distributori (es. Vivitar, Polar, Bell &amp; Howell, Opteka, Rokinon, Sears ecc.).\nSamyang produce obiettivi con attacco Nikon, Canon, Sony-Minolta, Fujifilm, Pentax e micro 4/3 oltre ad un vasto assortimento con innesto T-Mount, da utilizzare con anelli adattatori.\nIl catalogo offre una vasta gamma di focali, dai 7,5 ai 500 mm, spaziando dai fish eye ai grandangolari, ai medio tele, ai teleobiettivi sia a lenti che catadiottrici, per finire con un tele zoom (650 - 1300mm) e un 24mm decentrabile.\nCon innesto Nikon F-Mount e Pentax K-mount produce obiettivi con chip e contatti elettronici, per utilizzare gli automatismi espositivi e per registrare i dati di scatto (diaframma, focale, etc) sui metadati EXIF dei file.\nLe ottiche in catalogo sono principalmente con messa a fuoco manuale, sebbene negli ultimi anni stiano realizzando obiettivi con autofocus per mirrorless. "}
{"id": "2576260", "revid": "163662", "url": "https://it.wikipedia.org/wiki?curid=2576260", "title": "Geografia della Francia", "text": "La Francia \u00e8 il terzo Paese pi\u00f9 esteso dell'Europa occidentale, con una superficie di , ed \u00e8 il secondo paese pi\u00f9 popolato con abitanti (stime 2014) per una densit\u00e0 di . Il paese si estende per da nord a sud e da est a ovest (maggiore distanza nella sua parte continentale nord-sud: Bray-Dunes - Cerb\u00e8re).\nLe coordinate approssimative del territorio metropolitano (quello sul continente europeo) sono . .\nGrandi regioni naturali.\nLa Francia metropolitana comprende schematicamente:\nLa Francia \u00e8 ancora presente in altri continenti con dipendenze dai diversi statuti amministrativi:\nLa capitale della Francia \u00e8 Parigi.\nAltre citt\u00e0:\nDiversi abitanti.\nGruppi etnici: \nI fiumi della Francia.\nI fiumi principali: \nLaghi.\nI laghi principali: \nIsole.\nLe isole principali della Francia sono: \nLingue.\nLe lingue che si parlano in Francia sono: "}
{"id": "2576262", "revid": "436907", "url": "https://it.wikipedia.org/wiki?curid=2576262", "title": "Anni amari", "text": "Anni amari \u00e8 un singolo del rapper italiano J-Ax, pubblicato il 12 settembre 2009 come secondo estratto dal terzo album in studio \"Deca Dance\".\nDescrizione.\nNona traccia dell'album, il brano \u00e8 frutto di una collaborazione con Pino Daniele, il quale canta il ritornello; esso \u00e8 lo stesso del brano \"Voglio di pi\u00f9\", dall'album di Daniele \"Nero a met\u00e0\".\nIl testo parla delle difficolt\u00e0 nella vita di un cantante che, come dice il testo, \u00abho scadenze tasse e responsabilit\u00e0\u00bb; inoltre il protagonista si confronta pi\u00f9 volte col padre, dicendo che \u00abquel coraggio non l'avrei/Dopo due anni andrei al lavoro col cannone e sparerei\u00bb.\nMTV Day 2009.\nPino Daniele \u00e8 stato ospite di J-Ax, assieme a Gu\u00e9 Pequeno, Grido e Marracash. Ha suonato la chitarra elettrica in tutti i brani, oltre a suonare il brano in questione, presentato lo stesso giorno.\nVideo musicale.\nNel video, diretto da Gaetano Morbioli, si alternano varie sequenze. Esso si apre con J-Ax e l'Accademia delle Teste Dure in procinto di registrare un video, ma DJ Zak con atteggiamenti spavaldi causa la lite fra i membri del gruppo; in seguito si vede J-Ax nella sua stanza, da cui esce la moglie, cantare, continuando a farlo andando in salotto. Sul monitor viene mostrato un filmato in cui canta Daniele. In seguito si vede la band di J-Ax scendere da un pulmino, con DJ Zak sempre spavaldo, si pu\u00f2 infatti notare una tensione fra i membri, per salire sul palco per cantare. Il video si sposta su un altro palco, su cui compare anche Pino Daniele, dove DJ Zak d\u00e0 fastidio agli altri membri dell'Accademia delle Teste Dure, spingendo Space One e Guido Style ecc., il video si conclude con J-Ax che si siede sul divano di casa sua accanto alla moglie."}
{"id": "2576265", "revid": "426473", "url": "https://it.wikipedia.org/wiki?curid=2576265", "title": "Cannabinoli", "text": ""}
{"id": "2576268", "revid": "2033069", "url": "https://it.wikipedia.org/wiki?curid=2576268", "title": "The Beautiful Life", "text": "The Beautiful Life (conosciuta anche come \"The Beautiful Life: TBL\") \u00e8 una serie televisiva statunitense in onda su The CW a partire dal 16 settembre 2009. La serie gira attorno a un gruppo di modelle e modelli che vivono a New York. Mike Kelley ha lavorato come showrunner della serie, sulla base della sceneggiatura di un'ex modella e Ashton Kutcher \u00e8 stato il produttore esecutivo.\nPer la prima stagione l'emittente televisiva della serie la The CW aveva ordinato 13 episodi, ma la serie \u00e8 stata cancellata dopo messa in onda dei primi due episodi. Sui 13 episodi previsti solo 6 sono stati effettivamente realizzati, la cancellazione della serie \u00e8 avvenuta durante le riprese del settimo episodio. I primi cinque episodi della serie, sponsorizzati da HP, sono successivamente stati pubblicati su un canale ufficiale di YouTube tra il 15 e il 18 dicembre 2009.\nTrama.\nRaina Marinelli \u00e8 una bellissima e giovane modella con un passato segreto, Chris Andrews \u00e8 un attraente ragazzo di campagna dell'Iowa. Quando Raina lascia il segno durante una sfilata che presenta la nuova linea dello stilista Zac Posen, toglie i riflettori dalla sua amica Sonja, che \u00e8 stata lontana dagli Stati Uniti per motivi misteriosi e che adesso cerca di recuperare la sua notoriet\u00e0 come supermodella.\nMentre Raina e Sonja sono in prima linea nel mondo della moda, Chris sta appena iniziando a prendervi parte, dato che \u00e8 stato appena scoperto dall'agente Simon Lockridge della Covet Modeling Agency, di propriet\u00e0 dell'ex-supermodella Claudia Foster: al suo primo servizio fotografico, la scarsa esperienza di Chris mette quasi in pericolo l'inizio della sua carriera, ma Raina arriva in suo soccorso e lo fa rilassare mostrandogli come lavorare.\nRaina porta poi Chris al grande appartamento dove vive con altri giovani in cerca di successo, come Marissa Delfina, Egan, Issac e Cole. Ad una festa esclusiva, Chris rimane colpito dalla generosit\u00e0 di Raina, che si assicura che l'amica Sonja ottenga un lavoro per far risorgere la sua carriera. Ma dopo una terribile scena con Simon, Chris si chiede se riuscir\u00e0 a sopravvivere nel mondo degli eccessi e della fama volatile."}
{"id": "2576269", "revid": "131358", "url": "https://it.wikipedia.org/wiki?curid=2576269", "title": "Apostol Aleksandrov Popov", "text": ""}
{"id": "2576270", "revid": "599013", "url": "https://it.wikipedia.org/wiki?curid=2576270", "title": "Douglas Arnott", "text": "Carriera.\nClub.\nArnott trascorse tutta la sua carriera nel , dal 1986 al 1998. Con la sua squadra vince, nel 1991 una Scottish Cup."}
{"id": "2576272", "revid": "1543377", "url": "https://it.wikipedia.org/wiki?curid=2576272", "title": "Matteo Gentili", "text": "Carriera.\nClub.\nCresciuto nel Centrolido National, societ\u00e0 di Viareggio, milita dai 12 anni al Margine Coperta, vivaio atalantino in provincia di Pistoia. Nel 2004 si trasferisce all'.\nNella stagione 2006-2007 entra a far parte della Primavera e, nel finale di stagione, viene convocato in panchina per la prima volta in Serie A da mister Stefano Colantuono. Nel campionato Primavera raggiunge la semifinale scudetto.\nNella stagione 2007-2008 diventa Capitano della Primavera e viene aggregato alla prima squadra da Luigi Delneri. Nel Torneo di Viareggio l'Atalanta viene eliminata dall'Inter in semifinale, Gentili segna il gol bergamasco ma i milanesi vincono 2-1 con un rigore realizzato nei minuti di recupero da Mario Balotelli. Al termine della stagione raggiunge la finale di Coppa Italia Primavera, vinta dalla Sampdoria ai rigori.\nNella stagione 2008-2009 si trasferisce al , societ\u00e0 di Prima Divisione con la formula del prestito. Con la squadra lombarda disputa solo la gara del Primo turno della Coppa Italia contro il Foligno poi, all'inizio di settembre, \u00e8 costretto a un lungo stop per una frattura al malleolo.\nNella stagione 2009-2010 si trasferisce al , societ\u00e0 di Prima Divisione, con la formula del prestito. Fa il suo esordio assoluto in campionato il 30 agosto nel derby contro il . Alla fine della stagione conquista la promozione in Serie B con 16 presenze di cui una nei play-off contro il Benevento, partita durante la quale subisce l'ennesimo infortunio che lo allontaner\u00e0 dal campo fino ad autunno..\nNella stagione 2010/2011 fa rientro a Bergamo dove prosegue la riabilitazione.\nTorna a calcare il campo da gioco il 27 ottobre 2010 nella partita di Coppa Italia contro il . Esordisce in Serie B il 29 maggio 2011 nella partita pareggiata contro il che sancisce il primato in classifica della squadra orobica. L'Atalanta \u00e8 promossa in Serie A.\nNella stagione 2011-2012 si trasferisce allo , squadra militante in Prima Divisione, in compropriet\u00e0. Durante un allenamento nel raduno estivo della squadra spezzina, il giocatore rimane gravemente infortunato; gli accertamenti di rito evidenziano una frattura spiroide terzo distale perone destro con diastasi del mortaio. Il giocatore sar\u00e0 sottoposto ad un nuovo intervento chirurgico.\nSegna il suo primo gol da professionista con la maglia dello Spezia il 25 febbraio 2012, contro la Virtus Lanciano, siglando il definitivo 1-0 per i bianconeri. Alla fine della stagione vince la Coppa Italia Lega Pro, la Supercoppa di Lega Pro ed il campionato di Prima Divisione conquistando la promozione diretta in Serie B.\nNella stagione 2012-2013 la met\u00e0 del cartellino appartenente allo Spezia viene riacquistata dall'Atalanta, che poi lo cede in prestito con diritto di riscatto della compropriet\u00e0 al , con la cui maglia Gentili esordisce il 30 ottobre 2012 e segna il primo goal in Serie B il 10 novembre 2012. Il 17 novembre 2012 va ancora a segno nella partita vinta per 2-1 contro il Novara. Chiude la stagione con 3 reti in 11 presenze e, in seguito alla retrocessione in Lega Pro della squadra, non viene riscattato facendo cos\u00ec ritorno all'Atalanta per fine prestito.\nNella stagione 2013/2014 si trasferisce in compropriet\u00e0 alla . Esordisce in campionato il 16 novembre 2013, nella partita casalinga contro il Palermo. Il successivo 3 dicembre segna il suo primo gol con la maglia amaranto, nella partita del quarto turno di Coppa Italia persa per 4-1 sul campo del Chievo. Trovando poco spazio nel girone di andata, nel calciomercato invernale preferisce scendere di categoria facendo ritorno a Vicenza in compartecipazione.\nNella stagione 2014-2015 torna in Serie B con il Vicenza.\nNella stagione 2015-16, a seguito di un problema al ginocchio viene convocato con la squadra solo due volte tanto che, il 23 dicembre 2015, si procede con la rescissione consensuale del contratto con il club biancorosso.\nNella stagione 2016-2017, dopo essere rimasto senza squadra per oltre un anno, recupera a pieno dall'infortunio e il 14 febbraio 2017 viene tesserato dalla , militante in Lega Pro., collezionando 11 presenze su 12 partite e realizzando 2 goal, tra cui il goal-salvezza nella sfida playout contro la Lupa Roma.\nIl 27 ottobre firma con il Real Forte dei Marmi-Querceta, formazione militante in Serie D, con cui disputa un ottimo girone di andata. Il 17 aprile 2018 lascia la squadra toscana per partecipare alla quindicesima edizione del \"Grande Fratello\", classificandosi al terzo posto.\nIl 24 gennaio 2019 firma con la FC Pecciolese 1936, squadra militante in Promozione con la quale disputa sei delle sette partite rimanenti (realizzando tre goal) e vince il campionato e la Supercoppa di categoria, conquistando la promozione al campionato di Eccellenza. Il 21 giugno 2019 firma con il , in Serie D.\nNazionale.\n\u00c8 stato convocato in tutte le selezioni giovanili azzurre.\nEsordisce con la nazionale Under-17 nel 2005.\nNei successivi quattro anni gioca rispettivamente con l'Under-18, l'Under-19 e l'Under-20.\nNel 2008 prende parte al Campionato europeo Under-19, giocando l'intera competizione da titolare fino alla finalissima persa 3-1 contro la Germania e durante la quale verr\u00e0 espulso nella ripresa per doppia ammonizione. Si aggiudica la medaglia d'argento.\nViene convocato per la prima volta in Nazionale Under-21 dal c.t. Pierluigi Casiraghi per l'amichevole Russia-Italia (3-2) del 12 agosto 2009, nella quale non viene impiegato. Confermato tra i convocati anche per le gare di qualificazione all'Europeo Under-21 contro Galles e Lussemburgo del 4 e 8 settembre, dove per\u00f2 non viene impiegato.\nNell'autunno dello stesso anno partecipa al Mondiale Under-20, svolto in Egitto. Titolare in quattro delle cinque gare disputate dagli \"azzurrini\", salta l'ottavo di finale contro la Spagna per infortunio. Rientra nel quarto di finale perso 3-2 ai tempi supplementari contro l'Ungheria.\nStatistiche.\nPresenze e reti nei club.\n\"Statistiche aggiornate al 28 dicembre 2019.\""}
{"id": "2576274", "revid": "729019", "url": "https://it.wikipedia.org/wiki?curid=2576274", "title": "Pla\u00e7a de Catalunya (metropolitana di Barcellona)", "text": "La stazione di Pla\u00e7a de Catalunya \u00e8 un nodo intermodale del sistema di trasporti di Barcellona, situata sotto l'omonima piazza di Barcellona. \u00c8 il capolinea di tutte le linee FGC che fanno parte del Metro del Vall\u00e8s, nonch\u00e9 stazione di interscambio con le linee L1, L3, L6 e L7 della metropolitana cittadina e con le linee 1, 3, 4 e 7 delle Cercan\u00edas di Barcellona gestite da Renfe Operadora. Passa da questa stazione anche una linea di media percorrenza, la Ca-4b. In superficie passa un gran numero di autobus della rete di trasporti urbana. La stazione occupa praticamente tutto il sottosuolo della piazza ed \u00e8 dotata di zone commerciali.\nStoria.\nDal 1863, con l'abbattimento delle mura della citt\u00e0 antica, fu creata in superficie la stazione del \"Ferrocarril de Gracia\" che univa la citt\u00e0 con Gracia, San Gervasio e Sarri\u00e0, che allora erano municipi autonomi. Questa linea costitu\u00ec l'inizio della Ferrocarrils de la Generalitat de Catalunya (FGC).\nNel 1924 vi fu l'apertura delle banchine della linea 3 della metropolitana, nel 1926 quelle della linea 1. Nel 1928 fu temporaneamente chiusa per la costruzione del tunnel della RENFE tra questa stazione e la stazione di Arc de Triomf.\nNel 1929 fu eseguito l'interramento della linea di FGC sotto il Carred de Balmes con l'inaugurazione del terminal sotterraneo del Metro del Vall\u00e9s.\nTra il 1971 e il 1972, con l'interramento delle linee di Renfe e la costruzione del tunnel che collega questa stazione con quella di Sants, furono sistemati i binari delle Cercanias paralleli a quelli della stazione della L1; sono restati cos\u00ec quattro binari, i due laterali con le rispettive banchine appartengono alla metropolitana e i due centrali con le rispettive banchine al servizio di Cercanias. Poco dopo questa sistemazione dei binari la stazione divenne un nodo intermodale metropolitana-Cercanias-treno-autobus."}
{"id": "2576277", "revid": "465169", "url": "https://it.wikipedia.org/wiki?curid=2576277", "title": "Shoot to Thrill", "text": "Shoot to Thrill \u00e8 un brano della rock band australiana AC/DC, contenuto nel loro album di maggior successo, \"Back in Black\". \u00c8 stato pubblicato come singolo nel 2011, avente come B-side una versione live del brano \"War Machine\", a sua volta gi\u00f2 pubblicato nell'album \"Black Ice\" del 2008.\nIl brano \u00e8 stato scelto come colonna sonora al film del 2010 \"Iron Man 2\" ed \u00e8 la colonna sonora principale del trailer del film sopracitato. \u00c8 stata inoltre inserita nel film \"Hazzard\" del 2005, film ispirato alla celebre serie televisiva \"Dukes of Hazzard\".\nIl brano \u00e8 stato anche la theme song di Wrestlemania 25."}
{"id": "2576280", "revid": "254059", "url": "https://it.wikipedia.org/wiki?curid=2576280", "title": "Serva", "text": "Il Serva (in veneto: Severa) \u00e8 un corso d'acqua del Veneto.\nNasce in comune di Quinto di Treviso. Scorre tra il Bigonzo e il Zermanson attraversando Preganziol e Casale sul Sile dove poi si getta nel Sile.\nFa parte del comprensorio del consorzio di bonifica Acque Risorgive, ma i primi 5,82\u00a0km sono gestiti dal consorzio di bonifica Piave.\nL'idronomio, anticamente \"Serua\" e \"Serra\", avrebbe una radice prelatina \"ser\"- o \"sar\"- indicante un corso d'acqua. Dal rio traeva il nome anche un insediamento, uno degli antichi comuni di Casale, che avrebbe per\u00f2 origini medievali."}
{"id": "2576281", "revid": "1543377", "url": "https://it.wikipedia.org/wiki?curid=2576281", "title": "Asino catalano", "text": "L'asino catalano (\"Equus asinus var. catalana\"; cat., \"\"ruc catal\u00e0\"; sp., \"burro catal\u00e1n\"\") \u00e8 una razza di asino (\"Equus asinus\") originaria della Catalogna. Tra le pi\u00f9 grandi razze asinine del mondo, \u00e8 divenuto da qualche anno un vero e proprio simbolo dell'identit\u00e0 catalana.\nCaratteristiche.\nL'asino catalano presenta un manto nero o baio scuro, con il muso, il contorno degli occhi e il ventre grigi chiari e con sfumature rossastre alle orecchie e sul dorso.\nTra le razze asinine pi\u00f9 grandi, la sua altezza media varia dagli 1,35 agli 1,64 metri, per un peso variabile dai 350 a 450 chilogrammi. Possiede una testa grande, un collo muscoloso ed ampie orecchie, lunghe da 38 a 42 centimetri.\nLe femmine divengono fertili da 3 anni di et\u00e0 e possono partorire un solo puledro alla volta, dopo una gestazione di 12 mesi.\nL'asino catalano ha una forma longilinea e una grande mole, che gli conferiscono notevole forza; possiede, inoltre, un carattere placido e mansueto.\nStoria.\nDiscendente da quello somalo, l'asino catalano \u00e8 una razza molto antica, citata addirittura da Plinio il Vecchio.\nPer la sua mole e il suo carattere servizievole, fu assai utilizzato nei lavori agricoli fino alla met\u00e0 del XX secolo, portandone addirittura la popolazione - all'inizio del Novecento - a 50.000 esemplari nella sola Catalogna.\nDichiarato, nel 1916 a New York, la miglior razza asinina del mondo, l'asino catalano ebbe un tale successo da essere utilizzato, attraverso gli incroci, per la creazione di altre razze: tra esse, l'asino di Martina Franca, l'asino di Maiorca e il Mammoth Jackstock nordamericano.\nLa meccanizzazione dei lavori agricoli fin dagli anni sessanta port\u00f2 in disuso l'impiego di questi animali, che nel corso del secolo hanno conosciuto un vertiginoso decremento demografico: gi\u00e0 nel 1988 si stimavano appena 100 asini catalani, cresciuti nei 10 anni successivi di soli 79 capi.\nSia pure limitato, il nuovo incremento demografico ha momentaneamente posto fine a quella che sembrava un'inarrestabile condanna all'estinzione dell'asino catalano. Ci\u00f2, anzitutto, grazie alla valorizzazione operata dall\"'Associaci\u00f3 del Foment de la Ra\u00e7a Asinina Catalana\" (AFRAC), associazione catalana istituita nel 1978 dopo la fine del franchismo, che ne ha incentivato l'allevamento e la diffusione. Ad ottobre 2004 risultavano dai registri dell'AFRAC 336 asini catalani, ma la popolazione attuale, considerando anche i capi non registrati, \u00e8 stimata a circa 500 esemplari.\nUn salto di qualit\u00e0 \u00e8 stato compiuto nello stesso 2004, quando due giovani di Banyoles, Jaume Sala e \u00c1lex Ferreiro, hanno deciso di produrre un adesivo per automobili con il profilo dell'asino catalano, ispirandosi a una precedente opera (\"Ruc de la Floresta\") del disegnatore catalano Eloi Alegre.\nL'immagine, a breve riprodotta anche su magliette, scarpe, portachiavi e molti altri oggetti all'interno della campagna \"Planta't el burro\", \u00e8 divenuta uno dei simboli dell'identit\u00e0 catalana, in contrapposizione al simbolo della Spagna, il toro di Osborne."}
{"id": "2576287", "revid": "406204", "url": "https://it.wikipedia.org/wiki?curid=2576287", "title": "Luigi Lombardi Vallauri", "text": "\u00c8 stato professore ordinario di filosofia del diritto presso l'Universit\u00e0 Cattolica di Milano e l'Universit\u00e0 degli Studi di Firenze. Dal 2011 ha insegnato all'Universit\u00e0 degli Studi dell'Insubria e all'Universit\u00e0 degli Studi di Sassari, dalla quale \u00e8 stato chiamato per \"chiara fama\".\nBiografia.\nNasce e cresce in contesto familiare profondamente cattolico. Nipote del predicatore gesuita Riccardo Lombardi, cugino del direttore della Sala stampa vaticana Federico Lombardi, nonch\u00e9 nipote di Gabrio Lombardi, si avvia alla formazione teologica alla Pontificia Universit\u00e0 Gregoriana di Roma. Nello stesso periodo consegue la laurea in Giurisprudenza col massimo dei voti presso l'Universit\u00e0 di Roma, dove suo maestro \u00e8 stato Emilio Betti. Abbandonata la vocazione sacerdotale intorno ai vent'anni, dopo la laurea perfeziona gli studi giuridici in Germania e vince molto presto il concorso per la libera docenza.\nNel 1970 diviene professore ordinario in Filosofia del diritto all'Universit\u00e0 di Firenze, dove ha insegnato anche Argomentazione giuridica e Filosofia del diritto avanzata. Nel 1976 ottiene la cattedra in Filosofia del diritto anche all'Universit\u00e0 Cattolica di Milano. Dopo il collocamento a riposo insegner\u00e0 presso le Universit\u00e0 di Como e Sassari.\nMassimo esperto di teoria dell'interpretazione giuridica, gi\u00e0 direttore dell'Istituto per la documentazione giuridica del CNR (dal 1973 al 1977) e presidente della Societ\u00e0 italiana di filosofia giuridica e politica (dal 1996 al 2000), \u00e8 autore di una vastissima serie di saggi filosofico-giuridici. Con il suo \"Terre: Terra del Nulla, Terra degli uomini, Terra dell'Oltre\" ha aperto un nuovo filone della sua ricerca, dedicato alla filosofia della religione e della spiritualit\u00e0. Al saggio \"Nera Luce\", apparso nel 2001, Lombardi Vallauri ha consegnato la sua critica serrata ai dogmi del cattolicesimo e l'approdo all'apofatismo. I suoi interessi recenti riguardano la tutela giuridica dei diritti degli animali. \u00c8 vegano.\nNel 1979 Lombardi Vallauri ha fondato, e tuttora conduce, un \"gruppo di meditazione\" teso a esplorare le possibilit\u00e0 di una vita contemplativa all'altezza del sapere moderno. Un suo libro - che traduce in scrittura il seguitissimo corso di meditazioni tenuto dall'autore per Radio Tre Rai nel 2004, 2005 e 2007 - propone una \"mistica laica\", ossia una mistica che prescinde da rivelazioni soprannaturali coniugando il pensiero scientifico occidentale con le tecniche di meditazione tipiche delle filosofie orientali.\nAllontanamento dall'Universit\u00e0 Cattolica.\nDal 1976 Lombardi Vallauri ha insegnato Filosofia del diritto presso l'Universit\u00e0 cattolica di Milano.\nIl 19 aprile 1996 tiene una conferenza a Bari e all'inizio decide di sedersi in terra, giustificandosi presso l'uditorio con la frase:\n\u00abDel Dio che emoziona non mi sento di parlare seduto su una sedia, quindi, mentre parler\u00f2 di questo Dio, star\u00f2 seduto in terra\u00bb.\nNel 1998 \u00e8 stato sospeso dall'attivit\u00e0 didattica a causa del suo insegnamento ritenuto eterodosso rispetto alla dottrina della Chiesa Cattolica.\nFra i punti problematici secondo le autorit\u00e0 ecclesiastiche, un giudizio di Lombardi Vallauri sul dogma dell'inferno, da lui definito:\nIl professore ha affermato in seguito:\nDopo l'esito negativo dei ricorsi giudiziari interni, Lombardi Vallauri si \u00e8 rivolto alla Corte europea dei diritti dell'uomo.\nNel 2009 la Corte si \u00e8 pronunciata a favore del ricorrente, ritenendo che fossero stati lesi i suoi diritti alla libert\u00e0 di espressione (per il provvedimento adottato dalla Cattolica senza contraddittorio) e a un equo processo (per il rifiuto a pronunciarsi opposto dagli organi giurisdizionali amministrativi), entrambi garantiti, rispettivamente, dagli articoli 10 e 6 della Convenzione europea per la salvaguardia dei diritti dell'uomo e delle libert\u00e0 fondamentali.\nPensiero.\nNei suoi corsi e libri Vallauri si \u00e8 occupato di varie tematiche: filosofia del diritto, critica dei riduzionismi, filosofia della mente, misticismo, buddismo, sessualit\u00e0, meditazione, diritti degli animali.\nRiassumeva la situazione storica attuale tramite la seguente \u201cformula\u201d: [E = (m+e) + i (ab) + fd + oid] -&gt; [N.O.] -&gt; [(N. e/ax/es)] + (I.P.)]\nLa prima parte \u00e8 l\u2019equazione del riduzionismo ontologico: l\u2019essere (E) \u00e8 riducibile alla somma di materia (m), energia (e) e informazione (i); l\u2019informazione \u00e8 di due specie: algoritmica (a) e biologica (b). Il riduzionismo diventa poi scientismo tecnologico, con l\u2019aggiunta di un fattore di dominazione (fd), ossia la teoria baconiana del conoscere per dominare, e dell'organizzazione industriale del dominio (oid) portata dalla rivoluzione industriale. Le conseguenze dello scientismo sono il nichilismo ontologico (N.O.), ossia la scomparsa di ogni tipo di spirito (Dio angeli anima), il quale pu\u00f2 avere due esiti antitetici: le filosofie del soggetto assoluto e quelle della morte del soggetto. L\u2019ultima conseguenza del processo \u00e8 il nichilismo etico assiologico ed esistenziale (N. E/ax/es), ossia la negazione di norme e valori oggettivi. Esso genera un vuoto, che nella nostra epoca viene occupato dall\u2019individualismo possessivo (I.P)., ossia la credenza che gli unici beni sono ricchezza successo e potere. Occorre dunque articolare una risposta filosofica al riduzionismo, individuando quali realt\u00e0 si sottraggano alle sue pretese. L\u2019oggetto principale che sfugge alla riduzione \u00e8 la mente.\nCollegamenti esterni.\nConferenza/lezione tenuta da Vallauri dal titolo: \"Nonviolenza e Animali: un tema antico come le montagne e sempre pi\u00f9 ricco di futuro\". Evento organizzato da Progetto Vivere Vegan, 2019\n, di Teresa Franza, Officina sedici, 16 ottobre 2016"}
{"id": "2576288", "revid": "293377", "url": "https://it.wikipedia.org/wiki?curid=2576288", "title": "Sociedad Deportiva Amorebieta", "text": "La Sociedad Deportiva Amorebieta, nota come Amorebieta, \u00e8 una societ\u00e0 calcistica spagnola di Amorebieta-Etxano, nei Paesi Baschi. Milita nella Segunda Divisi\u00f3n, la seconda serie del campionato spagnolo.\nFondata nel 1925, la squadra gioca le partite interne al Campo Municipal de Urritxe, con capienza di 3 000 posti.\nStoria.\nLa \"Sociedad Deportiva Amorebieta\" fu costituita nel 1925 alla dissoluzione della \"Sociedad Deportiva Beti-Arin\" (fondata il 2 dicembre 1923). Il club della \"Zornotzarra\", insieme ad altre 21 squadre della Biscaglia, ader\u00ec alla Federazione calcistica della Biscaglia.\nNella stagione 1926-1927 la squadra offr\u00ec ottime prestazioni, rivaleggiando con l'FBC Durango per la vetta della classifica del campionato regionale e concludendo al secondo posto alle spalle degli avversari, al termine di una partita di spareggio, avendo ambo le squadre totalizzato 14 punti in stagione. Il secondo posto valse la promozione nel livello superiore del calcio della Biscaglia, la categoria \"Preferente C\".\nNel 1962-1963 il club giunse in semifinale nel campionato spagnolo dilettantistico, dove affront\u00f2 la squadra giovanile del e fu battuta per 2-0 a Vallecas, per poi pareggiare per 2-2 nella partita di ritorno e subire, cos\u00ec, l'eliminazione.\nDiciotto anni pi\u00f9 tardi, nel 1981, la squadra si piazz\u00f2 seconda in \"Preferente\" e gioc\u00f2 la partita di spareggio per la promozione contro il Mondrag\u00f3n, che vinse per 4-3 all'andata, ma fu sconfitto per 2-0 in casa dei rivali. L'Amorebieta raggiunse in questo modo la Tercera Divisi\u00f3n, quarto livello del calcio spagnolo, dove rimase per i successivi trent'anni.\nIl 29 maggio 2011 l'Amorebieta ottenne per la prima volta la promozione in Segunda Divisi\u00f3n B, la terza serie spagnola, battendo il Manacor ai play-off. Classificatasi quarta nel Girone 2 della terza serie nel 2011-2012, partecip\u00f2 ai play-off, dove fu eliminata al primo turno dal Balomp\u00e9dica Linense.\nIl 22 maggio 2021 la squadra guadagn\u00f2 la promozione in Segunda Divisi\u00f3n, la seconda serie spagnola, battendo il nella finale dei pllay-off. A causa dell'inadeguatezza del Campo Municipal de Urritxe, nel 2021-2022 il club gioca le partite interne nel centro sportivo di Lezama, di propriet\u00e0 dell'.\nOrganico.\nRosa 2021-2022.\n\"Aggiornata al 21 gennaio 2022\".\nCollegamenti esterni.\n Sito ufficiale"}
{"id": "2576289", "revid": "1543377", "url": "https://it.wikipedia.org/wiki?curid=2576289", "title": "Polly Samson", "text": "Biografia.\nPolly Samson \u00e8 nata a Londra nel 1962 da padre diplomatico e da madre scrittrice di origini cinesi (la madre, Esther Cheo Ying, ha scritto \"Black Country Girl in Red China\", memorie di quando lei era al servizio dell'Esercito Popolare di Liberazione di Mao Zedong, in cui era arruolata col grado di maggiore). Dopo un'infanzia travagliata, entr\u00f2 nell'industria editoriale, dove incontr\u00f2 lo scrittore Heathcote Williams, dal quale ebbe il primo figlio, Charlie. Dopo la loro separazione, Polly Samson incontr\u00f2 David Gilmour, cantante e chitarrista dei Pink Floyd. Si sposarono nel 1994, durante il tour di \"The Division Bell\" e da quest'unione Polly ebbe altri tre figli, chiamati Joe, Gabriel e Romany Gilmour.\nHa continuato a collaborare con Gilmour in parecchie sue canzoni, principalmente ai testi. Ha anche scritto brevi storie per la BBC Radio 4 e ha pubblicato due raccolte (\"Lying In Bed\", Virago, 1999 e \"Perfect Lives\", Virago, 2010) e due romanzi (\"Out of Picture\", Virago Press Ltd, 2000 e \"The Kindness\", Bloomsbury, 2015). Il suo ultimo romanzo, \"The Kindness\", sar\u00e0 pubblicato per la prima volta in Italia nell'estate 2016, dalla casa editrice Unorosso. Samson ha inoltre contribuito ad altri libri e pubblicazioni, come \"Gas and Air\" (Bloomsbury, 2003), \"Girls Night In\" (HarperCollins, 2000) e \"A Day in The Life\" (Black Swan, 2003).\nSamson \u00e8 stata coautrice di sei delle undici canzoni di \"The Division Bell\", diventando cos\u00ec, insieme alla cantante Clare Torry (coautrice di \"The Great Gig in the Sky\"), l'unica donna a essere stata coautrice di canzoni dei Pink Floyd.\nHa anche suonato il pianoforte e cantato nell'album di Gilmour, \"On an Island\"."}
{"id": "2576291", "revid": "287204", "url": "https://it.wikipedia.org/wiki?curid=2576291", "title": "Francesco Paolo Prisciandaro", "text": "Biografia.\nNato in Puglia, si form\u00f2 artisticamente a Napoli (alla scuola di Domenico Morelli), dove poi si stabil\u00ec definitivamente.\nFu pittore di paesaggi, di nature morte e pi\u00f9 raramente di figure. Fu anche abile decoratore d'interni e decor\u00f2 molti palazzi e chiese, partecipando anche alla ricostruzione delle cattedrali di Reggio Calabria e Messina, distrutte dal sisma del 1908.\nFu tra i protagonisti dell'esperienza boh\u00e8mienne del Quartiere latino, insieme con i pittori Giuseppe Uva, Alberto Buonoconto, Saverio Gatto, Biagio Mercadante, Vincenzo Ciardo, Carlo Striccoli, Giuseppe Rispoli, Antonio Bresciani, Ettore Lalli e il critico d'arte e pittore Alfredo Schettini.\nNel 1906 fu tra i fondatori della rivista \"Quartiere Latino\" (di cui era direttore), che fu interprete di quella esperienza.\nPur operando principalmente su Napoli, continu\u00f2 a frequentare artisticamente anche la nativa Puglia dove, a Bari, ebbe come sua migliore allieva la pittrice Rosa Tosches e dove si ricordano sue mostre personali dal 1927 al 1934.\nSocialista fin dalla prima giovent\u00f9, nel 1938 fu condannato per motivi politici e fu in carcere a Trani unitamente con Pertini e Terracini. Nel 1942 si rifugi\u00f2 in Francia ove frequent\u00f2 l'ambiente di Montmartre. Torn\u00f2 in Italia nel 1943 e mor\u00ec nel 1946.\nAlcune sue opere sono nella Pinacoteca metropolitana di Bari."}
{"id": "2576296", "revid": "1788047", "url": "https://it.wikipedia.org/wiki?curid=2576296", "title": "Comunit\u00e0 montana Valli del Lario e del Ceresio", "text": "La Comunit\u00e0 montana Valli del Lario e del Ceresio \u00e8 una comunit\u00e0 montana in provincia di Como, nata il 1\u00ba settembre 2009 dalla fusione delle preesistenti Comunit\u00e0 montana delle Alpi Lepontine e Comunit\u00e0 montana dell'Alto Lario Occidentale.\nIl comune di Griante, che in precedenza apparteneva alla Comunit\u00e0 montana delle Alpi Lepontine, ha deciso di non entrare nella nuova Comunit\u00e0 montana Valli del Lario e del Ceresio ma di aderire alla Comunit\u00e0 montana del Lario Intelvese."}
{"id": "2576297", "revid": "1305772", "url": "https://it.wikipedia.org/wiki?curid=2576297", "title": "George Bailey", "text": ""}
{"id": "2576298", "revid": "392357", "url": "https://it.wikipedia.org/wiki?curid=2576298", "title": "Oscar Raise", "text": "Biografia.\nNonostante la sua carriera fu ostacolata da infortuni, vanta ben due partecipazioni olimpiche a Montreal 1976 e Mosca 1980."}
{"id": "2576300", "revid": "62004", "url": "https://it.wikipedia.org/wiki?curid=2576300", "title": "Eduard Mykolayovych Tsykhmeystruk", "text": ""}
{"id": "2576302", "revid": "287204", "url": "https://it.wikipedia.org/wiki?curid=2576302", "title": "Memphis Pros 1971-1972", "text": "La stagione 1971-72 dei Memphis Pros fu la 5\u00aa nella ABA per la franchigia.\nI Memphis Pros arrivarono quinti nella \"Western Division\" con un record di 26-58, non qualificandosi per i play-off."}
{"id": "2576306", "revid": "287204", "url": "https://it.wikipedia.org/wiki?curid=2576306", "title": "Memphis Pros 1970-1971", "text": "La stagione 1970-71 dei Memphis Pros fu la 4\u00aa nella ABA per la franchigia.\nI Memphis Pros arrivarono terzi nella \"Western Division\" con un record di 41-43. Nei play-off persero la semifinale di division con gli Indiana Pacers (4-0)."}
{"id": "2576309", "revid": "729019", "url": "https://it.wikipedia.org/wiki?curid=2576309", "title": "Tessera del tifoso", "text": "La tessera del tifoso \u00e8 uno strumento di fidelizzazione adottato dalle societ\u00e0 di calcio italiane, dopo l'emanazione, il 14 agosto 2009, di una direttiva del Ministro dell'Interno del quarto Governo Berlusconi, Roberto Maroni, in cui si prevedono verifiche della Questura al fine di identificare i tifosi di una squadra calcistica o della Nazionale di calcio dell'Italia.\nStoria.\nIn un primo momento si era pensato di attivare la tessera in maniera graduale, cominciando dalla stagione 2009-2010 e rendendola obbligatoria per le trasferte solo dal 1\u00ba gennaio 2010, dando cos\u00ec il tempo alle societ\u00e0 di adeguarsi. All'inizio della stagione 2009-2010 solo due squadre erano dotate della tessera, l' e il (che per\u00f2 non aveva inserito la foto nella tessera come previsto dalla normativa). Tra le altre, solo la Juventus era pronta a dare il via. Quindi, vista la situazione, le societ\u00e0 hanno chiesto il rinvio alla stagione successiva.\nIl 21 novembre 2009 il Ministro Maroni accoglie la richiesta delle societ\u00e0 di perfezionare l'iniziativa rispondendo alle esigenze dei club: proroga, quindi, l'avvio della normativa fino all'inizio della stagione agonistica 2010-2011, cos\u00ec da avere l'adesione di tutte le societ\u00e0. Il 30 luglio 2010 Maroni ha firmato un protocollo d'intesa con Ferrovie dello Stato e Autogrill Spa per promuovere la tessera del tifoso, al fine di procurare agevolazione ai tifosi che si sposteranno per raggiungere il luogo dell'incontro con uno sconto del 15% sul costo del biglietto ferroviario del 10% per le consumazioni nei ristoranti \"Ciao\".\nIl 24 agosto 2010 il quotidiano napoletano \"Il Mattino\" lancia l'allarme sulle \"tessere false\" ma la notizia viene smentita dal questore. Il 25 agosto 2010 un intervento del ministro Maroni alla Bergh\u00e8m Fest viene duramente contestato da 500 ultras dell'Atalanta contrari alla tessera. All'indomani della prima giornata del campionato di Serie A 2010-2011, Maurizio Beretta, presidente della Lega Serie A, ha dichiarato che \u00abnon abbiamo assolutamente motivi per essere insoddisfatti\u00bb. Vanno al contrario segnalati alcuni problemi, su tutti il ritardo nella consegna della card, nelle prime giornate di campionato: vengono infatti accettati anche i tifosi privi della tessera ma in possesso di un documento che ne certifichi l'avvenuta richiesta\nDurante le prime partite, in pi\u00f9 di un'occasione si segnalano tifosi ospiti che si recano allo stadio senza tessera del tifoso e che vengono fatti accomodare in tribuna in mezzo al pubblico di casa con un cordone di steward, creando, in alcune occasioni, scontri. Dopo Udinese-Genoa con i tifosi ospiti in tribuna l'Udinese sceglie di creare un settore ospiti \"aggiunto\" per chi non \u00e8 dotato di tessera del tifoso.\nAlcune partite vengono giocate comunque a porte chiuse negando l'accesso anche agli abbonati e a chi ha sottoscritto la tessera del tifoso, venendo a meno a una delle premesse della tessera. Il 21 giugno 2011, al Ministero dell'Interno, viene firmato il Protocollo d'Intesa tra il ministro Roberto Maroni e i presidenti di CONI, FIGC, Serie A, Serie B e Lega Pro che introduce una serie di novit\u00e0 nell'applicazione della Tessera del Tifoso:\nModalit\u00e0 di rilascio.\nNella quasi totalit\u00e0 dei casi \u00e8 rilasciata dalle banche o dal circuito Lottomatica. La smart card, oltre a costituire titolo di accesso allo stadio, \u00e8 una carta di credito ricaricabile con una validit\u00e0 di 5 anni. Il 14 dicembre 2011 \u00e8 stata dichiarato illegittimo l'abbinamento della tessera con l'acquisto di carte di credito elettroniche, proposte da alcune societ\u00e0, tramite una pronuncia del Consiglio di Stato che ha accolto il ricorso del Codacons.\nIn alcuni casi \u00e8 rilasciata direttamente dalle societ\u00e0 calcistiche. La tessera non ha un costo fisso: \u00e8 generalmente gratuita per gli abbonati o per coloro che l'hanno richiesta entro un certo tempo utile, mentre ha un prezzo di 10 euro per i non abbonati e per coloro che decidono di sottoscriverla in un qualsiasi momento.\nRapporti con il sottoscrivente.\nUso principale.\n\u00c8 utilizzata per seguire la propria squadra in trasferta ed entrare nei settori dello stadio riservato agli ospiti, ma pu\u00f2 servire anche per snellire il controllo dei documenti ai varchi, o dalle societ\u00e0 per incrementare il merchandising. Spesso ai possessori vengono riservati un paio di giorni nei quali hanno diritto alla prelazione sui biglietti di un evento.\nDati generali.\nIl rapporto che si instaura tra la societ\u00e0 sportiva e il tifoso sottoscrivente \u00e8 analogo a quello che c'\u00e8 nel mondo commerciale, dove i dati sensibili e personali sono conservati solo dalle societ\u00e0 e utilizzati nel rispetto della legge sulla privacy. Il costo si aggira mediamente intorno ai 10 euro. Ha le dimensioni di una normalissima carta di credito (formato A8), con micro-chip e foto del possessore.\nCondizioni per il possesso.\nSecondo il Ministero dell'Interno, sono esclusi dal programma i condannati per \"reati da stadio\" (anche con sentenza non definitiva) entro i 5 anni successivi alla condanna e coloro che sono sottoposti a Daspo.\nReazioni.\nUna forte opposizione c'\u00e8 stata dal mondo degli ultras, rappresentati dall'avvocato Lorenzo Contucci, il quale sostiene che \u00ab\u00e8 l'anticamera della carta sui diritti civili, un provvedimento da Ventennio\u00bb. Numerose sono state poi le proteste e le iniziative personali prese dai singoli gruppi di tifosi sparsi in tutto lo stivale. I gruppi ultras dell'Atalanta, della e della scelgono di sciogliersi in gesto di estrema protesta e molti si sono detti pronti a uno sciopero del tifo a oltranza.\nUna netta posizione contraria arriva anche da molti protagonisti del mondo del calcio. Tra le voci contrarie vi \u00e8 quella di Marcello Lippi, ex CT della Nazionale italiana, e quella di Michel Platini, presidente della UEFA. Sono contrari anche Renzo Ulivieri, presidente dell'AIAC, Urbano Cairo, presidente del Torino, Maurizio Zamparini presidente del Palermo, Zden\u011bk Zeman e il Cosenza Calcio. Reazioni negative sono arrivate anche dai calciatori con Daniele De Rossi, Fabrizio Miccoli, Angelo Palombo e Francesco Totti. Appoggiano l'uscita di De Rossi anche Beppe Grillo e Michelangelo Fournier, segretario generale regionale Lazio Consap.\nAnche la politica dice la sua. A guidare il fronte dei \"no\" \u00e8 Paolo Cento, coordinatore nazionale di Sinistra e Libert\u00e0; rilasciano interviste al riguardo anche Enrico Pavanetto, assessore alla sicurezza della Provincia di Padova e Luciano Masieri, assessore allo Sport del Comune di Ferrara. C'\u00e8 anche spazio per una polemica tra i giornalisti e le societ\u00e0. Infatti la avverte che anche i giornalisti dovranno tesserarsi cosa che scatena numerose polemiche da parte dell'USSI e da parte dell'ordine dei giornalisti.\nContrari si dichiarano anche Claudio Amendola, l'inviato di Striscia la notizia Cristiano Militello e Massimo Fini. Nonostante l'opposizione piuttosto ampia, la posizione del Ministro dell'Interno Roberto Maroni non \u00e8 cambiata.\nSul fronte dei favorevoli si trovano invece il successivo Ministro degli Interni Annamaria Cancellieri, l'ex amministratore delegato del Catania, Pietro Lo Monaco, inizialmente contrario, il presidente della Claudio Lotito, il presidente dell'Atalanta Antonio Percassi, L'ex Prefetto di Roma Giuseppe Pecoraro, il presidente della Provincia di Savona Angelo Vaccarezza, il segretario generale del sindacato di Polizia SAP Nicola Tanzi e il presidente della Regione Veneto Luca Zaia."}
{"id": "2576312", "revid": "287204", "url": "https://it.wikipedia.org/wiki?curid=2576312", "title": "New Orleans Buccaneers 1969-1970", "text": "La stagione 1969-70 dei New Orleans Buccaneers fu la 3\u00aa nella ABA per la franchigia.\nI New Orleans Buccaneers arrivarono quinti nella \"Western Division\" con un record di 42-42, non qualificandosi per i play-off."}
{"id": "2576313", "revid": "767487", "url": "https://it.wikipedia.org/wiki?curid=2576313", "title": "Jimmy Hayward", "text": ""}
{"id": "2576314", "revid": "767487", "url": "https://it.wikipedia.org/wiki?curid=2576314", "title": "Tommie Bowens", "text": ""}
{"id": "2576315", "revid": "339392", "url": "https://it.wikipedia.org/wiki?curid=2576315", "title": "Pennsylvania Pit Bulls", "text": ""}
{"id": "2576316", "revid": "2015336", "url": "https://it.wikipedia.org/wiki?curid=2576316", "title": "Lucio Siccio Dentato", "text": "Biografia.\nIl legionario pi\u00f9 decorato della storia dell'esercito romano. Di origine plebea, si distinse presto per la sua notevole forza, tanto da essere soprannominato l'Achille romano, e per il coraggio in battaglia; infatti si raccontava che ricevette 45 ferite, tutte frontali. \nPartecip\u00f2 a 120 combattimenti, 36 volte torn\u00f2 con le spoglie tolte al nemico - comprese quelle degli otto nemici con cui si era battuto in duello alla presenza di ambedue gli eserciti - 14 commilitoni salvati da sicura morte, 9 trionfi al seguito del proprio generale con le sue decorazioni, tante che \"basterebbero ad un'intera legione, e figuriamoci ad un solo soldato\": otto corone d'oro, quattordici di quercia, tre murali, una d'assedio, ottantatre collane, centosessanta bracciali, diciotto aste, venticinque borchie (Valerio Massimo, Detti e fatti memorabili, III, 2, 24).\nCombatt\u00e9 come soldato sotto il console Tito Sicinio Sabino nella guerra contro i Volsci e successivamente conto gli Equi e i Sanniti. Distintosi in battaglia venne promosso prima centurione poi primipilus. Per i suoi meriti venne insignito della Corona ossidionale. \nFu eletto tribuno della plebe nel 454 a.C. .\nInviato nel 450 a.C. con la legione a combattere i Sabini che predavano le campagne romane, si distinse presto, oltre che per il suo valore in battaglia, per le arringhe che teneva tra i soldati, per il ripristino dei diritti della plebe, sospesi a seguito dell'elezione dei decemviri, il cui compito si poteva ritenere terminato, con l'emanazione delle Leggi delle XII tavole.\nSecondo il racconto di Livio, venne ucciso a tradimento da sicari armati dai decemviri, con i quali era stato inviato in perlustrazione, non senza averne uccisi a sua volta un gran numero. I sopravvissuti raccontarono che erano stati attaccati dai nemici e che Siccio era morto valorosamente. \nTuttavia, quando i suoi commilitoni si recarono sul luogo dove era avvenuto l'agguato, per seppellire i morti, scoprirono la verit\u00e0, in quanto non c'erano tracce di nemici, n\u00e9 della loro ritirata e il corpo di Siccio si trovava, ancora armato, circondato da cadaveri dei soldati romani, cui era stato ordinato di assassinarlo. \nA questa notizia i soldati furono indignati e cominciarono ad agitarsi, volendo addirittura portare il corpo di Siccio a Roma. Per placare gli animi i decemviri fecero celebrare un funerale di stato con grandi onori, ma certamente questo episodio aument\u00f2 lo scontento verso i decemviri e ne acceler\u00f2 la loro caduta che sarebbe avvenuta da l\u00ec a poco.\nPoco prima della morte fond\u00f2 Sicignano degli Alburni."}
{"id": "2576317", "revid": "287204", "url": "https://it.wikipedia.org/wiki?curid=2576317", "title": "New Orleans Buccaneers 1968-1969", "text": "La stagione 1968-69 dei New Orleans Buccaneers fu la 2\u00aa nella ABA per la franchigia.\nI New Orleans Buccaneers arrivarono secondi nella \"Western Division\" con un record di 46-32. Nei play-off vinsero la semifinale di division con i Dallas Chaparrals (4-3), perdendo poi la finale di division con gli Oakland Oaks (4-0)."}
{"id": "2576320", "revid": "287204", "url": "https://it.wikipedia.org/wiki?curid=2576320", "title": "New Orleans Buccaneers 1967-1968", "text": "La stagione 1967-68 dei New Orleans Buccaneers fu la 1\u00aa nella ABA per la franchigia.\nI New Orleans Buccaneers vinsero la \"Western Division\" con un record di 48-30. Nei play-off vinsero la semifinale di division con i Denver Rockets (3-2), la finale di division con i Dallas Chaparrals (4-1), perdendo poi la finale ABA con i Pittsburgh Pipers (4-3)."}
{"id": "2576323", "revid": "212348", "url": "https://it.wikipedia.org/wiki?curid=2576323", "title": "Metamatic", "text": "Metamatic \u00e8 un album di John Foxx, pubblicato nel gennaio 1980. \u00c8 il primo album da solista di Foxx dopo aver lasciato gli Ultravox, gruppo da lui fondato."}
{"id": "2576324", "revid": "62004", "url": "https://it.wikipedia.org/wiki?curid=2576324", "title": "Andranik Markaryan", "text": ""}
{"id": "2576325", "revid": "110157", "url": "https://it.wikipedia.org/wiki?curid=2576325", "title": "Dynamix", "text": "Dynamix Inc. era una azienda sviluppatrice di videogiochi, e per un periodo anche editrice, nata a Eugene, negli Stati Uniti, nel 1984.\nConosciuta per aver sviluppato \"Red Baron\" e \"The Incredible Machine\", nel 1990 \u00e8 stata inglobata da Sierra Entertainment.\n\u00c8 stata ufficialmente chiusa il 14 agosto 2001.\nStoria.\nI due giovani statunitensi Damon Slye e Jeff Tunnell fondarono prima la Software Entertainment Company, per pubblicare nel 1983 \"Stellar 7\" sviluppato da Slye e \"Electronic Playground\" sviluppato da Tunnell (un poco noto gioco educativo per Apple II), ma presto capirono che a quei tempi era troppo tardi per lanciare una nuova editrice cos\u00ec piccola. Perci\u00f2 chiusero la Software Entertainment Company e fondarono la Dynamix, inizialmente dedicata solo allo sviluppo di giochi, che presto ottenne un contratto con l'editrice Electronic Arts.\nDynamix svilupp\u00f2 anche titoli per Penguin Software e Activision e, dalla fine degli anni '80, anche pubblicati dalla Dynamix stessa. Da quando nel 1990 venne acquisita dalla Sierra On-Line svilupp\u00f2 titoli prevalentemente per la Sierra stessa o talvolta con il proprio marchio."}
{"id": "2576327", "revid": "62004", "url": "https://it.wikipedia.org/wiki?curid=2576327", "title": "Levon Ter-Petrossian", "text": ""}
{"id": "2576329", "revid": "1570897", "url": "https://it.wikipedia.org/wiki?curid=2576329", "title": "Fire Eagle", "text": "Fire Eagle era un servizio di propriet\u00e0 di Yahoo! che memorizzava la posizione di un utente e la condivideva con altri servizi autorizzati. Fu creato come Yahoo! Brickhouse da una squadra che includeva tra gli altri Evan Henshaw-Plath, Tom Coates, Simon Willison, Jeannie H. Yang, Mor Naaman, Seth Fitzsimmons, Simon King, e Chris Martin.\nUn utente poteva autorizzare altri servizi e applicazioni per aggiornare o accedere a queste informazioni tramite Fire Eagle API, consentendo ad un utente di aggiornare la propria posizione una volta e poi utilizzarlo su qualsiasi sito web di Fire Eagle. L'intenzione di Fire Eagle doveva servire da intermediario centrale per i dati di localizzazione. I servizi che sostevano Fire Eagle erano Pownce, Dopplr, Brightkite e Movable Type.\nIl servizio Fire Eagle \u00e8 stato uno dei primi siti ad utilizzare il protocollo OAuth per collegare i servizi insieme.\nFire Eagle ha chiuso a partire da febbraio 2013."}
{"id": "2576330", "revid": "380453", "url": "https://it.wikipedia.org/wiki?curid=2576330", "title": "Klub Sportowy AZS Cz\u0119stochowa Sportowa", "text": "Il Klub Sportowy AZS Cz\u0119stochowa Sportowa \u00e8 una societ\u00e0 pallavolistica maschile polacca, con sede a Cz\u0119stochowa, militante nel massimo campionato polacco, la Polska Liga Siatk\u00f3wki.\nStoria.\nLa squadra \u00e8 stata fondata l'8 marzo 1945, come sezione pallavolistica all'interno dell\"'Associazione Accademica Sportiva\" di Czestochowa. Per trent'anni disput\u00f2 campionati minori, ottenendo la promozione alla massima serie nel 1979. L'anno successivo retrocesse in seconda divisione, per tornare nell'\u00e9lite pallavolistica polacca nel 1981. Partecipa alla PlusLiga ininterrottamente dal 1987, ed il primo trionfo nazionale arriv\u00f2 nel 1990.\nNegli ultimi anni partecipa regolarmente a competizioni europee. I migliori risultati furono il terzo posto al termine della Top Teams Cup 2002 e i quarti di finale della Champions League 2009, fino a quando nel 2012 raggiunse il suo primo trionfo continentale."}
{"id": "2576337", "revid": "729019", "url": "https://it.wikipedia.org/wiki?curid=2576337", "title": "Women's World Award", "text": "Il Women's World Award (in italiano \"Premio della donna nel mondo\") \u00e8 un premio promosso dall'organizzazione World Awards, guidato da Michail Gorba\u010d\u00ebv, e destinato alle donne che hanno influenzato il mondo con il loro lavoro e la loro immagine in settori quali la societ\u00e0 in generale o la politica. La manifestazione \u00e8 stata istituita dal 2004. Il premio consta in una statuetta di cristallo avente la forma di una silhouette femminile.\nPremiazioni.\n2004.\nLa prima edizione del Women's World Award si \u00e8 svolta il 9 giugno del 2004 ad Amburgo in Germania ed ha premiato, nelle differenti categorie:\n2005.\nLa seconda edizione, svoltasi a Lipsia in Germania il 29 novembre 2005 ha insignito della statuetta della W.W.A, nelle varie categorie:\n2006.\nLa terza edizione si \u00e8 svolta il 14 ottobre 2006 a New York ed ha visto premiate, nelle varie categorie:\n2008.\nIl 2008 \u00e8 stato un anno di transizione per la manifestazione che comunque ha voluto premiare la categoria \"Donna dell'Anno\". Il premio \u00e8 stato ritirato a Londra.\n2009.\nLa quarta edizione del Women's World Award si \u00e8 svolta il 5 marzo 2009 a Vienna, Austria ed ha visto vincitrici, nelle varie categorie:"}
{"id": "2576342", "revid": "287204", "url": "https://it.wikipedia.org/wiki?curid=2576342", "title": "Incidente ferroviario della Fiumarella", "text": "L'incidente ferroviario della Fiumarella \u00e8 stato un disastro ferroviario italiano, avvenuto il 23 dicembre 1961 alle ore 7:45 sulla linea delle Calabro Lucane, ferrovia Cosenza-Catanzaro, nella immediata periferia di Catanzaro; caus\u00f2 la morte di 71 passeggeri, 31 dei quali del comune di Decollatura. \nCronologia.\nIl treno, diretto a Catanzaro, era composto dall'automotrice Breda M2.123 e dal rimorchio Breda RA 1006. L'incidente avvenne al passaggio del treno sul viadotto in curva della Fiumarella, circa un'ora dopo la partenza dalla stazione di Soveria Mannelli avvenuta alle ore 6:43. Il rimorchio deragli\u00f2 dal binario e, a causa della rottura del gancio di trazione di tipo tranviario, staccandosi dall'automotrice, precipit\u00f2 nel torrente sottostante dopo un volo di circa 47 metri. All'interno del mezzo c'erano 99 passeggeri dei quali un gran numero era costituito da studenti: 69 di essi morirono nell'impatto o nelle ore seguenti, altri 2 pochi giorni dopo in ospedale,; 28 risultarono feriti pi\u00f9 o meno gravemente.\nL'incidente scaten\u00f2 un acceso dibattito parlamentare, che port\u00f2 il Governo (con la legge 1855 del 23 dicembre 1963 pubblicata sulla Gazzetta Ufficiale della Repubblica Italiana n. 337 del 30 dicembre 1963) a revocare la concessione alla Mediterranea Calabro Lucane, istituendo la gestione commissariale governativa delle Ferrovie Calabro Lucane. Il traffico ferroviario rimase interrotto per alcuni anni e sostituito tra Soveria Mannelli e Catanzaro da autoservizio. A Decollatura, luogo di origine di un buon numero di vittime, venne eretto un monumento a ricordo.\nL'inchiesta.\nVenne avviata un'inchiesta ministeriale istituendo una commissione composta dagli ingegneri Gino Raffaelli (capo dell'ispettorato della motorizzazione civile), Vito Spagnolo e Nicola Augello, rispettivamente del servizio trazione e del servizio movimento del compartimento di Reggio Calabria delle Ferrovie dello Stato. L'inchiesta giudiziaria venne guidata dal Procuratore della Repubblica, Luigi Ammirati, che il 27 dicembre spicc\u00f2 il mandato di cattura per il macchinista Ciro Miceli e per il capotreno Luigi Aristodemo con l'imputazione di disastro, omicidio plurimo e lesioni colpose. Le conclusioni a cui giunse la commissione di inchiesta furono che il deragliamento e la successiva rottura del gancio di trazione erano stati provocati dalla velocit\u00e0 eccessiva (63 km/h) rispetto ai 35 km/h consentiti a causa delle cattive condizioni dell'armamento nel tratto in questione.\nIl 2 aprile 1966 il tribunale di Catanzaro condann\u00f2 a 10 anni di reclusione il macchinista, ritenuto colpevole per eccesso di velocit\u00e0; la difesa del macchinista aveva sostenuto che la velocit\u00e0 fosse eccessiva a causa di cattivo funzionamento dei freni."}
{"id": "2576343", "revid": "1989817", "url": "https://it.wikipedia.org/wiki?curid=2576343", "title": "Rime (Poliziano)", "text": "Con il nome di Rime \u00e8 nota la raccolta delle poesie in lingua volgare di Angelo Poliziano (1454-1494). I testi inclusi nella silloge, tutti caratterizzati da una forte tendenza popolareggiante, furono composti nella quasi totalit\u00e0 prima del 1480, ma furono pubblicati per la prima volta solo nel 1495, a un anno di distanza dalla scomparsa dello stesso Poliziano. Si tratta, per la maggior parte, di rispetti, strambotti e canzoni a ballo: rispetti e strambotti sono accomunati dall'uso dell'ottava rima come elemento di suddivisione strofica, mentre le canzoni a ballo si allontanano decisamente dal modello serio e maestoso della canzone di Francesco Petrarca, per indirizzarsi piuttosto all'intrattenimento e allo svago.\nTra i testi della raccolta si ricordano, in particolare, alcuni \u00abcapolavori di grazia e di leggerezza creativa\u00bb come i rispetti \"Che fai tu, Ecco, mentr'io ti chiamo?\" e \"Quando penso, amor mio, che 'l giorno \u00e8 presso\" e le celebri canzoni a ballo \"I' mi trovai, fanciulle, un bel mattino\" e \"Ben venga maggio e 'l gonfalon selvaggio!\"\nLe composizioni delle \"Rime\" si avvicinano molto ad alcuni testi realizzati contemporaneamente a quelli di Poliziano da Lorenzo de' Medici e Luigi Pulci, per le tendenze popolaresche e l'attenzione per le forme poetiche popolari, passate per\u00f2 al vaglio del raffinatissimo gusto letterario e stilistico dell'autore. Poliziano, che pure ammette nelle sue opere il fiorentino parlato dal popolo, le espressioni gergali ed equivoche, ne tiene per\u00f2 lontane le aperte oscenit\u00e0 che compaiono invece nei testi del Magnifico e di Pulci. Secondo lo storico della letteratura italiana Alberto Asor Rosa, dunque, rispetto a quella dei contemporanei della cerchia medicea, \u00abnella poesia di Poliziano si avvertono una grazia e una leggerezza che appaiono pi\u00f9 scorrevoli e spontanee. La maestria dell'autore e il suo elegante spirito letterario hanno la meglio, evidentemente, sull'artificiosit\u00e0 (intesa nel senso di prodotto dell'arte e della cultura acquisita) di questi esperimenti\u00bb.\nAlcuni componimenti sono invece riconducibili al genere, mediano tra letteratura popolare e letteratura colta alessandrina, dell'epigramma, spesso di tema amoroso."}
{"id": "2576344", "revid": "62004", "url": "https://it.wikipedia.org/wiki?curid=2576344", "title": "Rafi Haladjian", "text": ""}
{"id": "2576347", "revid": "395232", "url": "https://it.wikipedia.org/wiki?curid=2576347", "title": "Stazione di Chiusi", "text": ""}
{"id": "2576371", "revid": "767487", "url": "https://it.wikipedia.org/wiki?curid=2576371", "title": "Top Hits", "text": "Top Hits \u00e8 la prima raccolta di successi della cantante messicana Paulina Rubio, pubblicata nel 2000 dalla EMI Records.\nLe ultime due tracce sono inserite solo nella versione messicana del disco."}
{"id": "2576375", "revid": "599013", "url": "https://it.wikipedia.org/wiki?curid=2576375", "title": "Mikel Aranburu", "text": "Carriera.\nEsordisce tra i professionisti con la squadra riserve della Real Sociedad, venendo poi \"promosso\" alla prima squadra.\n, con cui accumulato oltre 400 presenze complessive in campionato.\nIl 12 maggio 2012 gioca la sua ultima partita con la maglia della Real Sociedad nella vittoria casalinga per 1 a 0 sul Valencia, salutando cos\u00ec la squadra di San Sebasti\u00e1n dopo 14 anni."}
{"id": "2576377", "revid": "1305772", "url": "https://it.wikipedia.org/wiki?curid=2576377", "title": "Aces of the Pacific", "text": "Aces of the Pacific \u00e8 un simulatore di volo per pc sviluppato dalla Dynamix e pubblicato dalla Sierra Entertainment nel 1992.\nAmbientato nella Seconda guerra mondiale, ha avuto un \"sequel\": \"Aces over Europe\"."}
{"id": "2576393", "revid": "339392", "url": "https://it.wikipedia.org/wiki?curid=2576393", "title": "Comune dei corpi santi", "text": ""}
{"id": "2576398", "revid": "599013", "url": "https://it.wikipedia.org/wiki?curid=2576398", "title": "Mikel Labaka", "text": ""}
{"id": "2576404", "revid": "599013", "url": "https://it.wikipedia.org/wiki?curid=2576404", "title": "Franck Azzopardi", "text": "Carriera.\nDal 1989 al 2005 (anno del suo ritiro) gioca tutta la sua carriera nello Chamois Niortais."}
{"id": "2576407", "revid": "287204", "url": "https://it.wikipedia.org/wiki?curid=2576407", "title": "Giavachezia", "text": "La Giavachezia (georgiano:\u10ef\u10d0\u10d5\u10d0\u10ee\u10d4\u10d7\u10d8, Javakheti; armeno. \u054b\u0561\u057e\u0561\u056d\u0584, Javakhk), \u00e8 una regione storica della Georgia, situata nella parte sud-orientale della provincia di Samtskhe-Javakheti, la cui composizione etnica \u00e8 formata in maggior parte da armeni.\nGli armeni sono la terza minoranza etnica pi\u00f9 grande (circa 248.345) in tutta la Georgia, e la maggioranza in Giavachezia (90.273). Le principali attivit\u00e0 economiche in questa regione sono l'agricoltura di sussistenza e l'allevamento di bestiame.\nUn miglioramento sperato \u00e8 la costruzione pianificata di un'autostrada (finanziata dal Millennium Challenge Account statunitense) per collegare pi\u00f9 appropriatamente la regione con il resto della Georgia. Inoltre, \u00e8 stato progettato un tratto di linea ferroviaria che va da Kars a Baku, Azerbaigian (vedi linea ferroviaria Kars Baku Tbilisi), ma la popolazione armena di Javakhk si \u00e8 opposta a questo collegamento ferroviario perch\u00e9 essa esclude ed isola l'Armenia. C'\u00e8 gi\u00e0 un'altra ferrovia che collega Armenia, Georgia e Turchia, ovvero la linea ferroviaria Kars-Gyumri-Akhalkalaki. La linea esistente \u00e8 in fase di costruzione e potrebbe essere operativa fra qualche settimana, ma a causa del blocco turco dell'Armenia fin dal 1993 la ferrovia non \u00e8 in funzione. \nGli armeni non sono molto rappresentati in tutte le sfere di vita pubblica, specialmente al governo, e ad una mancanza di dialogo tra loro e Tbilisi si aggiunge una percezione di discriminazione e alienazione. In questa regione ci sono state dimostrazioni, con repressioni brutali e omicidi da parte della polizia. Molti armeni dichiarano di essere trattati come cittadini di seconda classe. L'organizzazione civica armena locale, l'Alleanza Democratica della Giavachezia Unita chiede un'autonomia locale, comparabile a quella promessa agli abcasi e osseti."}
{"id": "2576410", "revid": "109315363", "url": "https://it.wikipedia.org/wiki?curid=2576410", "title": "Unione Nazionale dei Minatori (Gran Bretagna)", "text": "L'Unione Nazionale dei Minatori (in inglese \"National Union of Mineworkers\", NUM) \u00e8 un sindacato britannico dei lavoratori del carbone. \nCostituito nel 1945 come riorganizzazione della \"Federazione dei Minatori della Gran Bretagna (MFGB)\", il NUM \u00e8 noto principalmente per il suo ruolo nei tre scioperi nazionali dei minatori del 1972, del 1974 e del 1984-85. \nPer buona parte del Ventesimo secolo il NUM ha avuto particolare peso non solo nel movimento sindacale ma anche nella politica britannica. La sua influenza si \u00e8 drasticamente ridimensionata a seguito del fallimento dello sciopero del 1984-85 e dello smantellamento dell'industria carbonifera della Gran Bretagna."}
{"id": "2576413", "revid": "834", "url": "https://it.wikipedia.org/wiki?curid=2576413", "title": "National Union of Mineworkers", "text": ""}
{"id": "2576414", "revid": "1516566", "url": "https://it.wikipedia.org/wiki?curid=2576414", "title": "Glenn Warren Most", "text": "Biografia.\nGlenn Warren Most attualmente ricopre la cattedra di Filologia Greca presso la Scuola Normale Superiore di Pisa, dove \u00e8 professore ordinario dal 2000.\nLa sua formazione accademica \u00e8 iniziata negli USA, all'Universit\u00e0 di Harvard, dove si \u00e8 laureato in Filologia latina; i vasti interessi di studioso lo hanno poi spinto a conseguire il perfezionamento con prestigiosi master in Letteratura comparata alla Universit\u00e0 Yale e in Filologia classica presso l'Universit\u00e0 di Tubinga. \nL'elenco degli atenei in cui ha svolto il suo ruolo di ricercatore, insegnante e studioso \u00e8 molto lungo: oltre che a Yale e Tubinga, include infatti Universit\u00e0 di Heidelberg, Princeton, Siena, Innsbruck, Chicago, dove tuttora, nei periodi di riposo dalle fatiche pisane, insegna Storia del pensiero socio-politico. \nTra i riconoscimenti ottenuti, il Gottfried Wilhelm Leibniz Preis, oltre a quello molto prestigioso di Visiting professor presso il Coll\u00e8ge de France.\nCollabora attivamente con numerose riviste specialistiche sia come autore sia come membro dei rispettivi comitati scientifici, tra cui: \nOpere.\nIn italiano:"}
{"id": "2576422", "revid": "123230726", "url": "https://it.wikipedia.org/wiki?curid=2576422", "title": "Mass Media (periodico)", "text": "Mass Media \u00e8 una rivista internazionale di comunicazione, con cadenza bimestrale. Venne fondata a \"Roma\" nel 1982 da Gino Agnese, che la diresse per tutto l'arco della sua pubblicazione.\nPresto \"Mass Media\" entr\u00f2 nell'agone della cultura italiana, promuovendo indagini sul presente e soprattutto sul futuro della comunicazione, e svilupp\u00f2 una serie di intuizioni, spesso rivelatesi veritiere, tentando soprattutto di coniugare la teoria con la realt\u00e0 viva dei media, nel loro tumultuoso divenire. Questa fusione favor\u00ec il dinamismo della rivista, verso la quale innumerevoli volte si diresse l'interesse dei quotidiani nazionali.\nDal 1982, con cadenza bimestrale, sono usciti sessantaquattro fascicoli della rivista, fino al 1995. La collezione \u00e8 interamente disponibile presso la Stanford University, la Columbia University, l'Universit\u00e0 di Lublino, l'Universit\u00e0 di Barcellona, la Biblioteca di \"Civilt\u00e0 Cattolica\", la Biblioteca della Quadriennale di Roma, la Luiss e le Biblioteche Nazionali di Roma, Milano, Firenze e Napoli.\nDifficile tentare una ricapitolazione di un lavoro cos\u00ec ampio, ma si possono ricordare almeno alcuni argomenti trattati da \"Mass Media\" che suscitarono una vasta eco di stampa. Nel 1983 la rivista si occup\u00f2 dei poteri mondiali dell'informazione, del rapporto fra teatro e teatro televisivo e dell'inevitabile declino della stampa di partito, e appunt\u00f2 la sua attenzione sulla resistenza degli afgani contro i sovietici, anche perch\u00e9 i contendenti, per motivi diversi, impedirono l'uso delle telecamere, cosicch\u00e9 quella guerra agli occhi del mondo quasi \"non avvenne\". Fu il primo esempio di occultamento mediatico di un conflitto, poi messo in pratica innumerevoli altre volte.\nIn seguito, analizzando le proiezioni del conflitto tra gli Alleati e l'Iraq, \"Mass Media\" coni\u00f2 l'espressione \"guerra spettacolo\", poi ripresa dai quotidiani, e not\u00f2 per prima che ovunque nel mondo il pubblico televisivo ebbe la sensazione di essere minuziosamente informato, mentre al contrario durante la Guerra del Golfo fu introdotta una forma di censura basata sull'eccedenza di notizie.\nLa rivista ha poi trattato con particolare attenzione il tema della comunicazione dei leader, circa il quale scrissero tra gli altri, a cominciare dal 1983, Abraham Moles, Gilberto Tinacci Mannelli, Robert Escarpit, John Eccles, Armand Mattelart, Andrej Tarkovskij e Derrick de Kerckhove, gi\u00e0 assistente di Marshall McLuhan e oggi a capo del McLuhan Program di Toronto e autore su \"Mass Media\" di una lunga serie di articoli e saggi che lo resero noto anche in Italia, dove attualmente il suo nome e i suoi libri hanno larga circolazione.\nNel 1984 un saggio di Piero Buscaroli svel\u00f2 l'inconciliabilit\u00e0 tra la spettacolarizzazione televisiva dei concerti di musica classica e l'artistica fruizione degli stessi.\nSul destino del libro e sui rapporti fra scrittura tradizionale e videoscrittura si soffermarono tra gli altri lo scrittore Domenico Rea e il semiologo Umberto Eco.\nNel 1986 apparve un fascicolo quasi monografico dedicato a Giovanni Paolo II, il Papa che viaggia, con scritti di Luigi Accattoli, Agnese, Giso Deussen, de Kerckhove, Victor Alexandre, Rocco Buttiglione, Abraham Moles e Percy Tannenbaum. Ma il tema del rapporto fra la religione e la societ\u00e0 dell'immagine fu oggetto per altro verso degli scritti di Francesco Gabrieli, Enrico Rubinacci e di Enrico Baragli, il gesuita esperto del Concilio Vaticano II per le comunicazioni sociali, collaboratore della rivista fin dagli inizi.\nNel 1987 Agnese, de Kerckhove e Roberto Grandi tentarono di immaginare il destino della comunicazione nel 2050.\nIn seguito la rivista dedic\u00f2 spazi all'estetica dei media e all'estetica della politica, con scritti di Renato Barilli, Pietro Grilli di Cortona, Fred Forest, Mario Costa e Gianpiero Gamaleri. Nel 1991 il filosofo Rosario Assunto pubblic\u00f2 un lungo saggio, negando che la nostra attuale sia una \"societ\u00e0 dell'immagine\". Nello stesso anno la rivista ospit\u00f2 un saggio di Riccardo Notte, che costitu\u00ec la prima organica riflessione in Italia sull'emergente fenomeno delle realt\u00e0 virtuali, delle reti telematiche e del cosiddetto metaverso, e da allora \"Mass Media\" affront\u00f2 l'argomento in quasi tutti i successivi numeri. Ancora nel 1991 Agnese ipotizz\u00f2 che i totalitarismi della prima met\u00e0 del secolo furono possibili grazie al sistema dei media del tempo. Al contrario, l'attuale media system impedisce il loro ritorno, perlomeno nelle stesse forme e modalit\u00e0, bench\u00e9 siano da temersi dei totalitarismi inediti, perfino \"piacevoli\", paradossalmente.\nNel 1993 il filosofo Antimo Negri intervenne nel dibattito sul rapporto fra scienza e fede e sul fatto che queste discussioni diventano fuorvianti se condotte su media effimeri e frammentari come i quotidiani. Sempre nel 1993, riprendendo un tema gi\u00e0 ampiamente trattato pi\u00f9 volte, quello dell'attualit\u00e0 della retorica, la rivista - con Gianfranco Ravasi, Massimo Camisasca e Robert White - rispose alla questione del \"perch\u00e9 la predica \u00e8 noiosa\" e ottenne dai giornali un'eco vastissima.\nNel 1996 la Biblioteca Nazionale Centrale di Firenze ha acquisito l'intero archivio redazionale della rivista, editando un opuscolo dedicato a \"Le carte e la collezione di Mass Media\". Di una cospicua parte delle copertine si fecero autori artisti di grande nome, i quali tutti lavorarono sul tema del quadrato, insegna della rivista. Tra gli altri Alberto Burri, Piero Dorazio, Bruno Munari, Achille Perilli, Carlos Cruz Diez, Umberto Mastroianni, Pietro Consagra, Emil Schumacher, Antoni Tapies, Oscar Reutesv\u00e4rd, Carla Accardi, Kenneth Noland. Mino Delle Site, Giulio Turcato, Luigi Veronesi, Guido Strazza e Carlo Belli.\nNel settembre 1998 usc\u00ec il fascicolo speciale \"Indici 1982-1995\", contenente gli indici completi della rivista divisi per autori, temi e nomi."}
{"id": "2576424", "revid": "297745", "url": "https://it.wikipedia.org/wiki?curid=2576424", "title": "San Michele del Quarto", "text": ""}
{"id": "2576427", "revid": "421682", "url": "https://it.wikipedia.org/wiki?curid=2576427", "title": "Gian Antonio Paladini", "text": ""}
{"id": "2576436", "revid": "287204", "url": "https://it.wikipedia.org/wiki?curid=2576436", "title": "Nella Alvera", "text": ""}
{"id": "2576438", "revid": "200568", "url": "https://it.wikipedia.org/wiki?curid=2576438", "title": "Arklow", "text": "Arklow (in irlandese: \"An tInbhear M\u00f3r\" o anche conosciuta come \"Inbhear D\u00e9\", letteralmente il \"grande estuario\") \u00e8 una citt\u00e0 dell'Irlanda nella contea di Wicklow.\nFondata nel IX secolo dai vichinghi, \u00e8 stata il sito della battaglia pi\u00f9 sanguinosa della rivolta irlandese del 1798.\n\u00c8 la terza citt\u00e0 pi\u00f9 popolosa della contea. La citt\u00e0 sorge alla foce del fiume Avoca."}
{"id": "2576439", "revid": "124123", "url": "https://it.wikipedia.org/wiki?curid=2576439", "title": "Giuseppe Grigoletto e Savino Pasqualato", "text": "Il 13 aprile del 1945, SS, Brigate Nere e X\u00aa MAS compirono un vasto rastrellamento a Casale sul Sile, come rappresaglia per l'uccisione di alcuni fascisti da parte dei partigiani. L'operazione colp\u00ec anche Giuseppe Grigoletto che, lavorando come fuochista delle ferrovie a Treviso, passava proprio per Casale. Fu cos\u00ec ricondotto a Bonisiolo, dove abitava.\nQui si trovava anche il fratellastro Savino Pasqualato. I due furono accusati di rifornire i partigiani di sigarette, prelevandole abusivamente dalle razioni settimanali previste durante la guerra. Invano la madre, titolare di una tabaccheria, tent\u00f2 di discolparli assumendosi la responsabilit\u00e0 dei fatti.\nFurono quindi caricati su una camionetta e spediti a San Michele del Quarto, dove vennero uccisi a colpi di mitra. La moglie di Grigoletto ottenne di farli seppellire nel locale cimitero, altrimenti i corpi sarebbero stati indegnamente gettati nel Sile.\nAi partigiani \u00e8 dedicata una via in comune di Quarto d'Altino e un'altra a Bonisiolo di Mogliano Veneto dove, peraltro, sono ricordati in un monumento ai caduti."}
{"id": "2576441", "revid": "767487", "url": "https://it.wikipedia.org/wiki?curid=2576441", "title": "Nasko Sirakov", "text": "Carriera.\nClub.\nSirakov, durante la sua carriera, durata complessivamente 18 anni, dal 1980 al 1998, gioca con Levski Sofia, Spartak Varna, Haskovo, Real Zaragoza, Espanyol, , Botev Plovdiv e Slavia Sofia.\nNazionale.\nIl suo bottino in Nazionale \u00e8 di 82 presenze e 23 gol."}
{"id": "2576442", "revid": "424533", "url": "https://it.wikipedia.org/wiki?curid=2576442", "title": "Nasko Petkov Sirakov", "text": ""}
{"id": "2576449", "revid": "2059688", "url": "https://it.wikipedia.org/wiki?curid=2576449", "title": "Nazionale di curling femminile dell'Italia", "text": "La Nazionale italiana di curling \u00e8 composta annualmente da una selezione tra gli atleti delle prime quattro squadre classificate al campionato italiano di curling dell'anno precedente\nLa Nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente ai campionati europei, validi per la qualificazione ai mondiali e ai Giochi olimpici invernali\nInoltre partecipa a tutti gli appuntamenti che la World Curling Federation organizza e a cui l'Italia \u00e8 qualificata.\nL'Italia presenta annualmente altre nove nazionali di curling:\nViene inoltre presentata una squadra nazionale appositamente selezionata alle Universiadi, mentre ai Giochi olimpici giovanili (\"Winter Youth Olympic Games\") partecipa la nazionale allievi, alle Olimpiadi la nazionale italiana e alle paralimpiadi la nazionale disabili. In ogni caso le nazionali partecipano ai campionati loro preposti.\nIl miglior risultato della nazionale femminile \u00e8 la medaglia d'argento agli europei del 1982 disputati a Kirkcaldy, in Scozia, successo bissato nel 2006 agli europei di Basilea, in Svizzera.\nSin dai primi anni la stragrande maggioranza degli atleti che fanno o hanno fatto parte della formazione nazionale italiana di curling provengono da Cortina d'Ampezzo.\nNAZIONALE ITALIANA FEMMINILE\nCollegamenti esterni.\nSito della FISG - Curling\nSito della WCF"}
{"id": "2576455", "revid": "729019", "url": "https://it.wikipedia.org/wiki?curid=2576455", "title": "Luciana Baccalin", "text": "Ha fatto parte della nazionale italiana di curling ed \u00e8 stata campionessa d'Italia nel 1976."}
{"id": "2576456", "revid": "1543377", "url": "https://it.wikipedia.org/wiki?curid=2576456", "title": "Fidati di me (Laura Pausini)", "text": "Fidati di me \u00e8 un brano musicale della cantante italiana Laura Pausini. \u00c8 il 3\u00ba singolo estratto a giugno 2001 dall'album \"Tra te e il mare\" del 2000. In Brasile \u00e8 il 4\u00ba ed ultimo singolo estratto dall'album.\nIl brano.\nLa musica \u00e8 composta da Giuseppe Tosetto; il testo \u00e8 scritto da Laura Pausini, Cheope e Giuseppe Dati; l'adattamento spagnolo \u00e8 di Badia.\nLa canzone viene tradotta in lingua spagnola con il titolo \"F\u00edate de mi\", inserita nell'album \"Entre t\u00fa y mil mares\" ed estratta come 3\u00b0 singolo in America Latina. In Spagna \u00e8 il 4\u00ba ed ultimo singolo estratto dall'album.\nCon \"Fidati di me\" la cantante partecipa in estate 2001 al \"Festivalbar\".\nI 2 brani vengono trasmessi in radio; vengono realizzati i 2 videoclip.\nIl video.\nIl videoclip (in lingua italiana e in lingua spagnola) \u00e8 stato diretto dal regista Marco Salom.\nPubblicazioni.\n\"Fidati di me\" viene inserita in versione \"Live\" nel DVD \"Live 2001-2002 World Tour\" del 2002 (video) e nell'album \"Live in Paris 05\" del 2005 (\"Medley\" video)."}
{"id": "2576457", "revid": "287204", "url": "https://it.wikipedia.org/wiki?curid=2576457", "title": "Balbriggan", "text": "Balbriggan (in irlandese \"Baile Brig\u00edn\"\u00a0) \u00e8 una citt\u00e0 dell'Irlanda, nella contea di Fingal.\nLa citt\u00e0, che sorge a 31 km da Dublino, \u00e8 la citt\u00e0 pi\u00f9 settentrionale della contea.\nNon si possiedono molte notizie circa la storia e la fondazione della citt\u00e0. \u00c8 comunque ipotizzabile che sia stato sempre un insediamento abitato da popolazione dedita alla pesca e a qualche forma di agricoltura. Nel XVIII secolo la citt\u00e0 veniva descritta come un piccolo paese di pescatori che sorge su una insenatura che fungeva da porto."}
{"id": "2576459", "revid": "767487", "url": "https://it.wikipedia.org/wiki?curid=2576459", "title": "Volevo dirti che ti amo", "text": "Volevo dirti che ti amo \u00e8 un brano musicale della cantante italiana Laura Pausini. \u00c8 il 4\u00ba ed ultimo singolo estratto nel 2001 dall'album \"Tra te e il mare\" del 2000. In Brasile \u00e8 il 3\u00ba ed ultimo singolo estratto dall'album.\nIl brano.\nLa musica \u00e8 composta da Eric Buffat; il testo \u00e8 scritto da Laura Pausini, Cheope e Giuseppe Dati; l'adattamento spagnolo \u00e8 di Badia.\nLa canzone viene tradotta in lingua spagnola con il titolo \"Quiero decirte que te amo\", inserita nell'album \"Entre t\u00fa y mil mares\" ed estratta come 4\u00ba ed ultimo singolo in Cile e in Argentina; in Spagna \u00e8 il 3\u00b0 singolo estratto dall'album.\nViene trasmesso in radio solo il brano in lingua spagnola; vengono realizzati i 2 videoclip.\nIl video.\nIl videoclip (in lingua italiana e in lingua spagnola) \u00e8 stato diretto dal regista Luca Lucini.\nCover.\nNel 2008 il gruppo statunitense Dark Latin Groove realizza una cover di \"Quiero decirte que te amo\" in versione salsa-reggae e inserendola nell'album \"Renacer\" ed estratta come 1\u00b0 singolo."}
{"id": "2576461", "revid": "784824", "url": "https://it.wikipedia.org/wiki?curid=2576461", "title": "Guadagnolo", "text": "Guadagnolo \u00e8 l'unica frazione del comune di Capranica Prenestina, da cui dista 9,6 chilometri, nella citt\u00e0 metropolitana di Roma Capitale. Si trova su un monte calcareo (il \"Monte Guadagnolo\") ed \u00e8 il centro abitato non comunale pi\u00f9 alto del Lazio.\nPoco distante, sul versante est ad una quota pi\u00f9 bassa, \u00e8 presente il Santuario della Mentorella, meta di frequenti pellegrinaggi.\nNote.\n sito amatoriale"}
{"id": "2576464", "revid": "287204", "url": "https://it.wikipedia.org/wiki?curid=2576464", "title": "Monte Pagliano", "text": "Il Monte Pagliano (\"Paliano\" in marchigiano) \u00e8 un monte alto 1396 metri sul livello del mare, situato nelle Marche, in Provincia di Macerata, nel Parco nazionale dei Monti Sibillini.\nEtimologia del nome.\nIl nome \"Pagliano\" potrebbe derivare dal fatto che gli abitanti della zona raccoglievano qui la paglia. Secondo i linguisti si tratta invece del prediale relativo a un fondo della \"Gens Pallia\", una famiglia presente ad Attidium (Attiggio), nei pressi dell'odierna Fabriano.\nPaesi vicini.\nNei pressi del monte si trovano Gualdo, la Spina di Gualdo e Rapegna, frazioni di Castelsantangelo sul Nera.\nPercorsi.\nLa cima del Monte Pagliano \u00e8 raggiungibile da Gualdo e da Punta di Valloprare."}
{"id": "2576465", "revid": "1543377", "url": "https://it.wikipedia.org/wiki?curid=2576465", "title": "Roberto Bocus", "text": "Originario di Cortina d'Ampezzo, ha fatto parte della nazionale italiana di curling partecipando nel 1978 al campionato mondiale disputato a Winnipeg, in Canada. Roberto \u00e8 diventato campione d'Italia nel 1978."}
{"id": "2576466", "revid": "709565", "url": "https://it.wikipedia.org/wiki?curid=2576466", "title": "Fantaghir\u00f2 (serie animata)", "text": "Fantaghir\u00f2 \u00e8 una serie animata prodotta nel 1999 dallo studio di animazione spagnolo BRB Internacional, Mediaset, Telecinco, Planeta 2010, e EF&amp;C. Il cartone animato \u00e8 un libero adattamento basato sulla serie di film del franchise italiano \"Fantaghir\u00f2\", creato da Lamberto Bava.\nIn Italia la serie \u00e8 stata trasmessa su Italia 1 a partire dal 22 ottobre 2000.\nSigla.\nLa sigla, con testo di Alessandra Valeri Manera e musica di Franco Fasano, \u00e8 cantata da Cristina D'Avena, ed \u00e8 stata pubblicata nell'album \"Fivelandia 18\".\nDifferenze fra film e serie animata.\nSi ritrovano quasi tutti gli stessi personaggi dei film televisivi di Lamberto Bava, a cui si aggiungono alcuni creati appositamente per la serie animata. Alcuni personaggi sono leggermente cambiati, per esempio la Strega Bianca e Mamma Oca sono due personaggi diversi, mentre in originale l'Oca era un travestimento della Strega Bianca, come il Cavaliere Bianco.\nFilm animato.\n\u00c8 stato realizzato un film animato di 75 minuti dal titolo Fantaghir\u00f2: alla ricerca del Kuorum; si tratta di un montaggio delle scene pi\u00f9 importanti importate dalla serie animata.\nEdizioni home video.\nItalia.\nNel corso dei primi anni 2000 sono state messe in commercio per il circuito delle edicole 26 VHS della Fabbri Editore, ognuna delle quali presenta solo un episodio.\nNel 2000 usc\u00ec anche una videocassetta omaggio edita e distribuita nei negozi di giocattoli da Giochi Preziosi e GiG per la collana \"Videogiocando\", dove oltre alle pubblicit\u00e0 era presente un episodio in forma ridotta."}
{"id": "2576468", "revid": "115648353", "url": "https://it.wikipedia.org/wiki?curid=2576468", "title": "Monte Guadagnolo", "text": "Il Monte Guadagnolo (1.218 ) \u00e8 la montagna pi\u00f9 alta dei Monti Prenestini nel Subappennino laziale.\nDescrizione.\nCoperto da vegetazione boscosa soprattutto a nord, lasciando scoperta la parte sommitale prativa, mentre ad est si apre un piccolo altopiano (\"Prati del Guadagnolo\"), in cima alla montagna si trova la frazione Guadagnolo di Capranica Prenestina e a poche decine di metri dall'abitato, alcune pareti rocciose sono meta frequente di arrampicatori laziali, mentre poco pi\u00f9 in basso, sul versante est, \u00e8 posto invece il Santuario della Mentorella.\nLa cima si raggiunge facilmente tramite una strada asfaltata salendo da ovest da Palestrina oppure da Casape ed \u00e8 uno dei punti pi\u00f9 panoramici che guardano verso la citt\u00e0 di Roma, assieme al Monte Gennaro, al Tuscolo e a Monte Cavo: dalla cima la vista spazia infatti a est verso i Monti Ruffi e i Monti Affilani a nord verso i Monti Tiburtini, i Monti Lucretili, la campagna romana e la Capitale con una prominenza di circa 1000 metri di dislivello dal fondovalle, a ovest verso i Colli Albani, a sud verso la Valle del Sacco."}
{"id": "2576471", "revid": "26791977", "url": "https://it.wikipedia.org/wiki?curid=2576471", "title": "Mar\u00e9chal de France", "text": ""}
{"id": "2576473", "revid": "62004", "url": "https://it.wikipedia.org/wiki?curid=2576473", "title": "Sargis Hovsepyan", "text": ""}
{"id": "2576476", "revid": "486946", "url": "https://it.wikipedia.org/wiki?curid=2576476", "title": "Frankenstein, o il moderno Prometeo", "text": ""}
{"id": "2576477", "revid": "599013", "url": "https://it.wikipedia.org/wiki?curid=2576477", "title": "Fabio Bovolenta", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1975, disputato a East York, in Canada: in quell'occasione l'Italia si piazz\u00f2 al nono posto. La prima partita di questo evento, il 25 febbraio 1975, fu anche l'esordio della nazionale junior italiana. Nella prima partita l'Italia fu sconfitta dalla formazione svedese per 9 a 15. Con la nazionale junior partecipa a tre campionati mondiali junior.\nIn totale Fabio vanta 26 presenze in azzurro. Il miglior risultato dell'atleta \u00e8 l'ottavo posto ai campionati mondiali junior ottenuto nel 1977 a Qu\u00e9becy, in Canada.\nCAMPIONATI\nNazionale junior:"}
{"id": "2576490", "revid": "599013", "url": "https://it.wikipedia.org/wiki?curid=2576490", "title": "Franco Caldara", "text": "Ha fatto parte della nazionale italiana di curling partecipando a due campionati mondiali, uno nel 1975 a Perth ed uno nel 1978 a Winnipeg, in Canada.\nCaldara \u00e8 diventato pi\u00f9 volte campione d'Italia."}
{"id": "2576491", "revid": "116856431", "url": "https://it.wikipedia.org/wiki?curid=2576491", "title": "Pau-Latina", "text": "Pau-Latina \u00e8 il settimo album della cantante messicana Paulina Rubio, pubblicato il 10 febbraio 2004 dalla Universal.\nDall'album sono stati estratti i singoli \"Te quise tanto\", \"Algo tienes\", \"Dame otro tequila\" e \"Mia\"."}
{"id": "2576493", "revid": "326822", "url": "https://it.wikipedia.org/wiki?curid=2576493", "title": "Temi d'amore fra i banchi di scuola", "text": ""}
{"id": "2576495", "revid": "173617", "url": "https://it.wikipedia.org/wiki?curid=2576495", "title": "S\u00e3o Crist\u00f3v\u00e3o (disambigua)", "text": ""}
{"id": "2576497", "revid": "1516566", "url": "https://it.wikipedia.org/wiki?curid=2576497", "title": "On n'oublie jamais rien, on vit avec", "text": "On n'oublie jamais rien, on vit avec \u00e8 un brano musicale della cantante francese H\u00e9l\u00e8ne S\u00e9gara eseguito in duetto con la cantante italiana Laura Pausini. \u00c8 il terzo singolo estratto il 23 novembre solo in Francia dall'album \"Humaine\" del 2003 di H\u00e9l\u00e8ne S\u00e9gara.\nIl brano.\nIl brano \u00e8 scritto e composto da Antonio Angelelli, Bruno Grimaldi e G\u00e9rard Capaldi; il testo in italiano (\"Il ricordo che ho di noi\") \u00e8 tradotto da Laura Pausini.\nLa canzone ottiene un grande successo in Francia, Belgio e Svizzera, rimanendo tutt'oggi uno dei singoli di maggior successo per entrambe le cantanti.\nIl brano viene trasmesso in radio in Francia, Belgio e Svizzera.\n\u00c8 tra le 50 canzoni pi\u00f9 vendute degli ultimi 20 anni in Francia \nIl video.\nIl videoclip \u00e8 stato diretto dal regista Gaetano Morbioli e girato a Parigi.\nNel 2004 il videoclip di \"On n'oublie jamais rien, on vit avec\" viene inserito negli album \"Resta in ascolto\" e \"Escucha\" \"Limited Edition\" CD+DVD.\nPubblicazioni.\n\"On n'oublie jamais rien, on vit avec\" viene inserita anche negli album di H\u00e9l\u00e8ne S\u00e9gara \"Le Best of\" del 2004, \"Les 50 plus belles chansons\" del 2007, \"Les n\u00b01 de H\u00e9l\u00e8ne S\u00e9gara\" del 2009 e nell'album di Laura Pausini \"20 - The Greatest Hits - French Edition\" del 2013.\n\"On n'oublie jamais rien, on vit avec\" viene inoltre inserita nelle compilation \"NRJ Music Awards 2004\", \"NRJ Hit Music Only\", \"Les plus belles voix 3\", \"Girls 2004\" del 2004, \"Duos d'aujourd'hui\" e \"Vos plus belles \u00e9motions\" del 2005.\nInterpretazioni dal vivo.\n\"On n'oublie jamais rien, on vit avec\" viene eseguita in alcune esibizioni dal vivo da Laura Pausini e H\u00e9l\u00e8ne S\u00e9gara: il 4 novembre 2003 al concerto di H\u00e9l\u00e8ne S\u00e9gara all'\"Olympia\" di Parigi; durante alcuni [programmi televisivi francesi del 2003 (\"Hit Machine\" di M6, \"La chanson de l'ann\u00e9e\" di TF1, \"Star Academy\" di TF1, \"Dolce Italia\" di France 2); nel 2004 a Cannes, durante la premiazione dei \"NRJ Music Awards\"; il 13 aprile 2012 al \"Palais omnisports de Paris-Bercy\" di Parigi, tappa dell'\"Inedito World Tour 2011-2012\"\nIl 2 dicembre 2005 Laura Pausini esegue il brano \"On n'oublie jamais rien, on vit avec\" in versione live in duetto con la cantante Magalie, durante il programma televisivo francese \"Star Academy\" di TF1.\nCover.\nNel 2010 il cantante francese Nyco Lilliu realizza una cover della canzone, in versione completamente italiana, dal titolo \"Il ricordo che ho di noi\". Il brano \u00e8 inserito nell'album \"Dimmi perch\u00e9...\"."}
{"id": "2576503", "revid": "1347902", "url": "https://it.wikipedia.org/wiki?curid=2576503", "title": "Biblioteca nazionale russa", "text": "La Biblioteca nazionale russa (), conosciuta tra il 1932 ed il 1992 come Biblioteca statale pubblica Saltykov-\u0160\u010dedrin (), \u00e8 la biblioteca nazionale della federazione russa e si trova a San Pietroburgo, sul Moskovskij prospekt, all'altezza del Parco della Vittoria e di Park Pobedy, stazione della metropolitana di San Pietroburgo. \u00c8 la pi\u00f9 antica biblioteca pubblica della Russia ed una delle biblioteche pi\u00f9 grandi del Paese.\nLa biblioteca trova le proprie origini nella Biblioteca pubblica imperiale () fondata da Caterina II di Russia nel 1795 che ospitava anche collezioni private.\nL'edificio storico che ospitava la biblioteca, prima che la collezione venisse spostata nel nuovo edificio, era situato lungo la Prospettiva Nevskij, in un edificio dalle linee neoclassiche.\nLa biblioteca attualmente comprende una vasta collezione di testi della cultura russa e della letteratura straniera."}
{"id": "2576504", "revid": "709565", "url": "https://it.wikipedia.org/wiki?curid=2576504", "title": "Lidia Cavallini", "text": "Ha fatto parte della nazionale italiana di curling arrivando decima al campionato mondiale di curling disputato a Perth nel 1979."}
{"id": "2576509", "revid": "26792481", "url": "https://it.wikipedia.org/wiki?curid=2576509", "title": "Canzone di Rolando", "text": ""}
{"id": "2576522", "revid": "599013", "url": "https://it.wikipedia.org/wiki?curid=2576522", "title": "John Fraser Muth", "text": "Muth sosteneva che le aspettative \"sono essenzialmente la stessa cosa delle previsioni della teoria economica\". Bench\u00e9 ha formulato il principio delle aspettative razionali in un contesto microeconomico, \u00e8 stato usato in campo macroeconomico da Robert Lucas, Jr., Finn E. Kydland, Edward C. Prescott, Neil Wallace, Thomas J. Sargent, e altri.\nBiografia.\nPh.D. in economia matematica alla Carnegie Mellon University, per primo nel 1954 ha ricevuto il premio Alexander Henderson. Ha svolto attivit\u00e0 di ricerca alla Carnegie Mellon dal 1956 al 1959, per poi svolgere l'attivit\u00e0 di professore fino al 1964.\nHolt, Modigliani, Muth, and Simon (1960).\nMentre John Muth sviluppava il concetto di aspettative razionali, Herbert A. Simon stava raffinando le sue idee di razionalit\u00e0 limitata, mettendo in luce le limitate capacit\u00e0 di calcolo della gente.\nInsieme a due colleghi della GSIA, Charles C. Holt and Franco Modigliani, Muth e Simon hanno scritto un libro sulla programmazione d'impresa. L'obiettivo era di ottenere regole operative facili da applicare. Erano economisti che stavano sviluppando modelli differenti, ma cercavano una soluzione allo stesso problema.\nMuth (1960).\nPhillip Cagan, Milton Friedman e altri hanno usato una versione aggiornata della teoria, la teoria delle aspettative adattive per prevedere la variabile \"reddito permanente\". \nNel suo scritto \"Optimal Properties of Exponentially Weighted Forecasts\", pubblicato nel 1960 sul \"Journal of the American Statistical Association\", Muth ha razionalizzato il modello delle aspettative adattive di Friedman per calcolare il reddito permanente. \nMuth (1961).\nIn contrasto con le teorie di Simon, Muth spinge avanti la sua ipotesi: \"Vorrei suggerire che le aspettative, poich\u00e9 sono previsioni di eventi futuri, sono essenzialmente la stessa cosa delle previsioni della teoria economica\" definendo razionali tali aspettative per distinguerle dalle attese di ci\u00f2 che le imprese dovrebbero fare.\nt.b.a.\nEredit\u00e0.\n\u00c8 difficile trovare settori dell'economia che non sono stati influenzati dai lavori di Muth. Quasi paradossalmente l'alternativa all'ipotesi di Muth deriva dal lavoro del suo collega Simon e dal suo concetto di razionalit\u00e0 limitata."}
{"id": "2576527", "revid": "287204", "url": "https://it.wikipedia.org/wiki?curid=2576527", "title": "Criteri di Milano", "text": "I criteri di Milano sono dei parametri utilizzati per selezionare i pazienti affetti da carcinoma epatocellulare (\"hepatocellular carcinoma\", HCC) in cui \u00e8 chirurgicamente possibile effettuare una resezione del tumore e, possibilmente, in base alla classificazione di Barcellona (BCLC) effettuare un trapianto epatico.\nIl trapianto di fegato rappresenta oggi il migliore trattamento per i pazienti affetti da piccoli HCC, grazie alla sua capacit\u00e0 di rimuovere contemporaneamente sia l'intero tumore sia il sottostante fegato cirrotico, che rappresenta una vera e propria condizione pre-cancerosa.\nPrime esperienze di trapianto per epatocarcinoma.\nLe prime esperienze di trapianto per HCC in giro per il mondo mostrarono risultati decisamente deludenti. Le prime serie di Starzl, negli Stati Uniti, mostrarono sopravvivenze non superiori al 40%, con elevati tassi di recidiva. Calne, in Inghilterra, ottenne solo un 6% di sopravvivenza oltre i 5 anni nei 50 pazienti sottoposti a trapianto per HCC. In Germania, allo stesso modo, Pichlmayr present\u00f2 il 20.4% di sopravvivenza attuariale a 5 anni su 52 pazienti trapiantati per epatoma. Nel primo report dello European Liver Transplant Registry (ELTR) l'HCC mostr\u00f2 i peggiori risultati tra le varie cause di trapianto, con il 30.8% di sopravvivenza a 2 anni. Tali dati spinsero molti centri a non trapiantare pi\u00f9 i pazienti neoplastici, o a selezionarli in base all'estensione della loro patologia. Tuttavia, non esisteva un criterio di selezione per l'HCC universalmente riconosciuto.\nArrivano i criteri di Milano.\nNel 1996, Mazzaferro et al. proposero i cosiddetti criteri di Milano (Milan Criteria, MC), basando la selezione dei pazienti da trapiantare in base ai parametri morfologici del tumore (lesione singola di dimensioni \u2264 5\u00a0cm o fino a 3 lesioni ciascuna con dimensioni \u2264 3\u00a0cm, in assenza di metastasi a distanza e di infiltrazione macrovascolare).\nIn questo studio condotto su 48 pazienti affetti da HCC non resecabili su cirrosi sottoposti a trapianto epatico da donatore cadavere, venne evidenziata una mortalit\u00e0 totale del 17%. La recidiva tumorale si osserv\u00f2 solo nell'8%. I 35 pazienti che rientravano entro i MC mostrarono sopravvivenze globali e libere da malattia a quattro anni rispettivamente dell'85% e del 92%, mentre i 13 pazienti oltre i criteri (27% del totale), mostrarono sopravvivenze rispettivamente del 50% e del 59% (P 0.01 per la sopravvivenza globale e P 0.002 per la sopravvivenza libera da malattia).\nGrazie a questi risultati incoraggianti, numerosi centri incominciarono ad adottare i MC per selezionare i candidati al trapianto, ed oggi essi, dopo essere stati validati in tutto il mondo, vengono utilizzati da numerosissimi centri trapiantologici, fornendo tassi di recidiva di HCC che si attestano attorno al 10% e sopravvivenze globali a cinque anni del 70-90%, valori sovrapponibili a quelli per trapianto di fegato per patologie non tumorali.\nOggi, inoltre, i MC sono stati adottati come strumento per determinare la priorit\u00e0 al trapianto nel sistema di allocazione di organi statunitense, l'UNOS (Union Network Organ Sharing), ed inseriti all'interno di sistemi di stadiazione o logaritmi terapeutici come il TNM (Tumor Node Metastasis) ed il Barcelona Clinic Liver Cancer (BCLC).\nAllargare i criteri?\nTuttavia, nonostante i risultati eccellenti, i MC presentano un importante problema di base: essi determinano una selezione molto severa dei pazienti, escludendo molti di essi dalla possibilit\u00e0 di usufruire di una terapia potenzialmente curativa come il trapianto epatico. In un'analisi effettuata nel triennio 1996-1998 sulla popolazione statunitense, El-Serag et al. mostrarono come solo il 12% dei pazienti con HCC venissero trattati con intento curativo (trapianto o resezione), con sopravvivenze a tre anni superiori al 50%, mentre tutti gli altri erano destinati a trattamenti palliativi o a nessun trattamento, con sopravvivenze a tre anni inferiori al 10%.\nOltre al suddetto rischio di non essere ritenuti idonei per il trapianto, anche i pazienti inseriti in lista d'attesa nei centri che adottano la politica di allocazione d'organo basata sui MC corrono il rischio di non poter usufruire di questa terapia: questo perch\u00e9, durante l'attesa per il trapianto, il tumore pu\u00f2 aumentare di dimensioni e superare i criteri, e quindi il paziente viene escluso dalla lista (drop-out). Nel 1999 Llovet et al., del gruppo di Barcellona, evidenziarono questo problema: nel loro lavoro essi compararono 77 pazienti sottoposti a resezione epatica con 87 pazienti trapiantati tra il 1989 ed il 1997, mostrando sopravvivenze \"intention-to-treat\" a 5 anni rispettivamente del 51% e del 69%.\nValutando tuttavia i fattori di rischio nei pazienti resecati, gli autori osservarono come pazienti ben selezionati per la chirurgia resettiva (bassi livelli di bilirubina, assenza di ipertensione portale) presentassero una sopravvivenza a 5 anni del 74%. Valutando poi le sopravvivenze a 2 anni dei due gruppi di trapiantati nel periodo 1989-1995 (no MC, 0 drop-out in lista) e nel periodo 1996-1997 (utilizzo dei MC, 8 drop-out in lista), le sopravvivenze risultarono essere l'84% ed il 54% rispettivamente (P 0.003). Perci\u00f2, paradossalmente, i pazienti trapiantati con i MC mostrarono sopravvivenze intent-to-treat peggiori dei pazienti resecati! Il motivo di questo apparente paradosso sono chiaramente da ricercare nella carenza di organi da trapiantare e quindi nei lunghi tempi di attesa che i pazienti hanno in lista, fatto che determina il loro drop-out. Per risolvere tale problema, si percorrono oggi tre diverse strategie: \nCriteri UCSF.\nI primi a proporre criteri allargati furono Yao et al., dell'Universit\u00e0 della California, San Francisco (UCSF).\nI criteri UCSF si basano anch'essi unicamente su parametri morfologici (lesione singola \u2264 6.5\u00a0cm, o al massimo 3 noduli con il maggiore \u2264 4.5\u00a0cm ed il diametro tumorale totale \u2264 8\u00a0cm, in assenza di metastasi e di invasione macrovascolare). Nel loro lavoro, Yao e coll. analizzarono retrospettivamente 70 pazienti sottoposti a trapianto di fegato per HCC in un periodo di 12 anni. I pazienti che rispettavano i nuovi criteri (60 pazienti, 86%) presentarono sopravvivenze globali ad 1 e 5 anni pari al 90% ed al 75.2%, rispettivamente, mentre i pazienti fuori dai criteri UCSF (10 pazienti, 14%) mostrarono il 50% di sopravvivenza ad 1 anno (P 0.0005). Tali risultati suggerirono come un modesto incremento dei criteri non determinasse un importante decremento nelle sopravvivenze. Tuttavia, varie critiche vennero mosse a questo lavoro, prima delle quali fu quello di aver valutato lo staging tumorale in base ai dati radiologici e non a quelli anatomo-patologici: nel 2007 Yao pubblic\u00f2 un nuovo lavoro nel quale confermava la validit\u00e0 del suo modello anche se applicato a parametri pre-operatori.\nTuttavia, i criteri UCSF non vengono ancora riconosciuti universalmente da tutti i centri: in vari studi europei e statunitensi sono emersi alcuni limiti relativi a questi criteri.\nAd esempio, in un ampio studio multicentrico condotto su 479 pazienti candidati a trapianto epatico per HCC in Francia dal 1985 al 1998, Decaens e coll. valutarono il ruolo dei criteri UCSF sia in base alle caratteristiche tumorali pre-trapianto che a quelle anatomo-patologiche post-trapianto. In base ai risultati ottenuti, i pazienti oltre i MC ma entro i criteri UCSF (cio\u00e8 quelli che effettivamente hanno beneficiato dell'allargamento dei criteri) risultarono essere solo il 10% in base ai dati radiologici, e l'8% in accordo con l'analisi dei fegati prelevati. Inoltre, valutando le sopravvivenze \u201cintent-to-treat\u201d in base ai dati pre-trapianto, i pazienti oltre i MC ma entro i criteri UCSF presentarono sopravvivenze a 5 anni pari al 45.6 \u00b1 7.8%, contro il 60.1 \u00b1 3.0% dei pazienti entro i MC, evidenziando quindi sopravviene inferiori al 50%.\nNuovi criteri: dimensioni e numero delle lesioni.\nPartendo dai risultati ancora decisamente discordanti relativi ai criteri UCSF, vari Autori hanno proposto nuovi criteri, con l'intento di aumentare l'effettiva quota di pazienti trapiantabili.\nMolti di questi criteri si basano unicamente su una combinazione di dati morfologici, come i MC ed i criteri UCSF (dimensione tumorale, numero di lesioni, volume tumorale). \nRiportiamo di seguito un elenco di questi criteri:\nNuovi criteri: ruolo dei parametri biomolecolari.\nOltre agli aspetti morfologici, anche gli elementi di tipo bio-molecolare, come l'invasione vascolare, l'alfafetoproteina (AFP) ed il grading tumorale, ricoprono un ruolo molto importante come indici di aggressivit\u00e0 biologica dell'HCC e come parametri predittivi di recidiva tumorale e di selezione dei pazienti per il trapianto.\nL'invasione microvascolare in molti studi \u00e8 risultata essere il pi\u00f9 importante fattore di rischio per recidiva tumorale, con un rischio di ricomparsa di HCC dopo trapianto aumentato fino a 15 volte. Inoltre, nonostante dopo l'introduzione dei MC il numero e le dimensioni dei tumori si siano ridotti, i tassi di invasione microvascolare sono rimasti stabili (21-24%).\nGi\u00e0 nel 2000 Marsh, del gruppo di Pittsburgh, propose di modificare il TNM dell'HCC non solo in funzione delle dimensioni e della distribuzione uni- o bilobare, ma anche della presenza di invasione microvascolare.\nPurtroppo il limite di questo parametro \u00e8 che esso viene diagnosticato solo all'esame anatomopatologico e che quindi non pu\u00f2 essere determinato preoperatoriamente; di conseguenza, il suo impiego nei criteri di selezione al trapianto non \u00e8 praticabile.\nL'AFP rappresenta uno dei migliori parametri predittivi di invasione microvascolare utilizzati e ne rappresenta dunque un surrogato. In un ampio studio condotto comparando 15.906 pazienti trapiantati per HCC tra il 1997 ed il 2002 con 19.404 pazienti sottoposti a trapianto tra il 2002 ed il 2007 negli Stati Uniti (dati UNOS), l'AFP serica &gt; 455\u00a0ng/mL risult\u00f2 essere, assieme al MELD score &gt; 20, il pi\u00f9 importante carattere predittivo di mortalit\u00e0 dopo trapianto, con un rischio aumentato di 2.15 volte di decesso nei pazienti con questi valori.\nL'AFP si correla inoltre con il grado di aggressivit\u00e0 dell'HCC, ed il dosaggio dell'AFP mRNA \u00e8 stato proposto come marker di disseminazione ematica dell'HCC, mostrando una correlazione evidente con l'invasione vascolare e con la scarsa differenziazione tumorale. Per questo motivo, alcuni autori hanno incorporato l'AFP all'interno dei loro criteri di selezione:\nIn quest'ultimo lavoro, Toso e coll. analizzarono i dati UNOS riguardanti 6478 pazienti sottoposti a LT negli Stati Uniti dal 2002 al 2008, mostrando come solo il volume tumorale totale (Total Tumoral Volume, TTV) e l'AFP fossero risultati variabili indipendenti predittivi di sopravvivenza per il paziente, con un rischio 2 volte aumentato di mortalit\u00e0 per i pazienti fuori dai criteri proposti.\nIl grading tumorale rappresenta un altro parametro di estrema importanza: Kirimlioglu et al. evidenziarono come, nonostante le piccole dimensioni, fino al 15% degli HCC sviluppasse aggressivit\u00e0 biologica dopo LT. Klintmalm, analizzando 422 pazienti sottoposti a LT, mostr\u00f2 come, in tumori ben differenziati, le dimensioni tumorali e l'invasione vascolare non peggiorassero le sopravvivenze o i tassi di recidiva, mentre il grading risult\u00f2 essere l'unico fattore prognostico ad emergere dall'analisi statistica.\nNel 2004, Cillo e coll., del gruppo di Padova, presentarono uno studio nel quale venne messo in evidenza che parametri come il TNM ed i MC fossero meno abili nel predire la sopravvivenza nei pazienti ed i tassi di recidiva dell'HCC rispetto al grading tumorale: 33 pazienti con HCC diagnosticati preoperatoriamente con grading bene o moderatamente differenziato vennero comparati con 15 pazienti con diagnosi incidentale di HCC. Nonostante il 38% dei pazienti fosse fuori dai MC, a 5 anni la sopravvivenza globale fu del 75%, mentre quella libera malattia fu del 92%, con sole 3 recidive (6%).\nNel 2008, Zheng e coll., del gruppo di Hangzhou, proposero un nuovo modello, nel quale combinarono aspetti morfologici, AFP e grading: diametro tumorale totale \u2264 8\u00a0cm o, se &gt; 8\u00a0cm, grading bene o moderatamente differenziato + AFP \u2264 400\u00a0ng/ml.\nIl \u201cMetroticket paradigma\u201d.\nCon una felice intuizione, Mazzaferro rappresent\u00f2 questa pluralit\u00e0 di criteri proposti nei vari centri in giro per il mondo come una sorta di metropolitana globale, il costo del cui biglietto (il Metroticket, appunto) aumentava con l'allontanarsi dai MC. In altre parole, pi\u00f9 lungo il viaggio dai limiti convenzionali (ad esempio, pi\u00f9 grandi il numero o le dimensioni di un tumore), e maggiore il prezzo da pagare del biglietto (e cio\u00e8 riduzione delle sopravvivenze dei pazienti). Questo spinse verso la creazione di un progetto che, avviatosi nel 2006, port\u00f2 alla raccolta multicentrica di dati riguardanti pazienti fuori dai MC: il risultato di questo lavoro fu la nascita dei criteri up-to-seven.\nCriteri Up-to-seven.\nNel 2009 Mazzaferro e coll. presentarono i risultati di questo studio riguardante 1112 pazienti trapiantati in 36 centri per HCC oltre i MC. La sopravvivenza dell'intera popolazione a 5 anni fu del 53.6%: tuttavia, in una popolazione selezionata di 283 pazienti che superavano i MC ma che per\u00f2, in assenza di invasione microvascolare, rispettassero i cosiddetti criteri up-to-seven (HCC con sette come somma del diametro del tumore pi\u00f9 grande + il numero delle lesioni), la sopravvivenza globale a 5 anni risult\u00f2 pari al 71.2%, risultato sovrapponibile a quello ottenibile con pazienti entro i MC.\nTuttavia occorre ricordare che il parametro prognostico fondamentale dell'invasione microvascolare, pu\u00f2 essere ottenuto solo a trapianto effettuato e quindi i cosiddetti criteria up-to-seven sembrano essere piuttosto illusivi e ben poco pratici.\nQuale criterio scegliere?\nNel 2009 Toso et al. proposero un lavoro nel quale analizzarono una popolazione tratta dall'Alberta Cancer Registry di 270 pazienti con la diagnosi di HCC, valutando come i 12 criteri allargati analizzati nel loro studio incidessero effettivamente nell'aumentare il volume dei pazienti da trapiantare per HCC. La percentuale di incremento dei potenziali pazienti trapiantabili mostr\u00f2 un ampio range (12-63% rispetto ai MC). Alcuni criteri, come quelli di Seul (12%), quelli di Valencia (16%), quelli TTV/AFP (20%) o quelli UCSF (20%), risultarono molto conservativi.\nI criteri Hangzhou risultarono essere quelli meno conservativi (63%). Tuttavia, come riportato dallo stesso Toso nel suo lavoro, l'utilizzo di criteri allargati necessita che le sopravvivenze ed i tassi di recidiva dei pazienti che li rispettano siano accettabili (almeno superiori al 50% a 5 anni) e stabili. Ad oggi, tuttavia, nessuno dei criteri allargati proposti \u00e8 stato unanimemente riconosciuto come valido sostituto dei MC."}
{"id": "2576531", "revid": "729019", "url": "https://it.wikipedia.org/wiki?curid=2576531", "title": "Passeig de Gr\u00e0cia (metropolitana di Barcellona)", "text": "Passeig de Gr\u00e0cia \u00e8 un nodo intermodale situato nel sottosuolo di Barcellona, all'incrocio tra Passeig de Gr\u00e0cia e la Gran Via de les Corts Catalanes. \u00c8 punto di interscambio delle linee L2, L3 e L4 della metropolitana, e inoltre \u00e8 stazione anche della Linea 2 delle Cercan\u00edas di Barcellona; inoltre sei linee della media percorrenza renfe fermano in questa stazione: Ca-1, Ca-2, Ca-3, Ca-4a, Ca-6 e R-42. In superficie passano varie linee di autobus della rete di TMB."}
{"id": "2576532", "revid": "767487", "url": "https://it.wikipedia.org/wiki?curid=2576532", "title": "Roswell - Lo sbarco degli alieni", "text": "Roswell - Lo sbarco degli alieni (\"Roswell: The Aliens Attack\") \u00e8 un film tv statunitense per la regia di Brad Turner. Il film \u00e8 stato girato a Winnipeg, in Canada."}
{"id": "2576534", "revid": "671029", "url": "https://it.wikipedia.org/wiki?curid=2576534", "title": "Sportklub Rapid 2009-2010", "text": "Questa pagina raccoglie i dati riguardanti lo Sportklub Rapid nelle competizioni ufficiali della stagione 2009-2010.\nStagione.\nNella stagione 2009-2010 il Rapid Vienna deve fare i conti con la cessione di Erwin Hoffer al Napoli, per la cifra record di 5 milioni di euro. Orfana del suo campione, la squadra \u00e8 protagonista di un avvio di stagione interlocutorio in campionato, dove viene sconfitta 2-1 all'esordio a Mattersburg. Il prosieguo mostra una squadra convincente in casa, molto meno in trasferta. Il 30 agosto va in scena il 290\u00ba derby di Vienna, terminato 1-1. Il 13 settembre, dopo la pausa per le nazionali, lo scontro con i campioni in carica del Salisburgo termina 2-2, con i biancoverdi capaci di rimontare da un doppio svantaggio.\nIn Europa, dove il Rapid \u00e8 impegnato in Europa League, in successione vengono eliminati gli albanesi del Vllaznia e i ciprioti dell'APOP, prima della vittoria nel quarto turno preliminare, con l'eliminazione dell'Aston Villa. Approdato alla fase a gironi, il Rapid esordisce con un 3-0 ai danni dell'Amburgo, semifinalista della stagione precedente e, a quel punto della stagione, capoclassifica in Germania.\nIl 23 settembre, vincendo 1-0 a Kapfenberg con gol di Andreas Dober, il club ottiene la 1.500\u00aa vittoria di sempre in campionato.\nLa stagione coincide con i festeggiamenti per i 110 anni di vita del club, festeggiati in estate con due amichevoli, una persa contro lo Schalke e una vinta contro i vicecampioni inglesi del Liverpool.\nNel 291\u00ba derby di Vienna, il 22 novembre, i biancoverdi ottengono un'affermazione per 4-1, con doppietta del capitano Hofmann. Il 12 dicembre, battendo 2-1 il Ried, il Rapid \u00e8 campione d'inverno.\nNel girone di ritorno la squadra, dopo l'eliminazione europea e dopo essere stata a lungo l'unica rivale dei campioni in carica, cede al Salisburgo il titolo e all'Austria Vienna la piazza d'onore. In coppa viene eliminata nei quarti di finale dall'Austria K\u00e4rnten.\nIl capitano Hofmann riesce comunque a laurearsi capocannoniere della Bundesliga con 20 centri, uno in pi\u00f9 di Wallner del Salisburgo, e due in pi\u00f9 del compagno di squadra Jelavi\u0107 e del capocannoniere uscente Janko.\nMaglie e sponsor.\nLo sponsor tecnico per la stagione 2009-2010 \u00e8 Adidas, mentre lo sponsor ufficiale \u00e8 Wien Energie. I partner ufficiali sono OMV (petroli), Orange (telefonia), VISA (servizi finanziari), Ottakringer (birrificio), M-Line e tipp3.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nRosa.\n\"Aggiornato al 20 settembre 2009\""}
{"id": "2576537", "revid": "1543377", "url": "https://it.wikipedia.org/wiki?curid=2576537", "title": "Antonio Colli", "text": "Carriera sportiva.\nNazionale junior di curling.\nHa fatto parte della nazionale italiana junior di curling partecipando al campionato mondiale junior di curling del 1975 a East York, in Canada. In quell'occasione l'Italia si piazz\u00f2 al nono posto. La prima partita di questo evento, il 25 febbraio 1975, fu anche l'esordio della nazionale junior italiana. Nella prima partita l'Italia fu sconfitta dalla formazione svedese per 9 a 15.\nCAMPIONATI\nNazionale junior:\nCarriera hockeistica.\nNel 1976 abbandona momentaneamente il curling per impegnarsi nell'hockey su ghiaccio con la squadra di serie A di Cortina d'Ampezzo (Cortina Doria). Negli anni successivi entra anche a far parte della nazionale italiana di hockey su ghiaccio.\nIl ritorno al curling.\nTerminata l'attivit\u00e0 agonistica di hockey Antonio torna a giocare a curling militando nel girone d'eccellenza (serie A) del campionato italiano di curling con la squadra del Curling Club 66 Cortina.\nAltri sport.\nAntonio \u00e8 maestro di sci di fondo.\nIncarichi sociali.\nAntonio \u00e8 un dirigente e segretario della societ\u00e0 che a Cortina d'Ampezzo gestisce tutti gli impianti sportivi (GIS), ed ha tra l'altro la mansione di presentatore e coordinatore nella maggior parte degli eventi pubblici turistico-sportivi che si svolgono nella conca ampezzana."}
{"id": "2576539", "revid": "403679", "url": "https://it.wikipedia.org/wiki?curid=2576539", "title": "Nazionale italiana di hockey su ghiaccio", "text": ""}
{"id": "2576541", "revid": "38120", "url": "https://it.wikipedia.org/wiki?curid=2576541", "title": "Bleriot (personaggio)", "text": ""}
{"id": "2576546", "revid": "767487", "url": "https://it.wikipedia.org/wiki?curid=2576546", "title": "Stephin Merritt", "text": "Suona la chitarra, l'ukulele ed il pianoforte. Oltre ai Magnetic Fields, nella sua carriera \u00e8 stato membro e fondatore di gruppi quali i 6ths, i Gothic Archies ed i Future Bible Heroes.\nLa sua musica spazia dal Folk all'Indie pop ed al Synth pop.\nDiscografia.\nThe Magnetic Fields: \nThe 6ths: \nThe Gothic Archies: \nFuture Bible Heroes:\nStephin Merritt: "}
{"id": "2576548", "revid": "300067", "url": "https://it.wikipedia.org/wiki?curid=2576548", "title": "Tom Bowens", "text": ""}
{"id": "2576551", "revid": "287204", "url": "https://it.wikipedia.org/wiki?curid=2576551", "title": "Alexis Ajinca", "text": ""}
{"id": "2576553", "revid": "287204", "url": "https://it.wikipedia.org/wiki?curid=2576553", "title": "Charlotte Bobcats 2008-2009", "text": "La stagione 2008-09 dei Charlotte Bobcats fu la 19\u00aa nella NBA per la franchigia.\nI Charlotte Bobcats arrivarono quarti nella \"Southeast Division\" della \"Eastern Conference\" con un record di 35-47, non qualificandosi per i play-off."}
{"id": "2576555", "revid": "124250792", "url": "https://it.wikipedia.org/wiki?curid=2576555", "title": "Giuseppe Cambiano", "text": "Gi\u00e0 ordinario di Storia della Filosofia Antica all'Universit\u00e0 degli Studi di Torino, \u00e8 oggi professore emerito della stessa disciplina presso la Scuola normale superiore di Pisa.\nFormazione.\nGiuseppe Cambiano ha conseguito la laurea in Filosofia nel 1965, sotto la guida di Nicola Abbagnano, presso l'Universit\u00e0 di Torino. Nella stessa universit\u00e0, \u00e8 stato poi assistente presso la cattedra di Filosofia della Storia, allora retta da Pietro Chiodi, mentre, dal 1972 al 1977, \u00e8 stato professore incaricato di Storia della Filosofia.\nCome vincitore di concorso, \u00e8 diventato professore prima straordinario, quindi ordinario, di Storia della Filosofia Antica all'Universit\u00e0 di Torino, dal 1975 al 2002. Dal 2003 al 2011, ha insegnato Storia della Filosofia Antica presso la Scuola normale superiore di Pisa, di cui poi \u00e8 stato nominato professore emerito. \u00c8 stato altres\u00ec membro del Comitato scientifico della \u201cInternational Plato Society\u201d.\n\u00c8 stato coordinatore del \"Centro di Studi sulla Fortuna dell'Antico\u201c, fondato da Emanuele Narducci a Sestri Levante, dal 2007 al 2009. Dal 1990, \u00e8 socio corrispondente dell'Accademia delle Scienze di Torino e, dal 2007, socio corrispondente dell'Accademia Nazionale dei Lincei. \u00c8 direttore della rivista internazionale \"Antiquorum Philosophia\", fondata nel 2007.\nStudi e ricerche.\nLa sua attivit\u00e0 di studioso ha toccato diverse linee di ricerca, tra cui:"}
{"id": "2576576", "revid": "1442080", "url": "https://it.wikipedia.org/wiki?curid=2576576", "title": "Frontignano (Ussita)", "text": "Frontignano \u00e8 una localit\u00e0 italiana, frazione del comune di Ussita.\nGeografia fisica.\nFrontignano si trova a 1350 metri di altezza, situato su di un verde pianoro localizzato nelle vicinanze del Monte Cornaccione (1769 mt.), del Monte Bove Nord (2113 mt.) e del Monte Bicco (2052 mt.). \u00c8 possibile vedere anche il Monte Cardosa (1870 mt.). I paesi pi\u00f9 vicini a Frontignano sono \"Pian dell'Arco\", \"San Placido\" e \"Cuore di Sorbo\", appartenenti anch'essi al comune di Ussita.\nGeologia.\nFrontignano si trova ai piedi del gruppo montuoso del Monte Bove, caratterizzato da rocce carbonatiche. Uno studio che verr\u00e0 effettuato dall\u2019INGV, in collaborazione con l\u2019Universit\u00e0 degli Studi di Camerino dovr\u00e0 verificare se alcune zone sono caratterizzate dalla probabile presenza di una struttura sismogenetica (faglia) di tipo \"faglia attiva capace\", ovverosia una faglia attiva intersecantesi con la superficie topografica del territorio, in grado quindi di generare terremoti e di creare dislocamenti del terreno e smottamenti importanti (effetti cosismici). Ci\u00f2 ha portato ad un\u2019attenta e rigorosa analisi riguardo alla possibilit\u00e0 di costruire futuri edifici nelle zone limitrofe alle presunte faglie. Nella storia sismologica locale, va ricordata la sequenza sismica verificatasi nel biennio 2016-2017, conosciuta come Terremoto del Centro Italia.\nStoria.\nNel 2016 il paese \u00e8 stato danneggiato dal terremoto che ha colpito il Centro Italia, con epicentro nella vicina Ussita. Dal 2016 gli impianti sono rimasti chiusi. Ad agosto del 2018 in via Pian dell'Arco \u00e8 apparsa un'opera di street poster art che ha dato nuova vita ad una struttura incompiuta e abbandonata dagli anni '50.\nTurismo.\nIl borgo \u00e8 meta di turismo primaverile/estivo per i sentieri e le mountain bike. Tuttavia, il territorio \u00e8 frequentato soprattutto d'inverno perch\u00e9 ospita un'importante stazione sciistica, formata da otto impianti di risalita, 14 chilometri di piste e uno snowpark che la rendono la pi\u00f9 grande delle Marche. Il comprensorio sciistico si divide in due settori:\nAssociazioni.\nNel 2016 alcuni residenti e numerosi proprietari di seconde case hanno fondato l'associazione Pro Frontignano per rilanciare lo sviluppo della localit\u00e0 legata agli impianti da sci e riorganizzare le attivit\u00e0 connesse al turismo anche a seguito del sisma del 2016. \nIl 26 ottobre 2018 \u00e8 nata C.A.S.A. - Cosa Accade Se Abitiamo, uno spazio per residenze d'artista (definito \"porto di montagna\" dai fondatori) e un'associazione di promozione sociale per lo sviluppo di progetti culturali, sociali e di turismo responsabile, tra i quali il Cammino nelle Terre Mutate, il festival del turismo sostenibile IT.A.C\u00c0 Parco Nazionale dei Monti Sibillini e la guida Nonturismo di Ussita."}
{"id": "2576580", "revid": "729019", "url": "https://it.wikipedia.org/wiki?curid=2576580", "title": "Sagrada Fam\u00edlia (metropolitana di Barcellona)", "text": "Sagrada Fam\u00edlia \u00e8 una stazione della metropolitana di Barcellona, situata vicino all'omonimo tempio, simbolo della moderna Barcellona, capolavoro di Antoni Gaud\u00ed.\nLa stazione presta servizio alla L2 e alla L5 della metropolitana di Barcellona. Fu inaugurata nel 1970, in seguito all'espansione della linea 5. Nel 1995 la fermata divenne un interscambio con la nuova L2, di cui costitu\u00ec il capolinea fino al 1997.\nLa stazione dispone di entrate dalla Pla\u00e7a de la Sagrada Fam\u00edlia, dal Carrer de Mallorca e dal Carrer de Proven\u00e7a."}
{"id": "2576581", "revid": "767487", "url": "https://it.wikipedia.org/wiki?curid=2576581", "title": "Lady Love", "text": "Lady Love \u00e8 il secondo album della cantante R&amp;B statunitense Le Toya Luckett. Originariamente l'uscita dell'album era prevista per il 2008, ma in seguito a vari problemi interni alla Capitol Records \u00e8 stata posticipata al 2009. L'album \u00e8 uscito il 25 agosto 2009 vendendo oltre 33.000 copie nella prima settimana di pubblicazione, quasi un quarto rispetto alle vendite nella prima settimana dell'album precedente, ed \u00e8 entrato direttamente al numero 1 della \"Billboard\" Top R&amp;B/Hip-Hop Albums e al numero 12 della Billboard 200. Il disco vanta la partecipazione di molti ospiti, tra cui i rapper Ludacris e Mims e la cantante inglese Estelle, oltre alla collaborazione di autori come Ne-Yo e Bryan-Michael Cox."}
{"id": "2576583", "revid": "1543377", "url": "https://it.wikipedia.org/wiki?curid=2576583", "title": "Joseph Boussinesq", "text": "Boussinesq studi\u00f2 alla Universit\u00e0 di Parigi 1867, divenne professore di Meccanica dei fluidi all'Universit\u00e0 di Lille e \u00c9cole centrale de Lille dal 1872 al 1896. Dal 1896 al 1918 \u00e8 professore di Meccanica dei fluidi all'Universit\u00e0 di Parigi.\nIn ambito scientifico diede importanti contributi nell'ambito della fluidodinamica, tra cui lo studio del flusso di Boussinesq e l'introduzione del numero di Boussinesq."}
{"id": "2576592", "revid": "1345938", "url": "https://it.wikipedia.org/wiki?curid=2576592", "title": "Ofena", "text": "Ofena (\"Ofen\u0259\" in abruzzese) \u00e8 un comune italiano di abitanti della provincia dell'Aquila in Abruzzo. Fino al 2013 ha fatto parte della Comunit\u00e0 montana \"Montagna di L\u2019Aquila\" e precedentemente della Comunit\u00e0 montana Campo Imperatore-Piana di Navelli. Parte del territorio del comune rientra nel territorio del Parco nazionale del Gran Sasso e Monti della Laga costituendone di fatto una delle porte di accesso nella sua parte meridionale.\nGeografia fisica.\nTerritorio.\nOfena si trova alla fine della conca di Capestrano. L'area dell'altopiano \u00e8 pianeggiante, Ofena si erge sopra un colle roccioso in posizione dominante, dal passaggio del valico di Torre Forca di Penne, per passare alla provincia di Pescara.\nClima.\nAssieme a Capestrano \u00e8 nota per essere il \"forno d'Abruzzo\" per via dei picchi elevati di temperatura che si raggiungono d'estate in virt\u00f9 dell'elevata continentalit\u00e0, dell'esposizione a sud e della quota collinare non particolarmente elevata. Il clima inoltre, come in tutta la Piana di Navelli, \u00e8 particolarmente secco con precipitazioni annue che non superano i 550\u00a0mm, a causa dell'orografia sfavorevole, e che condizionano il paesaggio spesso a tratti brullo, sassoso e privo di vegetazione.\nStoria.\nEpoca dei Vestini.\nL'intera vallata del Tirino fu popolata, dal IX secolo a.C. al III secolo a.C., dal popolo dei Vestini. Al centro della valle si trovava la citt\u00e0 di Aufinum (comprendeva un abitato d'altura sul colle Sant'Antonino nei pressi di Capestrano, piccoli nuclei sparsi ed una necropoli presso il fiume Tirino).\nTra i rinvenimenti pi\u00f9 importanti della civilt\u00e0 c'\u00e8 il Guerriero di Capestrano, scoperto da un contadino nel settembre 1934. Secondo la maggior parte degli studiosi, il guerriero \u00e8 il re vestino Nevio Pompuledio, la cui statua funebre lo mostra con le armi e l'armatura da guerra. La statua del Guerriero di Capestrano \u00e8 conservata a Chieti nel Museo archeologico nazionale d'Abruzzo nella Villa Frigerj.\nEpoca romana.\nCon le Guerre sannitiche (III secolo a.C), e la guerra sociale (I secolo a.C), anche i Vestini furono conquistati da Roma. Tracce del nuovo centro romano sono visibili in un teatro rinvenuto vicino alla necropoli vestina nella piana di Capestrano.\nEt\u00e0 medievale e moderna.\nAlcuni secoli dopo la caduta dell'impero romano d'Occidente inizi\u00f2 lo spopolamento dei piccoli villaggi sparsi nella vallata: a causa delle continue scorrerie di predoni, soprattutto i Saraceni e gli Ungheri venuti nel IX secolo, infatti, fu necessario trovare riparo sui colli circostanti e cos\u00ec sorsero nuclei abitativi pi\u00f9 facilmente difendibili (tra i quali il paese di Ofena). Nel VI secolo esisteva anche la diocesi di Aufinum, successivamente soppressa, ed era una delle pi\u00f9 antiche della provincia dell'Aquila. Il primo nucleo era circondato da mura che difendevano il castello. Dentro e fuori dal centro sorsero anche importanti edifici religiosi: il convento dei Cappuccini ed il monastero di San Giacomo dell'Osservanza.\nIl borgo era una stazione di passaggio dei pastori transumanti, che dovevano attraversare il valico di Forca di Penne per passare nell'area vestino-pescarese, che faceva parte della dicoesi di Penne e dell'abbazia di Carpineto. Infatti l'area era soggetta al controllo benedettino, non da parte di Carpineto, ma da parte della grancia cistercense, dal XIII secolo, di San Vito de Furca (detta anche San Vito de Piscaria), dipendente dall'abbazia dei Santi Vito e Salvo in San Salvo (CH)\nLe prime notizie del periodo altomedievale sono riportate dal Chronicon Vulturnense e parlano di conflitti monastici nel IX secolo con gli abitanti di Ofena, Villa Cerqueto e della Villa di Trite, esistenti nel gastaldato di Valva, compreso nel ducato longobardo di Spoleto.\nNella seconda met\u00e0 del XII secolo la Terra o Baronia di Ofena, che comprendeva verosimilmente otto insediamenti (Villa Affreno, Colle Venatorio, Villa Rantino, Villa Carrufo, Villa Santa Lucia, Villa S. Marco, Castel del Monte e Ofena) era feudo di \"Berardus Gentilis\".\nBerardo Gentile apparteneva a quella stirpe dalla quale si diram\u00f2 quella dei Raianesi, attestati nella Valle Tritana con Matteo di Raiano signore di Capistrano nel primo periodo angioino. I Raianesi persero il dominio della Valle Tritana nel 1283, quando Riccardo d'Acquaviva, fratello di Berardo, nuovo signore di Capestrano, di Ofena e di Castel del Monte era subentrato a Berardo di Raiano.\nNel 1285 il noto giurista Marino di Caramanico ricevette in feudo la quarta parte del feudo di Ofena e dopo il decesso di costui successe il padre Antolino. Dal settembre del 1289 la quota pass\u00f2 a Matteo d'Atri.\nOfena nel 1279 era feudo per la quarta parte e per un'ottava parte di Gualtieri d'Acquaviva, figlio di Berardo marito di Gemma di Raiano e ancora per le stesse quote era infeudata a Rainaldo di Fallerone.\nA costoro successe Matteo d'Acquaviva, sostituito da Corrado d'Acquaviva nel 1298.\nNel 1382 Carlo III di Durazzo assegn\u00f2 la Terra di Ofena come anche quelle di Capestrano e Santa Pelagia a Pietro II conte di Celano. Nel 1463 Ofena, Capestrano e Castel del Monte passarono unitamente a numerose altre Terre al nuovo conte di Celano, Antonio Todeschini Piccolomini, nipote di papa Pio II.\nNel 1478 con Castel del Monte e Villa S. Lucia fu inclusa nel marchesato di Capestrano (dal 1584 principato). Nel 1569 Costanza Piccolomini vendette l'utile dominio del marchesato di Capestrano con patto di ricompera ad Ottavio Cattaneo e in seguito nel 1579 lo cedette al granduca di Toscana Francesco I dei Medici. L'illustre famiglia fiorentina mantenne il feudo fino al 1743, quando i Borboni acquisirono l'insieme quale stato allodiale fino al 1806, anno di estinzione della feudalit\u00e0.\nFino al Novecento il paese ha mantenuto un'economia feudale, e successivamente il borgo si \u00e8 spopolato per l'effetto migratorio. Il terremoto dell'Aquila del 2009 ha causato dei danni al paese, e ulteriore spopolamento.\nEconomia.\nL'economia \u00e8 prevalentemente agricola. Molto conosciuti i vini della zona e la produzione di mosaici artistici.\nTra le attivit\u00e0 artigianali maggiormente diffuse e rinomate vi \u00e8 la tessitura, finalizzata alla realizzazione di tappeti, arazzi e coperte caratterizzati da temi geometrici e vegetali.\nAmministrazione.\nElenco dei sindaci di Ofena dal 1988."}
{"id": "2576599", "revid": "339392", "url": "https://it.wikipedia.org/wiki?curid=2576599", "title": "Santa Fermina", "text": ""}
{"id": "2576600", "revid": "300067", "url": "https://it.wikipedia.org/wiki?curid=2576600", "title": "Dwayne Jones", "text": ""}
{"id": "2576602", "revid": "339392", "url": "https://it.wikipedia.org/wiki?curid=2576602", "title": "Santa Firmina", "text": ""}
{"id": "2576604", "revid": "337866", "url": "https://it.wikipedia.org/wiki?curid=2576604", "title": "Pittsbugh Xplosion", "text": ""}
{"id": "2576605", "revid": "767487", "url": "https://it.wikipedia.org/wiki?curid=2576605", "title": "DNA formula letale", "text": "DNA formula letale (conosciuto anche come Metamorphosis) \u00e8 un film del 1990 scritto e diretto da Luigi Montefiori con lo pseudonimo di G. L. Eastman. \u00c8 un film horror fantascientifico a basso costo, primo film alla regia dell'attore Luigi Montefiori.\nTrama.\nIl genetista Peter Houseman, professore in un'universit\u00e0 privata, sta per raggiungere importanti risultati nei suoi studi sul DNA. Con il supporto dell\u2019amico Mike e del giovane collaboratore Willy, sta mettendo a punto un siero in grado di prevenire l\u2019invecchiamento e sconfiggere la morte. Una commissione decide per\u00f2 di far luce sulle sue continue richieste di finanziamenti. Tra i membri spiccano l\u2019anziano professor Lloyd, molto invidioso di Peter e l\u2019ispettrice Sally, per la quale Peter mostra subito di avere un debole. Lo scetticismo della commissione e la burocrazia inducono Peter a testare su se stesso il siero contenente il DNA modificato da lui creato.\nIn un primo momento l\u2019esperimento sembra avere esito positivo. Peter si sente sempre pi\u00f9 forte e inizia una relazione con Sally, nonostante suo figlio Tommy dimostri subito una chiara ostilit\u00e0 nei suoi confronti. Poco dopo per\u00f2, Peter si rende inconsciamente protagonista di alcuni episodi di violenza. Dapprima si reca in un locale dove percuote brutalmente una prostituta, senza ricordarsi dell\u2019accaduto. Poi \u00e8 la volta di Patricia, una procace studentessa che aveva cercato di sedurlo, che viene prima violentata e poi strangolata. Nel frattempo, anche il suo corpo inizia a degenerare e a assumere tratti rettileschi.\nTravolto da un'auto dalla polizia, Peter viene internato in un ospedale, dove attraversa una fase di invecchiamento precoce che lo rende molto debole. Afferma che a causa del suo esperimento, ci\u00f2 che diventer\u00e0 lo rimarr\u00e0 per sempre, senza mai morire. Tenuto in osservazione dai medici, da Mike e Lloyd, quest\u2019ultimo ipotizza che il suo corpo stia regredendo ad un punto imprecisato della storia evolutiva dell\u2019uomo. Con sembianze ormai mostruose, Peter fugge dall\u2019ospedale uccidendo Lloyd e Willy, scoprendo che il suo corpo ha bisogno di sangue umano per rimanere in forze. Rapisce Tommy e poi torna al laboratorio dell\u2019universit\u00e0 lasciandosi dietro una scia di morte e sangue, per fare un ultimo tentativo di correggere l\u2019esperimento. Tommy distrugge per\u00f2 la boccetta contenente il siero e, inseguito da Peter, scappa aiutato dalla madre che li ha nel frattempo raggiunti. Tommy e Sally riescono a fuggire all\u2019esterno dove li attende Mike con la polizia. Peter, divenuto ormai un mostro antropomorfo simile a Godzilla, spalanca la porta e viene abbattuto a colpi di arma da fuoco, per poi decomporsi completamente.\nQualche tempo dopo Tommy mostra alla madre una lucertola che tiene prigioniera in una scatola. Quando Sally gli dice di lasciarla libera o l\u2019avrebbe fatta morire, il bambino risponde che quella invece non morir\u00e0 mai."}
{"id": "2576610", "revid": "339392", "url": "https://it.wikipedia.org/wiki?curid=2576610", "title": "Diritto statunitense", "text": ""}
{"id": "2576611", "revid": "287204", "url": "https://it.wikipedia.org/wiki?curid=2576611", "title": "Baron Litron", "text": ""}
{"id": "2576612", "revid": "1494169", "url": "https://it.wikipedia.org/wiki?curid=2576612", "title": "SMS Tegetthoff", "text": ""}
{"id": "2576613", "revid": "53508", "url": "https://it.wikipedia.org/wiki?curid=2576613", "title": "Nicol\u00e1s de Ovando", "text": "Fu governatore delle Indie (Hispaniola) dal 1502 al 1509.\nBiografia.\nGiovent\u00f9.\nNato in una nobile famiglia, figlio di Diego Fern\u00e1ndez de C\u00e1ceres y Ovando e della prima moglie Isabel Flores de las Varillas, lontana parente di Hern\u00e1n Cort\u00e9s, entr\u00f2 a far parte dell'Ordine di Alc\u00e1ntara dove divenne \"Mastro\" (\"Mestre\" o \"Maitre\") o comandante maggiore (\"Comendador-Mayor\"). Questa fratellanza, fondata nel 1156, pu\u00f2 essere paragonata a quella dei Cavalieri templari. Il fratello maggiore, primogenito, era Diego de C\u00e1ceres y Ovando.\nNomina a governatore.\nCome comandante di Lares fu un uomo molto apprezzato dalla famiglia reale, ed in particolare dalla regina Isabella. Cos\u00ec, il 3 settembre 1501, la corona spagnola decise di sostituire Francisco de Bobadilla nominando Ovando terzo governatore e capitano generale delle Indie per volere di Cristoforo Colombo nel 1502.\nSpedizione nelle Americhe.\nIl 13 febbraio 1502 salp\u00f2 dalla Spagna con una flotta di trenta navi. Si trattava della pi\u00f9 grande flotta mai partita per il Nuovo Mondo. \nLe trenta navi trasportavano 2500 coloni. A differenza del precedente insediamento fondato da Cristoforo Colombo, questo gruppo di coloni fu deliberatamente scelto per rappresentare uno spaccato dell'intera societ\u00e0 spagnola. Il progetto di Ovando era quello di sviluppare economicamente le Indie Occidentali per favorire l'allargamento religioso spagnolo, e l'influenza amministrativa nella regione. Assieme a lui viaggiava Francisco Pizarro, che in seguito avrebbe esplorato il Sudamerica conquistando l'impero inca. Un'altra nave trasportava Bartolom\u00e9 de Las Casas, in seguito diventato famoso come 'protettore degli indiani'. Nel 1502 anche Hern\u00e1n Cort\u00e9s avrebbe dovuto salpare con lui, un lontano parente, ma un infortunio occorsogli durante la fuga dalla camera di una donna sposata di Medell\u00edn gli imped\u00ec di partire.\nAmministrazione.\nQuando Ovando giunse ad Hispaniola nel 1502, trov\u00f2 i nativi in rivolta. Soppresse la ribellione con una serie di sanguinose campagne militari. L'amministrazione di Ovando ad Hispaniola fu una delle pi\u00f9 crudeli nei confronti degli indiani. Quando gli spagnoli erano arrivati nel 1492, la popolazione locale veniva stimata in 500\u00a0000 persone. Secondo un censimento del 1507 erano ridotti a sole 60\u00a0000 unit\u00e0. \nOvando fond\u00f2 molte citt\u00e0 su Hispaniola sviluppando l'industria mineraria, introcudendo la coltivazione dello zucchero di canna con piante importate dalle isole Canarie, e commission\u00f2 spedizioni di scoperta. La corona spagnola non era interessata solo agli indiani come fonte di cibo, ma anche come forza lavoro per l'estrazione dell'oro dalle vicine miniere.\nOvando ordin\u00f2 l'importazione di schiavi di lingua spagnola di discendenza africana nelle Americhe. Molti rappresentanti della borghesia spagnola assunsero schiavi per il lavoro come servi nelle proprie case. Molti di loro furono mandati a lavorare nelle piantagioni di canna da zucchero.\nOvando fu richiamato in Spagna nel 1509 da re Ferdinando, mantenendo una promessa fatta alla moglie Isabella sul suo letto di morte. Fu sostituito con Diego Col\u00f3n, ma gli fu concesso di mantenere le proprie propriet\u00e0. \nMor\u00ec il 29 maggio 1511 a Madrid, e fu sepolto nella chiesa di San Benito d'Alcantara.\nOvando aveva nominato Hern\u00e1n Cort\u00e9s a notaio dandogli in concessione alcune terre. Questo permise a Cort\u00e9s di iniziare la propria carriera di conquistador."}
{"id": "2576614", "revid": "287204", "url": "https://it.wikipedia.org/wiki?curid=2576614", "title": "Nicolas de Ovando", "text": ""}
{"id": "2576619", "revid": "287204", "url": "https://it.wikipedia.org/wiki?curid=2576619", "title": "Charlotte Bobcats 2007-2008", "text": "La stagione 2007-08 dei Charlotte Bobcats fu la 18\u00aa nella NBA per la franchigia.\nI Charlotte Bobcats arrivarono quarti nella \"Southeast Division\" della \"Eastern Conference\" con un record di 32-50, non qualificandosi per i play-off."}
{"id": "2576620", "revid": "62004", "url": "https://it.wikipedia.org/wiki?curid=2576620", "title": "RoPS Rovaniemi", "text": ""}
{"id": "2576626", "revid": "62004", "url": "https://it.wikipedia.org/wiki?curid=2576626", "title": "FF Jaro", "text": ""}
{"id": "2576628", "revid": "111319", "url": "https://it.wikipedia.org/wiki?curid=2576628", "title": "2009 nello sport", "text": ""}
{"id": "2576632", "revid": "62004", "url": "https://it.wikipedia.org/wiki?curid=2576632", "title": "Atlantis FC", "text": ""}
{"id": "2576633", "revid": "767487", "url": "https://it.wikipedia.org/wiki?curid=2576633", "title": "Il fantasma del castello", "text": "Il fantasma del castello (\"London After Midnight\") \u00e8 un film muto del 1927 diretto da Tod Browning. \u00c8 celebre per essere un film perduto, probabilmente il caso pi\u00f9 eclatante di tutti, di cui non esista pi\u00f9 nessuna copia. L'ultima copia conosciuta del film and\u00f2 distrutta durante un incendio in un deposito della MGM nel 1965.\nTrama.\nIl film \u00e8 ambientato nella (ai tempi contemporanea) Londra degli anni venti.\nSir Roger Balfour viene trovato assassinato nella sua abitazione. L'ispettore Burke di Scotland Yard \u00e8 chiamato ad investigare sul caso. Gli indiziati di omicidio sono Williams (il maggiordomo), Sir James Hamlin e suo nipote, Arthur Hibbs. Viene trovato un biglietto del defunto che farebbe pensare a un suicidio e il caso viene chiuso di conseguenza.\nCinque anni dopo, la vecchia dimora ormai disabitata di Balfour \u00e8 infestata da un sinistro figuro dai tratti vampireschi, con un cappello a cilindro, gli occhi spiritati e un ghigno satanico perenne. La sua assistente \u00e8 una donna spettrale, dai capelli corvini. Potrebbe essere Sir Balfour, resuscitato dalla tomba?\nProduzione.\nIl trucco di Chaney utilizzato nel film \u00e8 notevole, denti aguzzi, occhi ipnotici, tutti effetti ottenuti con aggeggi che l'attore stesso ideava e si costruiva da solo. Secondo fonti di allora, Chaney diede volutamente al personaggio del \"vampiro\" un aspetto esageratamente assurdo, poich\u00e9 egli era in realt\u00e0 l'ispettore di Scotland Yard (sempre interpretato da Chaney) travestito. Questa fu l'unica volta in cui Chaney utilizz\u00f2 la sua famosa abilit\u00e0 nel makeup come un espediente della trama.\nIl film incass\u00f2 circa 500.000 dollari al botteghino, divenendo il successo pi\u00f9 grande della collaborazione cinematografica tra Chaney e Browning. Seppure, resoconti di spettatori e critici che videro il film prima della sua distruzione nel 1965 (incluso lo storico del cinema William K. Everson) affermino che non era uno dei loro film migliori. Sfortunatamente, il film \u00e8 ormai andato perduto: nessuna copia sembra essere sopravvissuta, anche se c'\u00e8 stato un tentativo di ricostruzione utilizzando il copione e le foto pubblicitarie. In seguito Browning stesso fece un remake del film, con qualche cambiamento alla sceneggiatura, intitolato \"Mark of the Vampire\" (Lionel Barrymore interpreta l'ispettore di polizia e Bela Lugosi interpreta il vampiro fantasma).\nL'ultima copia originale conosciuta del film venne immagazzinata nel deposito numero 7 della MGM. Nel 1965, un cortocircuito elettrico caus\u00f2 un forte incendio che distrusse numerosi film dell'epoca del muto, tra i quali, anche \"London After Midnight\".\nAlcuni dialoghi del film furono sonorizzati in via sperimentale \u2014 il coevo \"Il cantante di jazz\", con Al Jolson, \u00e8 il primo film interamente parlato, ma gli esperimenti andavano avanti almeno dall'immediato primo dopoguerra, e molti aspettavano di poter udire la voce di Chaney, uno dei divi pi\u00f9 amati dell'epoca \nAccoglienza.\nIl film incass\u00f2 $1,004,000.00 al box office statunitense a fronte di un costo di produzione di $151,666.14 diventando la collaborazione pi\u00f9 economicamente di successo tra Chaney e Browning, e il decimo incasso pi\u00f9 alto del 1927. Tuttavia, la critica contemporanea espresse qualche perplessit\u00e0 sulla pellicola, e non lo giudic\u00f2 tra i migliori film girati da Chaney e Browning. La trama fu definita \"incoerente\" dal \"The New York Times\" e \"senza senso\" da \"Harrison's Reports\", e si attir\u00f2 le critiche maggiori.\nUna recensione positiva arriv\u00f2 da \"Film Daily\", che defin\u00ec la pellicola \"una storia certa di disturbare il sistema nervoso degli appassionati di cinema pi\u00f9 sensibili. Se riusciranno a non farsi venire i brividi a causa degli stormi di pipistrelli sudici che piombano in giro, delle stanze misteriose coperte di ragnatele e degli abitanti grotteschi della casa infestata, allora avranno superato la prova\".\n\"The Warren Tribune\" not\u00f2 che Lon Chaney \u00e8 \"presente in quasi ogni scena, in un duplice ruolo che mette alla prova le sue abilit\u00e0 in misura non trascurabile\". La recensione evidenzi\u00f2 che questo fatto, mettendo a dura prova il protagonismo di Chaney, permette alla trama di essere pi\u00f9 chiara e scorrevole, ma fa anche s\u00ec che il film \"non sia tra le sue migliori cose\".\nUn recensore del \"The Brooklyn Daily Eagle\" scrisse: \"\u00c8 piacevole riferire anche che non c'\u00e8 nessuno dei soliti inutili elementi comici ne \"Il fantasma del castello\" che possa sminuire il suo sinistro e inquietante schema. Questo dovrebbe renderlo il miglior film del mistero dell'anno\". Tuttavia, venne criticata la regia di Tod Browning in quanto non riusciva a ricatturare l'atmosfera inquietante presente ne \"Il castello degli spettri\".\n\"Variety\" scrisse: \"Young, Browning e Chaney sono stati una buona squadra in passato, ma la storia sulla quale si basa questa produzione non \u00e8 di altissima qualit\u00e0\"; aggiungendo anche: \"Poich\u00e9 Burke \u00e8 \"un personaggio trascurabile, bidimensionale e meccanico\", non riesce a far immedesimare gli spettatori\".\nAnche il \"The New Yorker\" scrisse che \"regia, recitazione e messa in scena erano migliori dell'idea\", ma \"la sceneggiatura si sforza troppo per creare effetto. Il signor Browning pu\u00f2 creare scenari di terrore pittorici e Lon Chaney pu\u00f2 truccarsi in una maniera completamente ripugnante, ma entrambi i loro sforzi sono sprecati quando la storia non ha senso\".\nRicostruzione.\nNel 2002, la Turner Classic Movies commission\u00f2 a Rick Schmidlin, famoso restauratore cinematografico, di produrre una versione di 45 minuti del film, usando fotografie di scena e pubblicitarie dell'epoca. L'anno seguente, la versione ricostruita \u00e8 stata inserita all'interno del cofanetto DVD \"The Lon Chaney Collection\" pubblicato dalla TCM Archives.\nCollezionisti.\nSi \u00e8 spesso parlato dell'esistenza di copie sopravvissute del film in sedici e addirittura, fatto assai improbabile, in otto millimetri, custodite gelosamente da collezionisti privati in attesa che le quotazioni salissero, ma nessuna di queste voci \u00e8 mai stata confermata in maniera attendibile. Spesso si \u00e8 trattato di falsi o di burle.\nNel 2014 l'unico poster originale contemporaneo al film del quale si conosca l'esistenza \u00e8 stato venduto durante un'asta svoltasi a Dallas, Texas, a un acquirente anonimo per la cifra di 478,000 dollari, diventando cos\u00ec il poster cinematografico pi\u00f9 prezioso mai venduto a un'asta pubblica (il precedente record era detenuto da un poster del film del 1932 \"La mummia\", venduto nel 1997 per oltre 453,000 dollari)."}
{"id": "2576635", "revid": "287204", "url": "https://it.wikipedia.org/wiki?curid=2576635", "title": "Nigel Davies (antropologo)", "text": "Oltre al suo lavoro accademico, Davies fu anche granatiere durante la seconda guerra mondiale e rappresentante per il partito Conservatore alla Camera dei comuni.\nBiografia.\nNato nel settembre del 1920 a Hendon - oggi sobborgo londinese, all'epoca nel Middlesex - da Claude e Nellie Davies, studi\u00f2 a Eton per poi trasferirsi all'Universit\u00e0 della Provenza di Marsiglia e, per poco tempo, alla Universit\u00e0 di Potsdam a Berlino, prima dello scoppio della seconda guerra mondiale. Nel 1939 Davies frequent\u00f2 il Royal Military College (Sandhurst) laureandosi l'anno seguente col grado di tenente delle Grenadier Guards. Durante la guerra serv\u00ec in Medio Oriente, Italia e Balcani, lasciando il servizio dopo la fine della guerra nel 1946. Nelle elezioni del 1950 Davies si candid\u00f2 venendo eletto per un seggio dell'Epping come deputato del Partito Conservatore (Regno Unito). L'anno successivo diede le dimissioni, rifiutando di presentarsi alle elezioni del 1951, dove l suo posto fu preso dal conservatore Graeme Bell Finlay.\nIn seguito Davies consegu\u00ec un Ph.D. in archeologia e studiando presso lo University College (Londra) e lo UNAM (Citt\u00e0 del Messico). Comp\u00ec un lungo percorso di studi sulle antiche civilt\u00e0 delle Americhe, mantenendo il ruolo di direttore della Windowlite Ltd. Tra le opere di Davies si trovano libri sugli Aztechi, gli Inca del Sudamerica e, in particolare, sui Toltechi, popolo pre-azteco che abitava il Messico centrale. Le sue opere vengono ora utilizzate come importante fonte. Davies non si \u00e8 mai sposato, trasferendosi il seguito a vivere a Tijuana, dove mor\u00ec nel settembre del 2004."}
{"id": "2576639", "revid": "62004", "url": "https://it.wikipedia.org/wiki?curid=2576639", "title": "IFK Mariehamn", "text": ""}
{"id": "2576641", "revid": "547034", "url": "https://it.wikipedia.org/wiki?curid=2576641", "title": "Nikolaus Federmann", "text": "Biografia.\nNikolaus Federmann nacque a Ulma (Baden-W\u00fcrttemberg) attorno al 1505. Nel 1529 fu mandato a Santo Domingo dalla famiglia Welser di Augusta, che aveva firmato un accordo per esplorare il territorio del Venezuela. Quale agente della famiglia Welser, Federmann port\u00f2 con s\u00e9 coloni e minatori da Siviglia a Coro nel 1529 e nel 1530. Al suo arrivo il governatore Ambrosius Ehinger lo nomin\u00f2 proprio vice. Il 30 luglio 1530 Federmann divenne responsabile della colonia di Piccola Venezia (Klein Venedig), dato che lo stesso Ehinger doveva recarsi ad Hispaniola per problemi di salute.\nSenza l'autorizzazione della Audiencia di Santo Domingo, Federmann si impegn\u00f2 in una spedizione nel settembre 1530 nel bacino settentrionale del fiume Orinoco, alla ricerca del \"mare meridionale\" (il Pacifico), con 110 fanti, 16 cavalieri e 100 indiani. Non riusc\u00ec a conseguire l'obiettivo di aprire una rotta commerciale per l'Asia. Il 17 marzo 1531 torn\u00f2 a Coro con 5565 pesos di oro. Per il fatto di non essere stato autorizzato, Federmann fu bandito in Europa da Ehinger per quattro anni.\nTorn\u00f2 ad Augusta, dove scrisse il suo \"Indianische Historia. Ein sch\u00f6ne kurtzweilige Historia Niclaus Federmanns des J\u00fcngern von Ulm erster raise\" (pubblicato nel 1557).\nNel 1536 Federmann guid\u00f2 una seconda spedizione alla ricerca della leggendaria El Dorado. Durante questo viaggio fond\u00f2 la citt\u00e0 di Riohacha. All'inizio viaggi\u00f2 lungo il versante orientale della cordigliera, per poi attraversare le Ande ghiacciate, la rotta del sale, ed incontrando la cultura avanzata dei Chibcha, il cui regno era gi\u00e0 stato in gran parte conquistato ed occupato da Gonzalo Jim\u00e9nez de Quesada. Assieme a Sebasti\u00e1n de Belalc\u00e1zar, Federmann rifond\u00f2 la citt\u00e0 di Bogot\u00e0 il 27 aprile 1539 dopo che Jim\u00e9nez de Quesada non era riuscito a rispettare i requisiti della corona riguardo alla prima fondazione di Bogot\u00e1 (6 agosto 1538).\nL'8 luglio 1539 Federmann lasci\u00f2 il Nuovo Mondo tornando in Europa e visitando, durante il viaggio, Giamaica e Cuba. In Europa Federmann fu bloccato dalla famiglia Welser che lo accusava di aver rotto il contratto e di aver sottratto i relativi fondi. La famiglia Welser chiese un risarcimento di 100\u00a0000 Dukaten in smeraldi e 15\u00a0000 Dukaten in oro. Dato che Federmann non poteva pagare, pass\u00f2 alcune settimane nella prigione di Anversa. Federmann tent\u00f2 di difendersi in tribunale, prima a Gand e poi a Valladolid davanti al Consiglio delle Indie. Si difese negando tutto, ed accus\u00f2 la famiglia Welser, tra le altre cose, di aver evaso le tasse e di aver agito contro gli interessi del re. Il 19 ottobre 1541 Ferdermann riusc\u00ec a trovare un accordo con i Welser. I Welser avrebbero rinunciato alla richiesta di risarcimento, e Federmann avrebbe ceduto loro la propriet\u00e0 delle sue terre in Colombia.\nAccusato dai Welser di infedelt\u00e0, da cui il sospetto dell'Inquisizione che fosse luterano, Federmann mor\u00ec nel febbraio del 1542 a Valladolid.\nRetaggio.\nCome omaggio alla sua memoria, un quartiere di Bogot\u00e0 \u00e8 stato chiamato Nicol\u00e1s de Federm\u00e1n, versione spagnola del suo nome con cui era conosciuto tra i conquistadores spagnoli."}
{"id": "2576645", "revid": "72396", "url": "https://it.wikipedia.org/wiki?curid=2576645", "title": "Nonochton", "text": "Nonochton \u00e8 il nome in lingua nahuatl classica di una pianta la cui identit\u00e0 \u00e8 incerta. Tra quelle ipotizzate ci sono \"Portulaca\", \"Pereskiopsis\", e \"Lycianthes mociniana\", una pianta oggi chiamata \"tlanochtle\" nell'attuale dialetto nahuatl parlato dai coloni che sulle alture ne coltivano i frutti.\nUsi medicinali.\nNella medicina azteca il \"nonochton\" veniva usato come ingrediente in una ricetta per la cura del dolore al cuore:"}
{"id": "2576648", "revid": "1543377", "url": "https://it.wikipedia.org/wiki?curid=2576648", "title": "Lat\u00e9co\u00e8re 300", "text": "Il Lat\u00e9co\u00e8re 300 era un idrovolante quadrimotore a scafo centrale realizzato dall'azienda francese Forges et Ateliers de Construction Lat\u00e9co\u00e8re negli anni trenta.\nCaratterizzato dalla configurazione alare ad ala alta a parasole e dall'adozione delle unit\u00e0 motrici in configurazione traente-spingente, venne utilizzato come aereo da trasporto e postale fino alla sua scomparsa sull'oceano Atlantico, il 7 dicembre 1936, pilotato da Jean Mermoz, a causa di un malfunzionamento.\nStoria del progetto.\nNegli anni trenta il progredire della tecnologia in campo aeronautico mise a disposizione i mezzi per realizzare i primi progetti per mezzi aerei capaci di effettuare trasvolate atlantiche. In Francia l'ingegnere Pierre-Georges Lat\u00e9co\u00e8re, progettista e proprietario dell'azienda che portava il suo nome, intraprese la realizzazione del progetto 300, un idrovolante ad uso civile da trasporto postale in grado di poter effettuare un servizio regolare di collegamento via sud Atlantico con partenza da Dakar in Senegal, a Natal in Brasile.\nIl 300, caratterizzato dall'adozione di una configurazione a scafo centrale abbinato ad un'ala alta a parasole, riproponeva uno schema classico degli idrovolanti del periodo e si basava sull'esperienza acquisita da Lat\u00e9co\u00e8re nella progettazione e costruzione dei precedenti idro ad uso civile e militare. Per poter disporre della potenza necessaria senza gravare eccessivamente sulla resistenza aerodinamica del velivolo, a vantaggio anche del minor consumo di combustibile, i quattro motori vennero collocati in configurazione traente-spingente occupando due sole gondole posizionate sull'ala.\nTecnica.\nIl Lat\u00e9co\u00e8re 300 era un velivolo caratterizzato dalla configurazione a scafo centrale, dalla motorizzazione a quattro motori in configurazione traente-spingente, e da una coda dall'impennaggio monoderiva.\nLo scafo era caratterizzato dalla presenza di due sponson laterali che facilitavano le operazioni di carico ed equilibravano il velivolo quando era alla fonda e comprendeva la cabina di pilotaggio posizionata sulla parte anteriore ed una stiva di carico dove erano posizionati i colli contenenti la corrispondenza ed i pacchi postali. Posteriormente terminava in un impennaggio tradizionale monoderiva con piani orizzontali controventati da due robusti montanti.\nL'ala, montata alta a parasole, integrava le due gondole che racchiudevano i quattro motori ed era collegata lateralmente agli sponson tramite una coppia di robusti montanti obliqui e centralmente alla parte superiore dello scafo tramite un grande castello tubolare.\nL'impianto propulsivo era affidato a quattro motori Hispano-Suiza 12Nbr, dei 12 cilindri a V raffreddati a liquido capaci di sviluppare una potenza di 650 CV (478 kW) ciascuno e collegati ad eliche tripala di costruzione metallica.\nImpiego operativo.\nIl Lat\u00e9co\u00e8re 300 venne portato in volo per la prima volta nel 1931 ed immatricolato F-AIHP ed dopo essere affondato nell'\u00c9tang de Berre, vicino a Marsiglia, il 17 dicembre dello stesso anno, venne ricostruito, reimmatricolato F-AKGF e battezzato \"Croix-du-Sud\" (\"Croce del Sud\") quindi riportato in volo nel 1932. Il 31 dicembre 1933 ottenne un primato internazionale di volo per la categoria idro da trasporto volando per 3\u00a0697 km dallo stagno di Berre fino Saint-Louis, nel Senegal. Successivamente entr\u00f2 in servizio con la compagnia aerea Air France effettuando un servizio di posta aerea collegando sulla rotta transoceanica Dakar, nel Senegal con Natal, in Brasile, e portando a termine 23 missioni prima di scomparire in mare.\nIl 7 dicembre 1936, il pilota francese Jean Mermoz, rimase coinvolto in un incidente occorso al \"Croix-du-Sud\" mentre ne era ai comandi durante una traversata atlantica.\nDopo essere appena partito sulla rotta verso la sponda occidentale dell'Atlantico, a causa di un guasto al motore fu costretto a ritornare all'idroscalo di partenza. Quando si rese conto che non c'erano aerei sostitutivi, dopo una rapida riparazione riprese il volo insistendo sul voler consegnare la posta in orario (le sue ultime parole prima di mettere piede sul Lat\u00e9 furono: \"Svelti, non perdiamo altro tempo\")\nQuattro ore pi\u00f9 tardi, la stazione radio ricevette un breve messaggio, interrotto bruscamente, dove Mermoz dichiarava di essere costretto a spegnere uno dei motori di tribordo. Non furono ricevuti altri messaggi e la missione di salvataggio non riusc\u00ec a ritrovare n\u00e9 il velivolo n\u00e9 alcun membro dell'equipaggio.\nLa commissione d'inchiesta per stabilire le possibili cause dell'incidente ipotizz\u00f2 che il motore, riparato presumibilmente con poca cura prima della partenza, avesse perso l'elica a met\u00e0 del volo, e che questa avesse causato un grave danneggiamento alla struttura dell'aereo o l'avesse tagliata completamente, privando cos\u00ec il velivolo della coda e provocando uno schianto immediato.\nHenri Guillaumet, un altro pilota francese compagno di Mermoz, aveva incontrato lo stesso problema qualche mese prima volando su un Lat\u00e9co\u00e8re 301, sviluppo del Lat\u00e9 300, ma essendo il motore malfunzionante uno dei due anteriori, la velocit\u00e0 era stata sufficiente per mantenere l'elica a posto fino all'atterraggio."}
{"id": "2576650", "revid": "663330", "url": "https://it.wikipedia.org/wiki?curid=2576650", "title": "Nikolaj Lie Kaas", "text": "Biografia.\nFiglio del comico Preben Kaas e dell'attrice Anne Mari Lie, i suoi genitori divorziarono quando aveva 2 anni e morirono entrambi suicidi (il padre quando aveva 8 anni, mentre sua madre a 16). La sua carriera \u00e8 costituita perlopi\u00f9 da produzioni danesi, anche se ha preso parte ad alcune produzioni statunitensi, la pi\u00f9 famosa delle quali \u00e8 la pellicola del 2009 \"Angeli e demoni\", diretto da Ron Howard, adattamento cinematografico dell'omonimo romanzo di Dan Brown, nel quale Nicolaj interpreta l'assassino conosciuto come Mr. Gray. Nel 2003 ha iniziato una relazione con Anne Langkilde, che ha poi sposato nel 2008. I due hanno avuto due figlie: Gerda Sofie (2006) e Esther Marie (2010).\nDoppiatori italiani.\nNelle versioni in italiano delle opere in cui ha recitato, Nikolaj Lie Kaas \u00e8 stato doppiato da:"}
{"id": "2576651", "revid": "184755", "url": "https://it.wikipedia.org/wiki?curid=2576651", "title": "Enhanced service provider", "text": ""}
{"id": "2576652", "revid": "15756", "url": "https://it.wikipedia.org/wiki?curid=2576652", "title": "Convenzione di Nootka", "text": "Le convenzioni di Nootka furono una serie di accordi stipulati tra Impero spagnolo e Regno Unito nella decade del 1790, che scongiuravano una guerra tra i due imperi basata sulle contese di territori della costa occidentale dell'America settentrionale.\nDescrizione.\nLa Spagna reclamava quei territori da circa 300 anni, ovvero da quando una bolla papale del 1494 aveva diviso il mondo, garantendo alla Spagna il diritto esclusivo di colonizzare la costa pacifica dell'America settentrionale. Questa bolla papale non fu riconosciuta dai britannici (che erano governati da protestanti) n\u00e9 dai russi (governati dai cristiano ortodossi). Gli inglesi chiedevano quelle terre dal viaggio di Francis Drake del 1579, ed anche a causa della precedente scoperta del capitano James Cook nel 1778, nonostante un viaggio spagnolo avesse raggiunto la latitudine delle isole Regina Carlotta nel 1774, senza per\u00f2 sbarcare.\nLa disputa inizi\u00f2 quando la Spagna, in difesa delle sue pretese, assedi\u00f2 le terre colonizzate dal britannico John Meares sull'isola di Nootka, portando a quella che divenne nota come crisi di Nootka e che rischi\u00f2 di portare ad una guerra tra imperi per il controllo del Pacifico. Anche la Russia vantava diritti su quelle terre, in base alla sua precedente presenza commerciale nella zona. La Russia pretendeva il controllo delle terre fino alla California, e proprio per questo motivo la Spagna si sforzava di rafforzare i propri diritti con esplorazioni ed insediamenti.\nLe convenzioni di Nootka degli anni 1790, negoziate fra George Vancouver e la sua controparte spagnola Juan Francisco de la Bodega y Quadra, permisero di evitare la guerra. Il primo accordo fu firmato il 28 ottobre 1790. Il secondo venne siglato nel febbraio del 1793 e prevedeva anche un risarcimento a John Meares per l'assedio che le sue navi avevano subito a Nootka nel 1789. Con la terza firma, fatta l'11 gennaio 1794, gli spagnoli non rinunciavano alle proprie rivendicazioni, ma permettevano semplicemente ad altri stati il commercio presso la Baia di Nootka, dove dal 1789 si trovava il presidio spagnolo di Forte San Miguel. A partire dalla terza convenzione il forte spagnolo di Nootka diventava accessibile a tutte le potenze, fossero esse composte di russi, britannici o altro.\nI neonati Stati Uniti non erano ancora interessati a quella porzione di territorio. I diritti spagnoli furono in seguito acquistati dagli Stati Uniti con il trattato Adams-On\u00eds firmato nel 1819. Gli statunitensi credevano di aver comprato dalla Spagna i diritti esclusivi; questa convinzione port\u00f2 ad una disputa con il Regno Unito, nota come disputa sui confini dell'Oregon. Questa crisi si risolse solo con il trattato dell'Oregon del 1846, che divideva il territorio conteso istituendo quello che poi sarebbe diventato il confine internazionale tra Stati Uniti d'America e Canada.\nNonostante le convenzioni di Nootka avessero teoricamente aperto anche agli inglesi la colonizzazione della costa del Pacifico fino all'Alaska, l'inizio delle Guerre napoleoniche ne imped\u00ec lo sfruttamento (come invece fu raccomandato da Vancouver al tempo), e la colonizzazione della regione fu abbandonata. Alla Hudson's Bay Company, ultima rappresentanza inglese della regione, fu vietata ogni colonizzazione o altra attivit\u00e0 economica, attivit\u00e0 che non ripresero fino alla corsa all'oro del Fraser Canyon del 1858. Questa corsa ridiede vita alle richieste britanniche che portarono alla creazione della colonia della Columbia Britannica."}
{"id": "2576660", "revid": "6923", "url": "https://it.wikipedia.org/wiki?curid=2576660", "title": "Villa Varda", "text": "Villa Varda \u00e8 una villa veneta di Brugnera (PN), ubicata nella frazione San Cassiano di Livenza.\nStoria.\nIl toponimo della villa trova le sue origini probabilmente nel termine \"Guarda\" o \"Guardia\", forse dovuto alla presenza di qualche opera difensiva preesistente \"in loco\".\nLa struttura trova le sue origini nel XV secolo, quando la nobile famiglia bergamasca dei Mazzoleni divenne proprietaria di vaste estensioni in localit\u00e0 \"Varda\" e vi costru\u00ec una propria residenza.\nNel 1670 Fabio Mazzoleni, ultimo erudito esponente della famiglia, annesse alla villa una cappella, inserita tra il verde del parco, nella quale progett\u00f2 la propria sepoltura. Per mancanza di eredi la villa fu lasciata inizialmente a Ottavio Negri, zio di Fabio, ma poi pass\u00f2 a numerosi proprietari, tra i quali si ricordano gli ultimi, i Morpurgo: a met\u00e0 XIX secolo tale casata, oltre a restaurare gli edifici, diede, per volont\u00e0 di Carlo, l'aspetto attuale al parco, con adeguamento alla moda vigente dei parchi all'inglese; Mario Morpurgo invece si ricorda per aver lasciato in eredit\u00e0 Villa Varda e l'intera tenuta di San Cassiano alla Curia.\nUltimo e attuale proprietario \u00e8 il Comune di Brugnera, che ne ha fatto un parco comunale aperto a tutti.\nDal 2016 al 2017 il complesso \u00e8 stato oggetto di lavori di restauro da parte della Famiglia Maccan.\nDescrizione.\nVilla Varda si presenta come una villa padronale immersa nel suo grande parco, che si estende lungo le rive del Livenza.\nIl parco, occupato da un rigoglioso bosco, costituito in origine da specie arboree autoctone, conserva al suo interno strutture di valore architettonico: \nIl parco presenta attualmente una variet\u00e0 arborea che si slega dall'originario assetto, con molti esemplari secolari di importazione. Tra gli alberi hanno importanza un libocedro (\"Libocedrus decurrens\") che cresce di fronte alla villa, una sofora (\"Sophora japonica\") in riva al fiume; alcune fotine (\"Photinia serrulata\"), alcuni ginepri della Virginia (\"Juniperus virginiana\") e pini nepalesi (\"Pinus wallichiana\")."}
{"id": "2576662", "revid": "339392", "url": "https://it.wikipedia.org/wiki?curid=2576662", "title": "Mstislav Keldysh", "text": ""}
{"id": "2576667", "revid": "123904858", "url": "https://it.wikipedia.org/wiki?curid=2576667", "title": "Bartolomeo Gosio", "text": "In una specie di muffa, scopr\u00ec un metabolita con delle propriet\u00e0 antibiotiche, e la purific\u00f2. L'acido micofenolico (MPA) \u00e8 stato il primo antibiotico della storia a essere stato ben caratterizzato. Egli dimostr\u00f2 anche che alcune muffe possono trasformare forme inorganiche di arsenico in un gas organico tossico (Gas di Gosio). Come risultato, le carte da parati stampate con inchiostri contenenti arsenico sono state riconosciute come un rischio per la salute. Dal 1888 al 1899 fu Direttore del Laboratorio della Sanit\u00e0 Pubblica di Roma, istituito nel 1887 da Francesco Crispi. In questo periodo diede contributi importanti nella lotta contro la malaria in Italia.\nGiovent\u00f9 e Istruzione.\nBartolomeo Gosio era figlio del veterinario Giacomo Gosio e Antonietta Troya. Suo padre mor\u00ec poco dopo che lui avesse completato la scuola elementare. Sua madre fu costretta a trovare un lavoro per poter pagare l'educazione al figlio in un internato di Alba. Studi\u00f2 medicina presso l'Universit\u00e0 di Torino per tre anni, poi si trasfer\u00ec alla Regia Universit\u00e0 di Roma, dove nell'anno 1888 all'et\u00e0 di 25 anni ottenne la \"laurea in medicina\" \"con lode\" con un'ulteriore ed speciale menzione onorevole assegnata alla sua tesi.\nSi dedic\u00f2 immediatamente all'igiene lavorando, sotto la guida di Luigi Pagliani, nel \"Laboratorio della Sanit\u00e0 Pubblica\" di Roma, istituito nel 1887 da Francesco Crispi. Il suo primo lavoro fu presso il Laboratorio di Batteriologia e Chimica. Qui si dedic\u00f2 inizialmente soprattutto a ricerche in ambito microbiologico.\nQuesta esperienza lavorativa fu seguita da studi presso Max Rubner a Berlino, dove conobbe anche Robert Koch. Nel 1899 divenne direttore dei \"Laboratori Scientifici della Direzione di Sanit\u00e0\" di Roma.\nScoperta del gas di Gosio.\nAl tempo di Gosio i colori come il verde di Scheele o il verde smeraldo delle carte da parati, ottenuti da metalli e semimetalli, erano ancora popolari, anche se William Henry Perkin ed altri avevano gi\u00e0 sviluppato i colori a base d'Anilina. La rivista medica britannica \"The Lancet\" aveva gi\u00e0 sollevato il sospetto d'avvelenamento da arsenico nei bambini che dormivano in stanze tappezzate con queste carte da parati. Un'altra indicazione degli effetti tossici era l'assenza di cimice dei letti.\nAncor prima che Gosio determinasse il nesso tra la carta da parati con colori contenenti arsenico e l'umidit\u00e0, egli aveva gi\u00e0 avuto esperienza con la produzione di gas ottenuto dall'azione di muffe e batteri. Gosio not\u00f2 che questo gas aveva odore d'aglio. Cerc\u00f2 di trovare i microbi responsabili, e per farlo aggiunse ossido di arsenico a della purea di patate che lasci\u00f2 in una cantina chiusa senza scambio d'aria. Determin\u00f2 lo sviluppo delle muffe e batteri esaminando l'intensit\u00e0 dell'odore d'aglio.\nIndividu\u00f2 la presenza di un fungo in particolare ---\"Penicillium brevicaule\" , \"Scopulariopsis brevicaulis\" secondo la terminologia attuale. A questo ordine di \"Ifomiceti\" diede il nome di arsenomiceti perch\u00e9 metabolizzavano fortemente l'arsenico\nIl gas prodotto era cos\u00ec tossico da poter uccidere un topo. Su questa base, Gosio svilupp\u00f2 nel 1892 un test biologico, che chiam\u00f2 \"bioreazione\", per dimostrare la presenza di arsenico in qualsiasi matrice: il materiale sospetto era estratto con acqua e concentrato, il residuo ottenuto distribuito su una fetta di patata e inoculato con una cultura di \"S. brevicaulis\". Dopo alcune ore di incubazione a 25\u00a0\u00b0C a 30\u00a0\u00b0C l'odore di aglio serviva per determinare la presenza di arsenico. Con questo test era possibile individuare un microgrammo di ossido di arsenico in un grammo di materiale sottoposto a indagine.\nNel 1890 Gosio indag\u00f2 sulle circostanze della morte di oltre 1.000 bambini. Egli trov\u00f2 un livello di 700 milligrammi di arsenico per metro quadrato della carta da parati delle camere da letto. Questa scoperta contribu\u00ec ad una forte reazione generale, spingendo alla creazione di normative che vietavano l'uso di colori tossici. Il chimico Frederick Challenger identific\u00f2 il gas come Trimetilarsina nel 1932. Recenti studi sulla tossicit\u00e0 della Trimetilarsina sembrano dimostrare che ha una tossicit\u00e0 inferiore di quanto previsto. Altri composti di arsenico, quali arsina (\"idruro di arsenico\" , AsH3) hanno una tossicit\u00e0 significativamente pi\u00f9 elevata.\nIl produttore leader di carta da parati in Gran Bretagna, William Morris (1834-1896), cerc\u00f2 di negare la pericolosit\u00e0 della carta da parati. Era noto che suo padre, \"William Morris Sr.\" era azionista della Devonshire Great Consolidated Copper Mining Company, produttore di rame, e d'arsenico come sottoprodotto, con la parte pi\u00f9 grande di questo mercato in Inghilterra.\nOggi si pensa che anche la morte di Napoleone Bonaparte nel 1821 sia collegata con i colori della carta da parati. Nel 1995, analisi dei suoi capelli mostrarono la presenza di grandi quantit\u00e0 di arsenico.\nL'acido micofenolico.\nDal 1893 Gosio cominci\u00f2 studi su una avitaminosi, la pellagra. Gosio fu l'autore della cosiddetta \"teoria tossicozeidica\" di Cesare Lombroso, secondo la quale la pellagra sarebbe dovuta ad agenti eziologici che si sviluppavano nel mais guasto, e che Gosio identific\u00f2 negli \"ifomiceti\".\nVera causa della pellagra (carenza di vitamina PP) venne spiegata da Conrad Elvehjem solo nel 1937.\nL'errata ipotesi di partenza non port\u00f2 ovviamente significativi contributi alla lotta contro la pellagra. Tuttavia, nel corso dei suoi studi isol\u00f2 un fungo che descrisse allora come \"Penicillium glaucum\"; probabilmente si trattava del \"Penicillium brevicompactum.\"\nDa filtrati di questo microrganismo isol\u00f2 e cristallizz\u00f2 una sostanza con propriet\u00e0 fenoliche, alla quale non diede alcun nome, perch\u00e9 probabilmente pensava fosse il gi\u00e0 noto acido p-idrossiidrocinnamico (acido 4-idrossi, Benzenepropanoico). Oggi si ammette che in realt\u00e0 si trattasse dello stesso acido micofenolico riscoperto nel 1913, riconosciuto in seguito da Florey, uno dei padri della penicillina, come il primo antibiotico derivato da un fungo ad essere stato cristallizzato. La struttura corretta dell'acido micofenolico non fu determinata fino al 1952.\nCon il poco materiale che aveva a disposizione, Gosio fece delle osservazioni molto importanti, come la capacit\u00e0 della sostanza di inibire la crescita del patogeno dell'antrace.\nPrima del 1945, con la scoperta della penicillina che diede inizio alla caccia di nuovi antibiotici, l'acido micofenolico fu riscoperto almeno altre due volte. Howard Florey riconobbe la scoperta di Gosio in un articolo del 1946.\nA parte il suo uso come antibiotico, l'acido micofenolico \u00e8 utilizzato anche nel trattamento della psoriasi. Un suo derivato esterificato, il Micofenolato mofetile, \u00e8 un potente immunosoppressore, utilizzato nel trapianto di cuore, di rene e quello di fegato. L'estere viene idrolizzato nel corpo rilasciando l'acido micofenolico in circolo.\nAnche se Gosio fece un riassunto delle sue scoperte nel 1896, non fece altre ricerche sulla sostanza, dedicandosi invece al suo interesse principale: determinare la causa della pellagra.\nUlteriori lavori microbiologici.\nAltri temi di ricerca studiati da Gosio furono il metabolismo dei batteri del colera e della peste, e anche le reazioni pigmentarie dei batteri da zolfo e l'arbutina come metodo per diagnosticare la dissenteria batterica. Ha inoltre progettato uno strumento per titolare il vaccino diretto contro i batteri.\nHa studiato la riduzione da batteri dei sali di selenio e tellurio. Dal cambiamento di colore dalla riduzione di tellurio, svilupp\u00f2 un indicatore di contaminazione batterica dei sieri, terreni di coltura, ecc. La presenza di batteri vivi venne indicato da un colore variando tra il grigio e il nero o con un precipitato. Questa reazione non era purtroppo completamente affidabile.\nServizio sanitario pubblico.\nTutte le opere menzionate sono in relazione a problemi di servizio sanitario pubblico per il quale ha lavorato Gosio. Robert Koch nel 1898 si rec\u00f2 in Italia per migliorare le sue conoscenze sulla malaria, ove fu Gosio a servire da mentore. Koch parl\u00f2 molto bene di lui ai suoi colleghi. La loro cooperazione fu tuttavia poco notata dagli storici, poich\u00e9 non fecero delle pubblicazioni congiunte.\nSi interess\u00f2 inoltre alla patogenesi del \"morbo di Frisches Haff\", una patologia caratterizzata da rabdomiolisi e insufficienza renale che a met\u00e0 degli anni venti colp\u00ec i pescatori della Laguna della Vistola; Gosio ipotizz\u00f2 che la patogenesi fosse legata ai gas arsenicali liberati per l'azione degli arsenomiceti, contenuti nella vegetazione acquatica, sui residui arsenicali provenienti dagli scarichi industriali.\nIn seguito Gosio si dedic\u00f2 sempre pi\u00f9 al controllo della malaria, per la quale fond\u00f2 la \"Scuola di malariologia\" di Nettuno per il perfezionamento dei medici e degli infermieri e la preparazione del personale ausiliario, e propose l'istituzione di sanatori per i bambini malarici, il primo dei quali venne istituito a Rocca di Papa nel 1909.\nNel suo lavoro per l'eradicazione della malaria, patologia causata da protozoi (\"Plasmodium\") veicolati da zanzare anofele, Gosio mise in opera il modello della \"bonifica umana\" teorizzata da Robert Koch: bisognava innanzitutto eliminare il parassita nell'uomo per impedire l'infezione e la ripresa del ciclo delle zanzare. Fra il 1898 e il 1920 Gosio condusse campagne di bonifica umana, soprattutto nella Maremma grossetana, in Calabria e Basilicata, ma con risultati limitati.\nTra gli anni 1903-1914 fece un ampio lavoro sulla questione del rapporto tra la tubercolosi umana e la tubercolosi bovina.\nMorte e oblio della sua figura medica.\nIl valore di Gosio fu riconosciuto ai suoi tempi con onori come il Premio Riberi della Reale Accademia di Medicina di Torino, e fu persino candidato al premio Nobel per la medicina e la fisiologia nel 1922, ma i suoi contributi rimangono poco noti ad oggi.\nPubblic\u00f2 oltre 70 articoli in riviste scientifiche, e sette libri in tre lingue: italiano, francese e tedesco, ma non in inglese, lingua dominante nelle scienze oggi. Il suo biografo Ronald Bentley sugger\u00ec che questo fatto linguistico sia stato l'impedimento principale alla sua notoriet\u00e0. La sua opera pi\u00f9 importante \u00e8 apparsa in italiano nella \"Rivista d'Igiene e Sanit\u00e0 Pubblica\" che fu scarsamente letta all'estero. Nelle susseguenti opere di sintesi in Microbiologia, Gosio non \u00e8 stato nemmeno menzionato. Inoltre, il fatto che non abbia analizzato il gas contenente arsenico o ottenuto la corretta composizione chimica dell'acido micofenolico ha giocato sicuramente un suo ruolo. La sua morte avvenne nel periodo travagliato della fine della seconda guerra mondiale, e le riviste inglesi non pubblicarono nessun suo necrologio."}
{"id": "2576668", "revid": "33689", "url": "https://it.wikipedia.org/wiki?curid=2576668", "title": "Matra Alice", "text": "Il Matra &amp; Hachette Alice, meglio noto come Matra Alice, \u00e8 un home computer venduto in Francia all'inizio del 1983. Era un clone del TRS-80 MC-10, prodotto attraverso la collaborazione tra Matra e Hachette in Francia e la Tandy Corporation negli Stati Uniti.\nL'Alice si distingue per il suo case color rosso. Funzionalmente \u00e8 equivalente al TRS-80 MC-10 con un connettore video P\u00e9ritel (SCART) al posto del modulatore RF.\nA differenza del suo progenitore l'Alice divenne popolare in Francia grazie alla sua introduzione nelle scuole come parte del programma \"Informatique pour tous\" (In italiano \"Informatica per tutti\").\nModelli.\nMatra produsse successivamente tre modelli:"}
{"id": "2576675", "revid": "2373", "url": "https://it.wikipedia.org/wiki?curid=2576675", "title": "Maurits Escher", "text": ""}
{"id": "2576677", "revid": "123488859", "url": "https://it.wikipedia.org/wiki?curid=2576677", "title": "You're Makin' Me High", "text": "You're Makin' Me High \u00e8 un brano musicale R&amp;B scritto e prodotto da Babyface e Bryce Wilson per il secondo album della cantante statunitense Toni Braxton, \"Secrets\". Il brano \u00e8 stato scelto come primo singolo tratto dall'album ed \u00e8 stato pubblicato nella primavera del 1996. Il singolo \u00e8 arrivato al numero 1 sia della Billboard Hot R&amp;B/Hip-Hop Songs che della Billboard Hot 100, diventando in entrambi i casi il primo singolo della cantante a raggiungere la prima posizione. Il brano ha anche ottenuto la certificazione di disco di platino negli Stati Uniti, ed ha avuto successo anche in altri paesi, soprattutto quelli anglosassoni. Il brano ha vinto un Grammy Award nel 1997 come Best Female R&amp;B Vocal Performance (Miglior interpretazione vocale R&amp;B femminile).\nVideo.\nIl videoclip del brano, diretto da Bille Woodruff, rivela un drastico cambio di immagine della cantante rispetto ai video e alle apparizioni precedenti. Nella sequenza principale del video infatti Braxton si trova su un cilindro illuminato da dei neon che si trova in una stanza blu ed esibisce un look molto sexy: fasciata in una tuta aderente bianca, la cantante indossa anche stivali a tacco alto bianchi e ha per la prima volta in un video dei capelli lisci e lunghi. Nelle altre scene l'artista veste ancora di bianco un abito corto e degli stivali lunghi, ma ha i capelli mossi.\nLa mini-storia raccontata dal video prevede che Toni riceva un messaggio sul computer da alcune amiche che le comunicano che la partita si sarebbe svolta a casa sua nella serata. La cantante allora accoglie le amiche, interpretate da Erika Alexander, Tisha Campbell e Vivica A. Fox, dall'ascensore che d\u00e0 direttamente sul suo salotto, e iniziano il gioco con delle carte di poker giganti. Il gioco in questione consiste nel dare dei voti con queste carte a una serie di uomini che appaiono uno alla volta nell'ascensore che si trova nel salotto. Gli uomini che appaiono sono quasi tutti aitanti ma anche molto eccentrici e stravaganti, provocando in tal modo l'ilarit\u00e0 delle quattro ragazze. Quando sale il ragazzo della pizza, interpretato dall'autore della canzone Bryce Wilson, Toni ne rimane folgorata, tanto da dargli 10 come voto, suscitando la collera delle amiche che le lanciano contro le altre carte. Dopo altri uomini, alla fine riappare il ragazzo che aveva consegnato la pizza, stavolta in abiti borghesi, e Toni decide di salire in ascensore con lui.\nAltre scene del video vedono protagonisti Braxton e Wilson in effusioni: in una sequenza i due sono in una stanza completamente rosa mentre il ragazzo cerca di fare il bagno a lei che \u00e8 immersa nella vasca. In un'altra scena invece i due sono vestiti in maniera elegante, e lui accende un sigaro a lei.\nRiconoscimenti.\nLa canzone ha ricevuto molti riconoscimenti ai pi\u00f9 importanti premi del settore. Nel 1996 ha trionfato ai Billboard Music Awards come Best R&amp;B Single e ha ricevuto una nomination ai MTV Video Music Awards come Best R&amp;B Video. Oltre alla nomination dei VMA's, il video ha vinto un premio ai VH-1 Fashion Awards come Most Stylish Music Video (Video Musicale con Maggior Stile). Nel 1997 Toni Braxton grazie al singolo ha fatto incetta di premi, portando a casa un Grammy come Best Female R&amp;B Vocal Performance insieme a quello di Best Female Pop Vocal Performance per \"Un-Break My Heart\"; un Soul Train Award come Best Female R&amp;B/Soul, Single; inoltre ha vinto premi agli American Music Awards e ai NAACP Image Awards grazie all'enorme successo riscosso da tutti i singoli e dall'album stesso.\nRicezione.\nNegli Stati Uniti \"You're Makin' Me High\" \u00e8 uscito come doppio singolo insieme a \"Let It Flow\", precedente singolo tratto dalla colonna sonora del film \"Donne - Waiting to Exhale\" e successivamente inserito in \"Secrets\". Questo \u00e8 stato il primo singolo della cantante a arrivare al numero 1 della Hot 100 di Billboard, dove \u00e8 rimasto in vetta per una settimana. Anche nella classifica R&amp;B il singolo \u00e8 diventato la prima numero 1 per Braxton, ma qui vi \u00e8 rimasto per due settimane non consecutive, la prima del 29 giugno 1996 e la seconda del 27 luglio, stessa settimana in cui ha raggiunto la cima della Hot 100. Anche nelle altre classifiche di Billboard il singolo \u00e8 stato molto fortunato, arrivando al numero 1 della classifica dei brani pi\u00f9 trasmessi in discoteca e al numero 2 della Rhythmic Top 40 e della Hot Dance Music/Maxi-Singles Sales. Il singolo \u00e8 stato definito il singolo R&amp;B di maggior successo del 1996 da \"Billboard\".\nNel Regno Unito \u00e8 entrato direttamente al numero 7, diventando il secondo singolo dell'artista ad entrare in top10 e il quinto ad entrare in top40.\nIn Australia \u00e8 stato il secondo singolo della cantante ad arrivare alla posizione numero 2, dopo \"Breathe Again\", riuscendo a passare nella top10 ben 12 settimane delle 19 totali spese in classifica. In Nuova Zelanda, altro paese dove \"Breathe Again\" era arrivato alla seconda posizione, il singolo \u00e8 entrato al numero 11, per poi arrivare al numero 5 durante la sua nona settimana di permanenza in classifica, dopo 5 settimane consecutive passate alla posizione numero 7. In Svezia \u00e8 stato il primo singolo di Braxton ad entrare nella top20, arrivando al numero 11 il 27 settembre 1996. In Canada il brano \u00e8 entrato in classifica nel 1997, ed \u00e8 arrivato alla posizione numero 8."}
{"id": "2576678", "revid": "767487", "url": "https://it.wikipedia.org/wiki?curid=2576678", "title": "Johnnie &amp; Joe", "text": "Johnnie &amp; Joe sono stati un duo vocale statunitense di rhythm and blues e doo wop.\nOriginari del Bronx, durarono come gruppo musicale lo spazio di una stagione, l'anno 1957. Transitati come una meteora nel panorama rock di met\u00e0 anni cinquanta, sono ricordati per un \"hit\" intitolato \"Over the Mountain, Across the Sea\" lanciato anche attraverso partecipazioni a trasmissioni televisive di impatto giovanile.\nStoria.\nJohnnie Louise Richardson (1945-1988), la voce femminile, e Joe Rivers, quella maschile, iniziarono a fare musica insieme nel 1957 e incisero tre dischi singoli per la casa discografica Chess Records.\nTre loro canzoni raggiunsero nello stesso 1957 i primi posti delle classifiche di vendita statunitensi: \nTutti i dischi prodotti dalla Chess furono distribuiti con etichetta J&amp;S Records, per la quale il duo era stato scritturato.\nJohnnie Louise Richardson \u00e8 morta per le complicazioni di un ictus il 25 ottobre 1988."}
{"id": "2576685", "revid": "380453", "url": "https://it.wikipedia.org/wiki?curid=2576685", "title": "Dahiana Burgos", "text": ""}
{"id": "2576687", "revid": "91533", "url": "https://it.wikipedia.org/wiki?curid=2576687", "title": "Abellinum", "text": "Abellinum \u00e8 un'antica citt\u00e0 dell'Italia meridionale che sorgeva nel territorio dell'odierna Atripalda, a pochi chilometri da Avellino.\nStoria.\nLe origini.\nFondata sul pianoro della collina della Civita (a ridosso dell'attuale centro di Atripalda), nasce inizialmente come insediamento sannita dell'antica popolazione italica degli \"Hirpini\". Dopo alcune insurrezioni e resistenze della popolazione locale durante le Guerre sannitiche, viene definitivamente assoggettata a Roma in seguito alla Guerra civile tra Mario e Silla durante la quale gli Irpini sostennero Gaio Mario.\nL'epoca romana.\nLa vittoria di Silla segna una svolta nella storia di Abellinum: il generale, infatti, decide di radere al suolo il vecchio sito e nell'82 a.C. fonda la colonia \"Veneria Abellinatium\", sulla riva sinistra del fiume Sabato. La nuova citt\u00e0 viene cinta da un poderoso sistema di mura con un assetto urbano rispecchiante un impianto regolare segnato da assi viari ortogonali a delimitare i vari quartieri. Nel 7 d.C. Ottaviano Augusto la include nella Regio II Apulia et Calabria per i traffici che si effettuavano lungo la via Appia e le cambia denominazione: diviene \"Livia Augusta\" in onore della moglie dell'imperatore, Livia Drusilla a cui spettavano i territori tra Abellinum ed Aeclanum. Nel III secolo l'imperatore Alessandro Severo ampli\u00f2 consistentemente la colonia sotto il titolo di \"Livia Augusta Alexandrina\" con una massiccia immigrazione di elementi orientali. Ci\u00f2 contribu\u00ec a diffondere in questi territori antichi culti levantini come il Sol Invictus.\nDa Abellinum ad Avellino.\nCrisi economiche (III e IV secolo), violenti terremoti (346), disastrose eruzioni vulcaniche (472), invasioni di territori nel corso della guerra tra Bizantini e Goti (535-555) e la penetrazione sull'intero territorio della Penisola dei Longobardi a partire dalla Pasqua del 568 spinsero fuori dalla mura di Abellinum la colonia romana \nParco archeologico Antica Abellinum.\nIl parco archeologico, di circa 25 ettari, \u00e8 circondato dalle mura di cinta di Abellinum, lunghe circa 2\u00a0km. Si notano le numerose mura romane, costruite con la tecnica dell'\"opus reticulatum\", e i resti di due imponenti torri circolari. All'interno del perimetro murario si riconoscono alcuni spazi tipici delle citt\u00e0 romane:\nNella citt\u00e0 antica erano presenti anche un anfiteatro, di cui \u00e8 rimasto solo qualche pezzo di struttura, e un lupanare, la cui presenza si evince dal ritrovamento di alcune monete con raffigurazioni erotiche.\nIl 17 maggio 2011, a seguito di una lunga controversia giudiziaria con i proprietari del fondo, temporaneamente conclusa con una sentenza del Tar di Salerno, l'area del Parco archeologico gi\u00e0 scavata ed aperta alle visite \u00e8 stata restituita alla famiglia Dello Iacono; pertanto, non fu possibile accedervi per diversi anni."}
{"id": "2576691", "revid": "1543377", "url": "https://it.wikipedia.org/wiki?curid=2576691", "title": "Lingue caddoan", "text": "Le lingue caddoan (o caddo, in senso lato) costituiscono una famiglia di lingue native dell'America Settentrionale, parlate soprattutto nelle grandi praterie degli Stati Uniti, oggi in particolare nel Dakota del Nord e nell'Oklahoma.\nLe denominazioni e le classificazioni adottate in questo articolo sono conformi a quelle fatte proprie dal SIL International .\nDistribuzione geografica.\nFino al XIX secolo la diffusione geografica delle lingue caddo era molto superiore all'attuale, estendendosi anche al Texas nordorientale, all'Arkansas sudoccidentale, alla Louisiana nordoccidentale (Caddo e Wichita), nonch\u00e9 al Nebraska (Pawnee). Tutte le lingue caddo ancora in uso sono ormai sull'orlo dell'estinzione.\nClassificazione.\nLa famiglia linguistica caddoan (ISO 639-5: cdd) \u00e8 costituita da un piccolo numero di lingue e dialetti organizzati in due raggruppamenti di tipo geografico, a loro volta suddivisi secondo l'ordine sottoindicato:\nI. Lingue caddoan settentrionali (\"Northern Caddoan\")\nII. Caddoan meridionale (\"Southern Caddoan\") \nLa lingua kitsai, estintasi da tempo, anche per la confluenza dell'omonima trib\u00f9 nei Wichita sin dal XIX secolo, era invece probabilmente pi\u00f9 simile al pawnee che non al wichita stesso, donde la classificazione in un autonomo sottogruppo. Le lingue arikara e pawnee sono, per parte loro, estremamente simili anche se di difficile reciproca comprensione.\nRelazioni con altre lingue.\nL'Ethnologue, pur non censendo la lingua estinta adai (codice ISO 639-3: xad), tra le lingue caddoan, sostiene poi invece che la lingua caddo in senso stretto era correlata, oltre che con il kitsay, anche con l'adai: in effetti, la scarsa documentazione disponibile su tale lingua non consente di trarre conclusioni certe e Wallace Chafe, ad esempio, ritiene estremamente improbabile la sussistenza di una filiazione caddoan per l'adai, il quale allo stato non potr\u00e0 che essere considerato una lingua isolata.\nEgualmente privi di conclusioni convergenti a livello della linguistica delle trib\u00f9 indiane d'America sono stati i tentativi di collegare le lingue caddo con le lingue siouan, quelle irochiane e la lingua yuchi in un ceppo superiore denominato macro-sioux : tale collegamento mantiene allo stato attuale degli studi un carattere ancora solo ipotetico e non \u00e8 comunque stato fatto proprio dal SIL International."}
{"id": "2576692", "revid": "91533", "url": "https://it.wikipedia.org/wiki?curid=2576692", "title": "Hirpini", "text": ""}
{"id": "2576693", "revid": "659058", "url": "https://it.wikipedia.org/wiki?curid=2576693", "title": "Stadio di baseball di Serravalle", "text": "Lo stadio di baseball di Serravalle \u00e8 il principale impianto per il baseball nella Repubblica di San Marino.\nSituato nel castello di Serravalle, in via Costa del Bello, in prossimit\u00e0 del Multieventi Sport Domus e dello Stadio Olimpico, ospita le partite interne del San Marino Baseball Club, militante nella Serie A italiana.\nStoria.\nLo stadio, costruito nel 1986, disponeva di una tribuna metallica avente una capienza di 1500 persone.\nIn occasione del mondiale \u00e8 stato ristrutturato, \u00e8 stata costruita una tribuna in cemento contenente 1.500 persone e una torre che funge da tribuna stampa. \u00c8 presente anche una tribuna in lamiera, pi\u00f9 piccola rispetto a quella in cemento.\nInoltre \u00e8 presente una collina che, in caso di tutto esaurito, all'occorrenza pu\u00f2 ospitare tifosi sull'erba.\nHa ospitato le partite interne della compagine sammarinese nelle finali di campionato del 2005, 2008 e 2009, la Coppa Europa nel 1996, 2000, 2004 e 2007 e due incontri del Campionato mondiale di baseball del 2009, precisamente Giappone-Taiwan 1-3 e Messico-Antille Olandesi 9-8."}
{"id": "2576698", "revid": "55935", "url": "https://it.wikipedia.org/wiki?curid=2576698", "title": "Ifomiceti", "text": ""}
{"id": "2576699", "revid": "124626223", "url": "https://it.wikipedia.org/wiki?curid=2576699", "title": "S\u00e9millon", "text": "Il S\u00e9millon \u00e8 un vitigno francese a bacca bianca.\nInsieme ai vitigni \"sauvignon blanc\" e \"muscadelle\" \u00e8 utilizzato per produrre vini bianchi, spesso dolci come il \"Sauternes\", \"Monbazillac\" o il \"Loupiac\". Il \"s\u00e9millon\" \u00e8 tra i vitigni pi\u00f9 predisposti ad accogliere la muffa nobile originata dal \"Botrytis cinerea\", fungo microscopico che permette una concentrazione naturale degli zuccheri dell'uva.\nOrigine e ripartizione geografica.\nDi origine incerta la produzione oggi \u00e8 in netto calo in Francia, dove viene coltivato per lo pi\u00f9 nella Gironda e nella Dordogna. Al di fuori della Francia si trova in Sudafrica, Cile, Australia Nuova Zelanda e Argentina, dove \u00e9 assemblato con uve quali sauvignon blanc per produrre vini bianchi profumati. Sebbene una volta fosse considerato uno dei vitigni pi\u00f9 diffusi al mondo (era coltivato anche in Italia), ora la sua produzione \u00e8 in calo un po' ovunque."}
{"id": "2576717", "revid": "1718925", "url": "https://it.wikipedia.org/wiki?curid=2576717", "title": "Sindaci di Ribera", "text": "Segue la cronotassi dei sindaci di Ribera, dal 1818 ad oggi."}
{"id": "2576719", "revid": "247222", "url": "https://it.wikipedia.org/wiki?curid=2576719", "title": "Laura Villa", "text": "Biografia.\nInizia ad esibirsi in varie orchestre jazz in tutta Italia, tra cui quella del pianista e fisarmonicista Alex Biancheri (che diventer\u00e0 suo marito), fino ad ottenere un contratto discografico con la Polydor: l'etichetta la lancia come \"La regina della bossa-nova\" in Europa, facendole quindi incidere molte cover di canzoni brasiliane, in particolare di Tom Jobim.\nOttiene un buon successo nella seconda met\u00e0 degli anni cinquanta, arrivando ad esibirsi anche all'Olympia di Parigi.\nNel 1962 incide l'album Laura Villa bossanova, registrato a Parigi con grandi musicisti come Ney De Castro alla batteria ed alle percussioni, Dimas Sedicias al trombone e alle chitarre, Severino De Oliveira detto \"Sivuca\" alla fisarmonica (oltre al marito alle tastiere): tra le canzoni, oltre ad alcune cover come \"Corcovado\", \"Desafinado\", \"Chega de saudade\", \"Barquinho\" (di Roberto Menescal) e \"Samba de uma nota\", \"Corcovado\" e \"Chega de saudade\",vi sono anche alcuni originali, come \"Rosinha\", scritta da Sivuca e \"O vento\" e \"O Bossa nova\", scritti da Biancheri che usa lo pseudonimo Paco Garro.\nQuest'album \u00e8 il primo disco di musica brasiliana realizzato da un'artista italiana.\nI suoi dischi vengono anche pubblicati fuori dall'Italia, in Francia, Svizzera e Canada. Tra i suoi successi in lingua francese, \"Je m'ennuie\" e \"Pas de larmes\".\nPartecipa al Festival di Sanremo 1964 con \"Sole sole \" (in abbinamento con i Los Hermanos Rigual), di cui incider\u00e0 anche una versione Sarah Vaughan.\nSi ritira dall'attivit\u00e0 a met\u00e0 degli anni sessanta, trasferendosi in un paese nei pressi di Sanremo dove \u00e8 deceduta il 1\u00ba luglio 2012."}
{"id": "2576720", "revid": "30610", "url": "https://it.wikipedia.org/wiki?curid=2576720", "title": "Sant'Antimo (Italia)", "text": "Sant'Antimo \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nGeografia fisica.\nIl comune si trova a 67\u00a0m sul livello del mare e dista 16\u00a0km dal centro di Napoli.\nCentro urbano della Pianura Campana, sviluppantesi tra la via Appia (a est) e la linea ferroviaria Napoli-Foggia (a ovest), alla convergenza di un fitto reticolo di strade provenienti dai vari centri di questa sezione. L'abitato appare abbastanza compatto e si espande in modo radiale.\nIl territorio si posiziona a nord di Napoli. Dal punto di vista storico e geografico fa parte dell'area frattese.\nClima.\nIn Sant'Antimo si riscontra un clima caldo e temperato. Si riscontra molta pi\u00f9 piovosit\u00e0 in inverno che in estate. In accordo con K\u00f6ppen e Geiger la classificazione del clima \u00e8 Csa. La temperatura media annuale di Sant'Antimo \u00e8 15.5\u00a0\u00b0C. 911\u00a0mm \u00e8 il valore di piovosit\u00e0 media annuale.\nIl mese pi\u00f9 secco \u00e8 luglio e ha 22\u00a0mm di precipitazione. Novembre \u00e8 il mese con maggiore piovosit\u00e0, avendo una media di 142\u00a0mm.\nNel mese di agosto, il mese pi\u00f9 caldo dell'anno, la temperatura media \u00e8 di 23.5\u00a0\u00b0C. Con una temperatura media di 8.3\u00a0\u00b0C, gennaio \u00e8 il mese con la pi\u00f9 bassa temperatura di tutto l'anno.\nEsiste una differenza di 120\u00a0mm tra le precipitazioni del mese pi\u00f9 secco e quelle del mese pi\u00f9 piovoso. Le temperature medie variano di 15.2\u00a0\u00b0C durante l'anno.\nStoria.\nEt\u00e0 antica.\nUn nucleo abitativo di Sant'Antimo \u00e8 presente gi\u00e0 dal IV - III secolo a.C.\nTale esistenza \u00e8 provata dal ritrovamento lungo la cinta dei suoi limiti territoriali di numerosi gruppi di epoca osco-sannita.\nInfatti nell'antichit\u00e0 era severamente vietato seppellire i defunti nel perimetro del centro abitato; quindi i loro corpi venivano inumati lungo la rete stradale esterna nelle immediate vicinanze della citt\u00e0.\nTombe di epoca pre-romana sono venute alla luce nella fascia settentrionale del territorio di Sant'Antimo che va dalla stazione ferroviaria a Friano-Ponte Mezzotta.\nAltri ritrovamenti si sono avuti lungo la fascia che costeggia la Statale 7bis, in particolare nella localit\u00e0 \u201cBosco di Capezza\u201d.\nAltro sito archeologico di una certa rilevanza \u00e8 costituito dai nuclei di tombe venuti alla luce in localit\u00e0 \u201cTerra Grande\u201d e lungo la strada provinciale Casandrino-Colonne di Giugliano, che delimita a sud il territorio di Sant'Antimo in particolare in localit\u00e0 masseria Chianese \u2013 dove fu rinvenuta una cappella ipogea dipinta.\nIl suolo ha restituito tombe di tre tipi: in terracotta, a cassa di tufo ed a sarcofago.\nLe prime, che accoglievano persone di modesta condizione sociale, hanno un corredo funerario molto esiguo costituito da pochi oggetti di terracotta a vernice rossa, di basilare fattura, oltre alla moneta posta sul petto del defunto perch\u00e9 potesse pagarsi il viaggio nell'aldil\u00e0. Hanno la forma di un prisma triangolare, la cui base \u00e8 costituita da lastre di terracotta; formano le fiancate tre/quattro tegoloni per lato che aderiscono tra loro mediante apposite scanalature. I lati in corrispondenza della testa e dei piedi del defunto sono chiusi da due tegoloni simili ai precedenti.\nLe tombe a cassa di tufo hanno forma di un quadrilatero retto da lastre di tufo dello spessore di circa 20\u00a0cm. con copertura costituita da un'unica lastra dello stesso spessore e talvolta da una lastra formata da tre pezzi di uguali dimensioni; esse appartenevano a persone di rango sociale pi\u00f9 elevato e i loro corredi funerari erano pertanto ricchi, vari e di pregevole fattura. Il defunto vi era deposto sempre con orientamento verso il mare o verso la strada che pi\u00f9 rapidamente conduceva al mare, dove egli si sarebbe dovuto imbarcare per il suo viaggio nell'aldil\u00e0.\nDiffuse nella zona dell'agro aversano erano infine le tombe a sarcofago; si tratta di un contenitore di forma cilindrica, di terracotta naturale, dello spessore di circa 2\u00a0cm. terminate a punta su entrambi i vertici o su uno solo di essi. Sono alte un metro circa ed il defunto vi era posto ripiegato su se stesso nella tipica posizione del feto nel grembo materno. Questa posizione trova spiegazione nella concezione religiosa degli Osci, incentrata sul culto della dea Terra, concepita come Grande Madre da cui tutto ci\u00f2 che \u00e8 vivente trae origine ed a cui tutto ritorna, compiuto il ciclo vitale. Secondo la concezione osca la morte non costituiva il piombare in un eterno non-essere, ma un ritorno, un lungo sonno nel seno della Grande Madre Terra per riposarsi, rigenerarsi, riacquistare le energie vitali per essere pronti ad una nuova nascita. Il defunto veniva quindi posizionato, pronto, per questa rinascita che lo attendeva.\nDegli oggetti costituenti il corredo funerario del gruppo di sette tombe rinvenute in localit\u00e0 \u201cCupa Palla\u201d dal 7 al 9 agosto 1927 (nel corso dei lavori eseguiti dalla ditta Astaldi lungo la linea ferroviaria della Direttissima Roma-Napoli) e di quelli rinvenuti nel 1928 in localit\u00e0 \u201cTerra Grande\u201d fu stilata una minuziosa descrizione da Olga Elia (\"Necropoli dell'agro Campano e Atellano \u2013 Frignano, Aversa, S.Antimo)\".\nIl corredo funerario era costituito da oggetti comuni: coppe, bocchette, ciotole, piatti, olle, scodelle e vasetti unguentari.\nSecondo le concorde ipotesi avanzate da vari autori, i gruppi di tombe riemerse dall'oblio della Storia in occasione del taglio dei terreni designati per l'attraversamento ferroviario della Direttissima Roma-Napoli nei territori di S.Antimo, Carinaro, Aversa, Frignano Maggiore e Frignano Piccolo, appaiono dislocati lungo la linea di un'antica strada di raccordo tra la via Atellana e la via Consolare Campana.\nDa Sant'Antimo proviene anche un antico sarcofago, databile al III secolo dopo Cristo, situato ora nel Museo Archeologico di Napoli; vi \u00e8 raffigurato il mito di Endimione e Selene. Non se ne conosce il committente ma esso era certamente uno degli eredi dell'antica borghesia atellana tanto ricca da essere in grado di dare ospitalit\u00e0 pi\u00f9 volte ad imperatori romani e al loro numerosissimo seguito.\nL'ubicazione dei reperti archeologici ritrovati a Sant'Antimo da vigore a quella ipotesi per la quale si sostiene che il paese fosse gi\u00e0 esistente ed abitato dal IV \u2013 III secolo a.C. come quartiere o \"pagus\" dell'antica Atella e che le strade di cui si ha conoscenza, si irradiassero verso l'esterno a partire da un primo nucleo abitato centrale.\nTali strade dovevano evidentemente collegare il nucleo del paese con i principali luoghi abitati dell'epoca e quindi sicuramente con la citt\u00e0 di Atella.\nI tracciati delle strade osche sono stati successivamente ripresi e migliorati dai romani che nel 338 a.C. conquistarono militarmente la regione.\nCos\u00ec a un primo nucleo di fondazione osca, risalente con molta probabilit\u00e0 al IV secolo a.C. si \u00e8 sovrapposto a partire dal 131 a.C. il sistema delle centuriazioni romane.\nTale organizzazione, con la quale i romani dividevano i territori sottomessi in un reticolo ortogonale di strade, canali ed appezzamenti \u00e8 ancora evidente in pi\u00f9 punti del centro abitato.\nIl nucleo pi\u00f9 antico del paese di \u00e8 sviluppato su una strada parallela a un decumano (attuali via Trieste e Trento e via Diaz) ed ancora oggi tali strade rappresentano il cuore delle attivit\u00e0 di Sant'Antimo.\nEt\u00e0 medievale.\nAllo schema regolare di suddivisione catastale \u00e8 seguito a partire dal V secolo d.C. quello del periodo medioevale con le caratteristiche stradine tortuose che attraversavano gli agglomerati sorti per lo pi\u00f9 intorno ad una chiesa o ad un castello.\nNel caso di Sant'Antimo il nucleo medioevale sorge in presenza di entrambi i manufatti.\nIl periodo che va dall'anno 500 fino al 1500 circa vede il mutare delle condizioni politiche del territorio della Campania Felix. Difatti a partire dall'anno 476, con la caduta dell'impero romano d'occidente, comincia il periodo delle dominazioni straniere e della instabilit\u00e0 politica della regione.\nA livello urbano si pu\u00f2 ipotizzare che le continue invasioni barbariche per la conquista del territorio abbiano indotto la popolazione ad abbandonare gli insediamenti sparsi e a concentrarsi in pochi insediamenti maggiormente sicuri, generalmente intorno ai luoghi di culto cristiani.\nLa storiografia tradizionale di Sant'Antimo aiuta a sostenere questa tesi, difatti quest'ultima a proposito delle sue origini, fissa nell'anno 816 la fondazione del paese, allorquando il duca di Napoli, Antemio, fonda un'edicola in onore del santo.\nTale circostanza pi\u00f9 che essere un oggettivo avvenimento storico, segna l'introduzione del culto del santo sul territorio, al punto tale da condizionarne successivamente il nome.\nLa cappella di cui si tratta era ubicata sul posto dove in seguito \u00e8 sorta la Chiesa Madre dedicata ancora oggi al Santo Patrono ed ubicata nella piazza centrale.\nIl tessuto urbano del paese crebbe sicuramente durante il periodo normanno.\nAnche il sistema di crescita degli agglomerati abitati del periodo medioevale vede molto spesso come promotori della crescita dei tessuti urbani i centri religiosi e gli insediamenti fortificati. Queste caratteristiche si ritrovano anche nello sviluppo del Comune di Sant'Antimo.\nDifatti, lentamente intorno alla edicola fondata dal duca Antemio si svilupp\u00f2 il nucleo pi\u00f9 antico del paese, laddove sorse successivamente anche il castello baronale, di probabile origine medioevale.\nIn generale i luoghi di culto provocavano quasi sempre un'attrazione delle direttrici di traffico, che venivano cos\u00ec percorse non soltanto da pellegrini ma anche dai primi mercanti.\nSul territorio di Sant'Antimo, appartenente al ducato di Napoli, fu edificato sicuramente un insediamento fortificato presso la localit\u00e0 Friano, attigua al Ponte Mezzotta, proprio lungo il confine tra il Principato di Capua e il Ducato di Napoli.\nLa posizione precisa del castello non \u00e8 nota ma non \u00e8 un caso che esso sorgesse presso una strada di grande comunicazione, quale quella sorta sull'antico tracciato della via Antiqua.\nSembra certo che il castello esistesse gi\u00e0 prima del 1151, come si rileva da una pergamena del Codice di San Biagio di Aversa e dai primi registri angioini, sin dai primi tempi di Carlo D'Angi\u00f2 (1226 \u2013 1285).\nIntorno al castello di Friano, ora completamente scomparso, sorse un nucleo abitato i cui abitanti pare provenissero da Cuma. Dell'antico castello e delle case ora non resta che una chiesa, completamente ridotta a rudere, chiamata in principio di San Lorenzo Maggiore e successivamente detta di S. Maria delle Grazie.\nPer quanto riguarda il castello baronale posto nella piazza principale del paese le fonti storiche tradizionali vogliono che sia stato costruito nel 1500; tuttavia dallo studio del suo impianto di fondazione si ritiene estremamente probabile che la sua costruzione originaria risalga al periodo normanno.\nL'impianto urbanistico del periodo medioevale \u00e8 ancora oggi riconoscibile nelle strette vie che si diramano lungo l'antico asse viario principale del paese e che costituiscono oggi come in passato il nucleo centrale dell'abitato. Queste ultime si sviluppano all'interno dei \"limites\" delle centuriazioni pi\u00f9 vicine alla cappella di Sant'Antimo della cappella si ritrovano quindi i due assi principali della viabilit\u00e0 del paese, attuali Via Diaz e via Trieste e Trento. Questi ultimi perfettamente paralleli a due decumani delle centuriazioni romane, non derivano da questa organizzazione del territorio, ma a questa potrebbero essere addirittura precedenti collegando il centro abitato osco a due o pi\u00f9 strade di collegamento con i centri circostanti.\nSubito a ridosso di queste strade principali si sviluppano da una parte via Lava e via S. Russo e dall'altra parte via Nicola Romeo e via Cesare Battisti.\nDa questo nucleo iniziale si dipartono le strade di collegamento con i borghi circostanti.\nMonumenti e luoghi d'interesse.\nArchitetture religiose.\nSantuario di Sant'Antimo Prete e Martire.\nIl Santuario di Sant'Antimo prete e martire, sorge nel centro storico cittadino, \u00e8 un monumento di fede, di arte e di storia innalzato alla memoria del santo sacerdote Antimo, martirizzato l'11 maggio 305 nella persecuzione dell'imperatore Diocleziano.\nChiesa della Santissima Annunziata e San Giuseppe.\nLa chiesa della Santissima Annunziata e San Giuseppe, \u00e8 stata edificata nel 1490 su una preesistente cappella della Congregazione dei Disciplinati. Nell'anno 1807, avvertendosi il bisogno di provvedere al bene spirituale dei concittadini cresciuti assai di numero, dietro viva istanza del comune, fu eretta parrocchia. Nel 1990, in occasione del V centenario della fondazione, la chiesa \u00e8 stata dotata di un maestoso organo a canne che costituisce per tutta la comunit\u00e0 cittadina un patrimonio di inestimabile valore.\nLo stile risente di un timido barocco, rimasto inalterato, nonostante i vari lavori di restauro che si sono svolti nei secoli. La chiesa \u00e8 ad una sola navata, a croce latina terminante ad abside; sull'altare maggiore \u00e8 posto un grande dipinto dell'Annunziata, mentre a san Giuseppe \u00e8 dedicato uno dei dieci altari laterali. La facciata \u00e8 suddivisa in due comparti: nel piano inferiore spicca un apprezzabile portale, mentre in quello superiore, sotto il timpano, uno spazioso finestrone d\u00e0 luce all'interno. Attiguo alla chiesa si trova un campanile a tre piani che termina con un vano ottagonale.\nTra la fine del XII e l'inizio del XIII secolo, l'universit\u00e0 di Sant'Antimo fece edificare una piccola cappella, con annesso ospedale, affidata alla Confraternita dei Disciplinati, sotto il nome di S. Maria dell'Annunziata.\nPapa Innocenzo VIII, con una bolla datata 4 novembre 1490, concesse ai frati della cappella dell'Annunziata l'autorizzazione a costruirvi di fianco un cenobio con il campanile (quello attuale risale al 1950), il cimitero ed un chiostro.\nCon propri fondi, la comunit\u00e0 di Sant'Antimo inizi\u00f2 la costruzione di un'ampia nuova chiesa destinata al pubblico culto. L'impianto era molto simile a quello attuale: una sola navata con cappelle laterali e l'altare maggiore dedicato all'Annunciazione, ma non ci \u00e8 dato sapere quante fossero le cappelle, poich\u00e9 la chiesa ha subito nel corso del XVIII secolo importanti lavori di ristrutturazione.\nA seguito del terremoto del 1980, furono effettuati nuovi lavori di ristrutturazione che rivelarono la presenza di una cripta posta sul lato destro dell'altare maggiore.\nInoltre della struttura originaria \u00e8 conservata anche l'ala orientale dell'antico chiostro, abbattuto per la costruzione della scuola elementare Pietro Cammisa; la restante parte del chiostro \u00e8 l'attuale corridoio che d\u00e0 accesso alla Sagrestia.\nLa facciata della chiesa \u00e8 scandita in due ordini ionico e corinzio, il portale in pietra bianca (dono del duca Revertera) fu realizzato su progetto di Giulio Cesare Fontana, nel timpano \u00e8 raffigurata in marmo un'Annunciazione datata 1552, anche la porta della chiesa reca una scena dell'Annunciazione datata 1621.\nInternamente la chiesa \u00e8 a unica navata con sei cappelle sul lato destro e altrettante sul lato sinistro. L'abside \u00e8 abbracciato da un coro ligneo e reca in alto una tela attribuita a Fabrizio Santafede, mentre gli affreschi della volta e del soffitto sono opera di Raffaele Iodice e Diego Prisco; pregevole anche la statua lignea policroma della seconda cappella a destra di un ignoto artista napoletano del 1600; nella terza cappella a destra in una teca centrale \u00e8 posta una statua in legno policromo del XVII secolo raffigurante la Vergine piangente il figlio morto; gli affreschi della sesta cappella a destra furono realizzati da Raffaele Iodice nel 1934; la seconda cappella a sinistra conserva una statua raffigurante san Biagio del XVIII secolo; nella quinta cappella a sinistra dedicata a san Giuseppe \u00e8 conservata, invece, una statua di legno del santo risalente al 1700; nella sesta cappella a sinistra una tavola in alcune parti mutila, realizzata nel 1590 da Orazio Cassario raffigurante La Vergine con il bambino benedicente; ai lati di questo quadro quattro tele della scuola di Francesco Solimene della fine del XVII secolo.\nIl campanile a sinistra della facciata fu invece realizzato nel 1950.\nChiesa dello Spirito Santo.\nLa chiesa dello Spirito Santo fu eretta nel 1578 a seguito di un decreto emanato dal pontefice Gregorio XIII; la pianta a croce latina \u00e8 divisa in tre navate.\nDietro l'altare maggiore ricco di marmi era collocato un coro ligneo, a sinistra dell'altare c'era invece un organo con intagli in legno dorato.\nNelle navate laterali erano presenti in totale 11 altarini di marmo, al centro del grande soffitto una tela di Nicola Malinconico raffigurante L'Incoronazione della Vergine, questa del celebre pittore napoletano non era l'unica opera di qualit\u00e0 artistica presente nella chiesa, c'erano anche tele di Marco Pino, Fabrizio Santafede, G. Bernardino Azzolino, Girolamo Imparato.\nLa chiesa fu chiusa a causa dei danni provocati dal terremoto del 1980, successivamente furono avviati lavori di restauro e consolidamento che non sono mai stati portati a termine; intanto veniva spogliata da sconosciuti \"ladri\" di tutte le opere d'arte, alcune delle quali sono state recuperate.\nAttiguo alla chiesa sorge l'alto campanile fornito di tre campane, di cui la maggiore venne fusa nel 1586 col bronzo di un cannone usato nella famosa battaglia di Lepanto.\nChiesa di Santa Maria del Carmine.\nIl convento dei frati minori fu fondato, come l'annessa chiesa, nel 1614 per volere dell'allora feudatario il duca Revertera, a seguito dell'arrivo a Sant'Antimo di alcuni frati riformati di san Francesco.\nNel corso di quattro secoli il convento ha subito varie modifiche: infatti, in origine aveva un cortile ed un esteso giardino, espropriato in seguito alla costruzione dell'attuale via Martiri di via Cardinale Verde.\nAncora nel 1866, con l'entrata in vigore delle leggi eversive (tutti i beni appartenenti ad enti morali, chiese collegiate, capitoli di chiese cattedrali furono vendute allo Stato), ci\u00f2 che rimaneva del giardino fu venduto a privati.\nDal 1869 negli spazi del convento trovarono collocazione l'Ospedale civico, l'asilo, l'orfanotrofio e le scuole elementari; rimasero al rettore del convento e ai frati per il mantenimento del culto solo alcune stanze.\nNel 1909 il vescovo di Aversa, Francesco Vento, acquist\u00f2 con legale contratto il convento e l'annessa chiesa, e per alcuni anni in esso trovarono ospitalit\u00e0 una comunit\u00e0 di padri salesiani. Infine, nel 1914 il convento fu ceduto ai frati di S. Pietro ad Aram. Dal 1990 al 1995 il convento ha ospitato una comunit\u00e0 di recupero per tossicodipendenti, ma dal 1996 si \u00e8 assistito al ritorno dei frati minori.\nIl convento e la chiesa sono stati quindi restaurati, e finalmente si \u00e8 fatta luce sulle molte testimonianze presenti nel sito. Gli affreschi del chiostro risalgono al XVII secolo - di non altissima qualit\u00e0 e raffiguranti storie legate al nome di S. Francesco - e non \u00e8 da escludere che parte di essi siano stati gi\u00e0 restaurati '700. Certo \u00e8 che fino al 1926 dovevano essere visibili, in quanto citati in una fonte coeva; in un altro lavoro sulle origini del paese e dei suoi monumenti non viene fatta menzione di questi affreschi, in quanto erano completamente coperti da intonaco, tanto \u00e8 vero che si ritenesse che fossero andati perduti. La facciata della chiesa, articolata in tre piani, \u00e8 decorata con stucchi barocchi.\nInternamente \u00e8 ad una sola navata con cappelle a destra e sinistra decorate con stucchi, affreschi e marmi policromi; d'interessante valore storico-artistico sono il crocifisso nell'omonima cappella realizzato nel 1686 da fra' Francesco Scilla su commissione del feudatario del luogo Tommaso Ruffo; la pala seicentesca collocata sull'abside dietro l'altare raffigurante la Vergine del Carmelo; i due cori lignei settecenteschi e i dipinti delle volte realizzate da Raffaele Iodice tra gli anni '30 e '50 del 1900.\nChiesa di Sant'Anna.\nLa chiesa di Sant'Anna fu costruita nella seconda met\u00e0 del XVII secolo per volere del sacerdote santantimese Fabio D'Agostino.\nAltre Chiese.\nDi recente costruzione sono la parrocchia di Sant'Antonio di Padova, la parrocchia di S.Lucia e quella di S. Vincenzo Ferreri.\nArchitetture militari.\nCastello baronale.\nAl centro del paese, sulla piazza principale, nell'odierna Piazza della Repubblica, \u00e8 situato il Castello Baronale.\nQuesto castello fu costruito a Sant'Antimo in epoca rinascimentale, come si pu\u00f2 notare dalle caratteristiche strutture architettoniche: l'androne d'ingresso, il loggiato in piperno e le logge. La torre centrale e i torrioni laterali, invece, rimandano all'originaria struttura medievale.\nFino agli inizi del 1800 era circondato da due giardini: uno antistante l'edificio e situato nei pressi dell'attuale piazza della Repubblica, l'altro invece era posto dietro l'edificio e copriva tutta l'attuale zona di via Trieste e Trento.\nI nobili feudatari che l'abitarono, i duchi Revertera fino al 1629, i Duchi e Principi Ruffo, e i principi Mirelli fino al 1806 amministrarono il feudo di Sant'Antimo condizionando lo sviluppo socio-economico avendo la facolt\u00e0 oltre ai canoni di affitto delle terre feudali l'uso dei propri servizi dietro corresponsione di un tributo, avendo la facolt\u00e0 di nominare il giudice del territorio per l'amministrazione della giustizia ed avendo il potere di convalidare le nomine, ma anche di destituire gli eletti nella Amministrazione Comunale.\nDopo la legge eversiva del 1807 sui fidecommessi, il sistema feudale venne abolito, di conseguenza ai proprietari feudali di Sant'Antimo successero dei possessori privati.\nIn epoca moderna, dal 1880/1884, di propriet\u00e0 e residenza della famiglia Giannangeli, rappresenta un interessante esempio di architettura rinascimentale in buone condizioni statiche ed abitative per la disponibilit\u00e0 degli attuali proprietari nel provvedere a ristrutturazioni conservative onerose e rappresenta uno dei simboli pi\u00f9 caratteristici del Comune di Sant'Antimo. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2020 i cittadini stranieri residenti a Sant'Antimo erano 1028, corrispondenti al 3,1% della popolazione. Le nazionalit\u00e0 maggiormente rappresentate erano:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Aversa ed \u00e8 suddiviso in otto parrocchie. L'altra confessione cristiana presente \u00e8 quella evangelica con due comunit\u00e0.\nEconomia.\nIl comune di Sant'Antimo \u00e8 stato centro agricolo di primaria importanza fino alla met\u00e0 del XX secolo, allorquando, il trattamento di un residuo della lavorazione delle vinacce, consent\u00ec a questo Comune di rivestire il ruolo industriale di massimo produttore mondiale della sostanza: il Cremore di Tartaro. Tale lavorazione, presente gi\u00e0 ai primi del seicento, assunse, fino all'inizio del novecento, una funzione fondamentale nello sviluppo locale e nella determinazione di un benessere diffuso, che garant\u00ec lo sviluppo civile ed industriale della intera area.\nIl Cremore di Tartaro, ottenuto per trattamento a caldo, in grandi vasi di rame, dei residui delle vinacce, fu definito allora dalla Enciclopedia Britannica come \u201cS. Antimo's Cremore\u201d.\nIn tale contesto, l'istruzione si diffuse ed una classe di professionisti si form\u00f2 e distribu\u00ec le sue esperienze su tutto il territorio nazionale: uomini come Nicola Romeo, fondatore dell'Alfa Romeo ed il Cardinale Alessandro Verde, videro la luce in questo periodo.\nLa sintesi chimica della molecola, usata nell'industria farmaceutica ed alimentare, determin\u00f2, per\u00f2, il rapido declino del trattamento a caldo, e la crisi dell'industria locale.\nRapidamente, allora, un altro prodotto della terra locale, le \u201cnoci Aversane\u201d riportarono in auge citt\u00e0, come delle maggiori produttrici nazionali di quel frutto.\nTale primato continu\u00f2 fino alla fine degli anni cinquanta, quando l'arrivo delle produzioni Californiane, e Mediterranee determin\u00f2 una crisi nel mercato interno per il crollo del prezzo del prodotto, che, pur conservando qualit\u00e0 organolettiche superiori, rest\u00f2 fuori dalle grandi commercializzazioni industriali.\nLa riconversione industriale fu difficile e lenta anche per le difficolt\u00e0 intrinseche legate ad una rete di infrastrutture e distributiva inadeguata tipica delle realt\u00e0 meridionali. Cos\u00ec, in questi anni, le risorse economiche sono state soprattutto indirizzate verso il terziario di base ed il commercio.\nL'artigianato ha assunto un ruolo produttivo trainante e le piccole imprese a conduzione familiare sono oggi, l'ossatura portante dell'economia locale.\nRestano comunque, nella zona industriale della citt\u00e0, importanti esempi di industria farmaceutica e meccanica.\nLa vocazione turistica, legata alla grandiosa festa patronale, con uno degli ultimi esempi di \u201cvolo degli Angeli\u201d ancora presenti in Italia, e che si tiene nell'ultima domenica di maggio o nella prima di giugno, resta ancora un embrione nonostante le numerose iniziative di rilancio.\nMa come permette di verificare la soprastante tabella demografica, la forte vicinanza alla citt\u00e0 di Napoli ha dato fiato fin dagli anni settanta a devastanti manovre di speculazione immobiliare che ha portato a due effetti fra loro collegati: un assorbimento nel territorio comunale di numerosissimi nuclei familiari forestieri e un definitivo strozzamento di ogni possibilit\u00e0 di sviluppo realmente produttivo. Quest'ultimo aspetto, anzi, \u00e8 oggi relegato ai margini della vita economica cittadina ed \u00e8 affidato \"de facto\" ad iniziative talvolta clandestine con fortissimo impiego di manodopera straniera (spesso di origine asiatica, comunit\u00e0 molto presente sul territorio cittadino).\nInfrastrutture e trasporti.\nStrade.\nSant'Antimo si serve dell'omonima uscita dell'Asse Mediano.\nFerrovie.\nLa stazione di Sant'Antimo-Sant'Arpino \u00e8 posta sul tronco comune alle linee Napoli-Foggia e Roma-Formia-Napoli ed \u00e8 servita da relazioni regionali Trenitalia svolte nell'ambito del contratto di servizio con la Regione Campania.\nFra il 1882 e il 1959 la localit\u00e0 era servita da una diramazione della tranvia Napoli-Aversa/Giugliano, gestita a cura della Soci\u00e9t\u00e9 Anonyme des Tramways Provinciaux (SATP).\nMobilit\u00e0 urbana.\nSant'Antimo \u00e8 servita da autolinee in servizio pubblico svolte dalla societ\u00e0 CTP che percorrono la viabilit\u00e0 provinciale."}
{"id": "2576721", "revid": "92723", "url": "https://it.wikipedia.org/wiki?curid=2576721", "title": "Arcieparchia di Tripoli del Libano dei Maroniti", "text": ""}
{"id": "2576722", "revid": "590", "url": "https://it.wikipedia.org/wiki?curid=2576722", "title": "Punti di sospensione", "text": "I punti (o puntini, o puntolini) di sospensione o (nel parlato) tre puntini sono un segno di punteggiatura, costituito graficamente da un gruppo di tre punti consecutivi, scritti orizzontalmente. Si tratta di un segno di pausa e quindi nella lettura corrisponde a un intervallo fonetico paragonabile a quello di una virgola.\nI punti di sospensione sono sempre in numero di tre, sia che si trovino alla fine, all'inizio o all'interno di un periodo.\nUtilizzo.\nI punti di sospensione hanno vari utilizzi:\nCaratteri.\nI puntini di sospensione vengono spesso inseriti come punti. In Unicode esiste il carattere '\u2026' (HORIZONTAL ELLIPSIS, U+2026).\nIn HTML corrisponde all'entit\u00e0 &amp;hellip;, mentre in TeX sono presenti \\ldots e \\cdots."}
{"id": "2576723", "revid": "83531", "url": "https://it.wikipedia.org/wiki?curid=2576723", "title": "Soka Gakkai", "text": "La \u00e8 una scuola laica buddhista giapponese i cui insegnamenti si sono diffusi in tutto il mondo, talvolta definita come un nuovo movimento religioso, che pratica e diffonde il buddhismo cos\u00ec come fu codificato dal monaco riformatore Nichiren (, 16 febbraio 1222 - 13 ottobre 1282), o, secondo altri, una versione moderna dello stesso buddhismo Nichiren.\nFondata nel 1930 dall'educatore nipponico Tsunesabur\u014d Makiguchi, Soka Gakkai in origine fu una delle associazioni laiche che si affiliarono al tempio Taiseki-Ji, tempio principale della scuola buddhista giapponese Nichiren Sh\u014dsh\u016b (\u65e5\u84ee\u6b63\u5b97), nata a sua volta in epoca Meiji dal riordino di tutti i templi che si riferivano al discepolo di Nichiren, Nikk\u014d (\u65e5\u8208, 1246-1333) e dalla quale si separ\u00f2 a seguito della scomunica del Presidente Ikeda nel 1991 da parte del 67\u00b0 Sommo Patriarca della Nichiren Sh\u014dsh\u016b, Nikken Shonin.\nAlla base della pratica della Soka Gakkai vi \u00e8 la recitazione del titolo (daimoku) del Sutra del Loto, in giapponese \"nam my\u014dh\u014d renge ky\u014d\" (\u5357\u7121\u5999\u6cd5\u84ee\u83ef\u7d4c) e la lettura quotidiana (gongy\u014d) in lingua antica del e del Sutra del Loto davanti al Gohonzon, pergamena che ne riproduce una incisa da Nichikan Shonin e che simboleggia la realt\u00e0 ultima.\nSviluppatasi inizialmente nel solo Giappone, ha cominciato a diffondersi all'estero dopo la seconda guerra mondiale con la creazione di alcune organizzazioni locali affiliate. Nel 1975 \u00e8 stata fondata la Soka Gakkai International durante un incontro tenutosi a Guam, a cui hanno partecipato i rappresentanti di 51 Paesi.\nLa Soka Gakkai, che in Giappone conta pi\u00f9 di dieci milioni di fedeli, \u00e8 presente in 192 Paesi del mondo. In Italia vi aderiscono circa 70.000 fedeli, pressappoco la met\u00e0 dei buddhisti italiani. L'attuale leader spirituale vivente \u00e8 Daisaku Ikeda, terzo presidente, succeduto a J\u014dsei Toda nel 1960.\nStoria.\nOrigini e fondazione.\nIl fondatore della Soka Gakkai, Tsunesabur\u014d Makiguchi, nacque in Giappone nel 1871. Educatore, svilupp\u00f2 un modello di pedagogia umanistica e dedic\u00f2 la sua vita a diffondere il Buddhismo di Nichiren. Il cuore della sua filosofia pedagogica fu la \"teoria del valore\": scopo dell'educazione nel suo pensiero significava rendere le persone capaci di creare valore in ogni circostanza. Nel 1928, insieme a J\u014dsei Toda, un giovane insegnante che ammirava profondamente le sue idee, Makiguchi abbracci\u00f2 il buddhismo di Nichiren. Nel 1930, fond\u00f2 la Soka Kyoiku Gakkai (societ\u00e0 educativa per la creazione di valore), antesignana dell'attuale Soka Gakkai e ne divenne il presidente. Pur essendo nata come un piccolo gruppo di educatori, la Soka Kyoiku Gakkai si svilupp\u00f2 gradualmente fino a diventare un gruppo numeroso e connotato dal punto di vista religioso.\nNel 1936 vennero condotti regolarmente incontri informali tra il tempio Taiseki Ji della Nichiren Sh\u014dsh\u016b e Makiguchi, aventi come scopo l'approfondimento religioso e l'integrazione dell'organizzazione laica tra gli affiliati al Tempio.\nPersecuzione e scioglimento durante la guerra.\nNel 1940 si svolse il secondo Incontro Generale al Gunjin Kaikan (Club degli Ufficiali Militari) a Kudan, Tokyo, con la partecipazione di oltre trecento ospiti e membri. L'anno seguente, 1941, sul Kachi Sozo (La Creazione del Valore), il periodico mensile della Soka Kyoiku Gakkai, venne stampato un rapporto sulla crescita dei membri ad oltre tremila credenti.\nEra un periodo di tensione crescente. Nel dicembre di quello stesso anno sarebbe cominciata la guerra del Pacifico. La societ\u00e0 prebellica nipponica sotto il governo militarista esercit\u00f2 una pressione ancora maggiore sulle vite di tutti i giapponesi. Venne imposta rigidamente una politica di controllo del pensiero; anche la religione e le ideologie erano sempre pi\u00f9 soggette ad uno stretto controllo. Gli insegnamenti e la pratica della Soka Kyoiku Gakkai non facevano eccezione; anch'essi dovevano rapidamente mutare in quelli di aspetto estremamente militaristico, riflettendo il background sociale di quest'epoca.\nUfficialmente in nome della pace e della sicurezza nazionale, il governo ordin\u00f2 a tutte le religioni di unificarsi sotto l'egida dello Shintoismo, emanando una legge che obbligava i cittadini giapponesi a conservare nelle loro abitazioni dei simboli scintoisti di buon augurio per la nazione. Mentre molti buddhisti Nichiren erano da sempre nazionalisti come lo era stato lo stesso fondatore (sebbene avverso alle autorit\u00e0 del tempo), Makiguchi era invece ostile al militarismo e all'imperialismo giapponese, nonch\u00e9 all'unificazione delle scuole buddhiste sotto lo shintoismo, e avverso al culto religioso dell'imperatore. Egli non rinnegava il suo attaccamento alla nazione, ma come Nichiren sosteneva che i suoi problemi fossero dovuti alla diffusione di false religioni e ideologie. La Soka Kyoiku Gakkai manifest\u00f2 sempre aperta ostilit\u00e0 verso il totalitarismo e il bellicismo, rifiutando l'appoggio morale alla guerra. Le riunioni della Soka Gakkai, che nel 1941 contava duemila membri, cominciarono ad essere sorvegliate dalla polizia speciale e furono anche sospese le pubblicazioni della rivista dell'organizzazione. La Nichiren Shoshu, a cui la societ\u00e0 aderiva, accett\u00f2 il regime, mentre la Soka Gakkai rimase all'opposizione.\nNel 1943 Makiguchi e Toda con altri leader dell'organizzazione, definiti \"criminali del pensiero\" per essersi rifiutati di accettare questi compromessi, vennero arrestati e incarcerati con l'accusa di aver minato il mantenimento dell'ordine pubblico. La societ\u00e0 venne sciolta d'ufficio. I capi d'accusa erano infrazione della Legge sulla Preservazione della Pace per il rifiuto all'unificazione religiosa, e lesa maest\u00e0 per aver \"negato la divinit\u00e0 dell'imperatore e aver offeso il santuario di Ise\" incitando i seguaci a non comprare gli amuleti venduti dal tempio; queste accuse equivalevano in tempo di guerra al reato di tradimento.\nDurante l'interrogatorio, Makiguchi ribad\u00ec la sua posizione, inaccettabile per shintoisti e nazionalisti, secondo la quale l'imperatore era una persona comune e non una divinit\u00e0 (seppur meritevole di rispetto), come lo stesso Hirohito dichiarer\u00e0 poi dopo la sconfitta, spinto dagli statunitensi; inoltre afferm\u00f2 di sostenere la libert\u00e0 di religione come un diritto umano fondamentale. Alcuni affermarono che la causa della persecuzione fu la politica di proselitismo fatta da Makiguchi, mentre altri studiosi, analizzando i verbali degli interrogatori, sostennero che in effetti fu proprio il suo pacifismo e opposizione al regime militare imperiale che provoc\u00f2 la repressione. A causa del duro regime di internamento per i dissidenti, l'anziano Makiguchi mor\u00ec in carcere il 18 novembre 1944 all'et\u00e0 di 73 anni, a causa di malnutrizione. Il 3 luglio del 1945, un mese prima della resa del Giappone in seguito ai bombardamenti atomici di Hiroshima e Nagasaki, Josei Toda e gli altri dirigenti vennero rilasciati.\nAlcuni hanno messo in dubbio la reale opposizione di Makiguchi alla guerra, come sostenuta dalla Soka Gakkai. Brian Victoria, uno studioso statunitense ordinato monaco zen della scuola Soto, che ha approfondito e criticato i rapporti tra buddhismo giapponese e ideologie fasciste e militariste nel periodo precedente e durante la guerra, ha scritto al proposito:\nLa Soka Gakkai dal 1945 ad oggi.\nDopo la seconda guerra mondiale fu proprio Josei Toda a rifondare la Soka Gakkai (Societ\u00e0 per la creazione di valore). Il 3 maggio 1951 Toda ne divent\u00f2 il secondo presidente e si ripromise di convertire 750.000 famiglie al Buddismo di Nichiren. Dedic\u00f2 il resto della vita al raggiungimento di questo obiettivo. Nel 1957, in piena guerra fredda, pronunci\u00f2 una storica dichiarazione contro le armi nucleari. Da allora le iniziative per la Pace avrebbero costituito una delle attivit\u00e0 principali della Soka Gakkai. Il 2 aprile 1958 Toda mor\u00ec.\nIl 3 maggio 1960 Daisaku Ikeda divenne il terzo presidente della Soka Gakkai. Ikeda si concentr\u00f2 nel consolidamento delle basi interne e in una fase di espansione internazionale del movimento, che si diffuse cos\u00ec in tutto il mondo nei decenni successivi. Fond\u00f2 prestigiose istituzioni culturali come la Soka University, l'associazione concertistica \u201cMin-On\u201d, e il Fuji Art Museum di Tokyo.\nOggi la Soka Gakkai, che a livello internazionale \u00e8 nota con il nome di Soka Gakkai International (fondata nel 1975), \u00e8 presente in 192 paesi del mondo e annovera pi\u00f9 di dodici milioni di seguaci.\nSino agli anni novanta la Soka Gakkai era affiliata come associazione laica della Nichiren Sh\u014dsh\u016b. Tuttavia fin dalla sua fondazione non erano mai mancati attriti con il clero, che in tempi pi\u00f9 recenti hanno prodotto una vera e propria rottura. Il 17 dicembre del 1990, il 67\u00b0 Sommo Patriarca della Nichiren Sh\u014dsh\u016b ufficializzava la separazione con il movimento sollevando Daisaku Ikeda dalla carica di Sokoto (Coordinatore di tutte le organizzazioni laiche affiliate al Taiseki Ji) e di Daikoto (Capo di un'organizzazione laica affiliata al tempio). La Soka Gakkai decise di continuare autonomamente le proprie attivit\u00e0 religiose. Il 28 novembre 1991 il Taiseki Ji emana un decreto di apostasia (\"tutti i fedeli che non erano affiliati al Tempio Taiseki Ji erano da considerarsi automaticamente apostati\"). Con la scomunica, la maggior parte dei fedeli della Soka Gakkai decisero comunque di seguire l'organizzazione guidata da Ikeda. La famiglia di Josei Toda, uno dei fondatori, rest\u00f2 invece nella Nichiren Shoshu.\nIn Italia, l'Associazione Italiana Nichiren Shoshu (AINS), che sostitu\u00ec l'originaria Italiana Nichiren Shoshu (INS), fino a diventare nel 1987 ente morale, ha rappresentato la Soka Gakkai fino alla separazione con la Nichiren Sh\u014dsh\u016b. Successivamente l'organizzazione ha cambiato statuto e denominazione in ISG e poi in Istituto Buddista Italiano Soka Gakkai (IBISG), riconosciuto come \"Ente di culto\" dotato di personalit\u00e0 giuridica con decreto del Presidente della Repubblica il 20 novembre 2000. A tale istituto, con sede centrale a Firenze, sono affiliati una decina di Centri Culturali situati in numerose citt\u00e0 italiane. La Soka Gakkai \u00e8 oggi religione riconosciuta dallo Stato italiano a seguito della legge di ratifica dell'Intesa tra l'Istituto Buddista Italiano Soka Gakkai e la Repubblica Italiana approvata all'unanimit\u00e0 dalla Camera dei Deputati il 14 giugno 2016.\nLa pratica religiosa: Gongyo e Daimoku.\nLa pratica liturgica attualmente professata dai fedeli della Soka Gakkai si ispira alla tradizione buddhista del Sutra del Loto cos\u00ec come fu elaborata da Nichiren, tramandata dal discepolo Nikk\u014d (1246-1333) e successivamente riformata da Nichikan (1665-1726).\nLa preghiera principale \u00e8 basata sulla recitazione costante dell'invocazione \"Nam-My\u014dh\u014d-Renge-Ky\u014d (\"\u00ab Letteralmente: \"Lode al Sutra del Loto\u00bb) detta Daimoku. \"Nam\" significa devozione; \"My\u014d\" significa perfezione, mistico, meraviglioso e oltre ogni concezione; \"H\u014d\" il Dharma o la Legge; \"Renge\" il fiore di loto; e \"Ky\u014d\" il sutra o insegnamento. Il loto \u00e8 il pi\u00f9 appropriato dei simboli, poich\u00e9 allo stesso tempo fiorisce e mostra la capsula con i semi, stando cos\u00ec a significare la simultaneit\u00e0 di causa ed effetto.\nLa pratica di supporto \u00e8 invece chiamata Gongyo e viene effettuata al mattino e alla sera a memoria o da un apposito libretto. Si tratta della lettura in giapponese antico di alcuni capitoli del Sutra del Loto e precisamente la sezione in prosa del secondo (\"Hoben\") e la sezione in versi del sedicesimo (\"Juryo\"), come indicato da Nichiren in una delle sue lettere \"Risposta al prete laico Soya\u201d; lo scopo \u00e8 per i credenti quello di dare il ritmo giusto alla giornata e di stabilire \"dentro\" di s\u00e9 una pratica assidua e corretta.\nDaimoku e Gongyo vengono recitati davanti al Gohonzon, l'oggetto di culto davanti al quale quotidianamente contemplano la propria mente i fedeli della Soka Gakkai.\nL'oggetto di culto: Il Gohonzon.\nIl Go-honzon (\u5fa1\u672c\u5c0a, \"Oggetto di culto\", dalla pronuncia giapponese dei caratteri cinesi; \"go\" che \u00e8 un titolo onorifico, e \u672c\u5c0a\u00a0\"hon-zon\", cio\u00e8 \"oggetto di culto\") \u00e8 un complesso sistema di ideogrammi iscritti su una pergamena redatta in cinese antico. Esso rappresenta figurativamente la leggendaria \"Cerimonia dell'Aria\" descritta nel Sutra del Loto ed in termini sostanziali viene considerato da numerose scuole Nichiren la rappresentazione dell'Illuminazione di Nichiren stesso e la raffigurazione della teoria di Ichinen Sanzen che \u00e8 alla base del suo buddhismo. Tale pergamena \u00e8 la riproduzione fedele del Gohonzon iscritto da Nichiren ed adottato da Nikko e da Nichikan. Tutti i fedeli della Soka Gakkai svolgono le loro funzioni religiose contemplando questa pergamena che viene a loro affidata.\nII vero significato del Gohonzon nel Buddhismo della Soka Gakkai \u00e8 quello di \u201cOggetto di culto per osservare la propria mente\u201d (\"kanjin no honzon\"): definizione che equivale a quella di \u201cOggetto di culto della fede\u201d. Il Gohonzon di Nichiren Daishonin secondo l'interpretazione della Soka Gakkai non solo \u00e8 il punto di riferimento \u201cesterno\u201d della fede, ma la stessa vita \u201cdiviene\u201d il Gohonzon quando si crede in esso e si recita Nam-myoho-renge-kyo. A tale proposito Nichiren scrive: \u00abNon cercare mai questo Gohonzon al di fuori di te. Il Gohonzon esiste solo nella carne mortale di noi persone comuni che abbracciamo il Sutra del Loto e recitiamo Nam-myoho-renge-kyo\u00bb. In sintesi il Gohonzon rappresenta in questo caso l'elemento principale per l'ottenimento dell'illuminazione.\nControversie sull'oggetto di culto.\nA seguito della scomunica del 1991 la questione del vero oggetto di culto divenne ovviamente uno dei maggiori punti nodali della controversia religiosa. La Nichiren Sh\u014dsh\u016b con l'obiettivo di differenziare i culti si affrett\u00f2 a pubblicare il libretto \"100 Questions and Answers about the Soka Gakkai Counterfeit Gohonzon\" e la guida \"The Grave Crime of the Soka Gakkai's Distributions of Counterfeit Gohonzons\" quali linee guida per identificare il vero oggetto di culto. La Soka Gakkai inizi\u00f2 invece la consegna ai suoi fedeli di una copia del Gohonzon proveniente dal Tempio Joen-ji nella prefettura di Tochigi (trascritto da Nichikan il 13 giugno 1720). Il clero consider\u00f2 ufficialmente tale Gohonzon una contraffazione, ma su questo ci furono opinioni discordanti tra alcuni templi. Bando Sato abate del tempio Daien nella prefettura di Kanagawa, ad esempio, lasci\u00f2 per questo il clero per aderire alla Soka Gakkai.\nAttivit\u00e0.\nLa Soka Gakkai \u00e8 un ente religioso che nel novero delle sue attivit\u00e0 sociali e filantropiche si batte per il rispetto e la tutela dei diritti umani per costruire un mondo pacifico basato sulla pratica della non violenza. Collabora con molte organizzazioni internazionali ed \u00e8 riconosciuta presso l'ECOSOC alle Nazioni Unite. Collabora con le pi\u00f9 rilevanti organizzazioni non governative ed istituzioni del pianeta.\nDal 1958 si tiene ogni 16 marzo la Festa della divisione giovani della Soka Gakkai, in commemorazione della grande riunione tenuta dalla divisione giovani con il secondo presidente Josei Toda. Viene celebrata annualmente anche la data della sua fondazione: il 3 maggio.\nLa societ\u00e0 \u00e8 nota per il suo attivismo sociale, oltre che religioso, e per le posizioni progressiste in materia di omosessualit\u00e0 e altri temi etici delicati, come l'eutanasia e suicidio in caso di grave malattia, l'aborto (in alcuni casi) e per lasciare libert\u00e0 di pensiero (considerata fondamento della concezione buddhista) sulle decisioni personali dei fedeli.\nItalia.\nLa Soka Gakkai insieme alle confessioni religiose riconosciute dallo stato italiano \u00e8 attualmente membro del Tavolo interreligioso per l'integrazione istituito dalla Presidenza del Consiglio dei Ministri. In passato ha preso parte alla Consulta giovanile per il pluralismo culturale e religioso istituita il 15 dicembre 2006 con decreto del Ministro per le Politiche Giovanili e per le Attivit\u00e0 Sportive di concerto con il Ministro dell'Interno e presentata il 10 gennaio 2007. La consulta \u00e8 formata da ragazzi dei diversi credo cristiani, ebrei, musulmani e buddisti.\nL'Istituto Buddista Italiano Soka Gakkai, a differenza di altri paesi europei, non fa parte dell'Unione Buddhista Italiana in cui sono invece rappresentate la maggior parte delle altre tradizioni buddhiste presenti nel Paese, con l'eccezione principale dell'associazione \"Essere Pace\" che fa capo alla scuola del monaco vietnamita Th\u00edch Nh\u1ea5t H\u1ea1nh (buddhismo thi\u1ec1n \"rinzai-sh\u016b\"). Tuttavia l'organizzazione a livello internazionale \u00e8 affiliata, oltre che alla Soka Gakkai International, anche all'Unione Buddhista Europea (di cui fa parte la UBI) della quale ha espresso per 6 anni il presidente e attualmente la vice presidenza. La sede centrale italiana della Soka Gakkai \u00e8 situata a Firenze nella Villa Le Brache.\nLa Repubblica Italiana ha sottoscritto il 27 giugno 2015 l'intesa con l'Istituto Buddista Italiano Soka Gakkai. L'Intesa viene stipulata ai sensi dell'articolo 8 della Carta Costituzionale e rappresenta il pieno riconoscimento dello Stato Italiano della fede Buddhista della Soka Gakkai. Questo riconoscimento delinea tutti i diritti ad esprimere l'attivit\u00e0 religiosa dell'istituto individuando speciali prerogative tra cui: assistenza spirituale, istruzione scolastica, sepoltura, 8x1000 e deduzione fiscale.. A seguito dell'approvazione il 14 giugno 2016 della legge di ratifica n. 130/16 e della sua promulgazione il 28 giugno 2016, dal 2017 l'Istituto \u00e8 divenuta il secondo ente buddhista italiano dopo l'UBI a beneficiare del gettito dell'8x1000 in dichiarazione dei redditi.\nL'Istituto \u00e8 noto in Italia anche per avere famosi membri e simpatizzanti, come il calciatore Roberto Baggio (il quale ha aperto centri ufficiali di meditazione affiliati alla Soka Gakkai), l'attrice Sabina Guzzanti, i cantanti Carmen Consoli e Alan Sorrenti e altri. La SGI pubblica inoltre la rivista ufficiale \"Buddismo e Societ\u00e0\", che tratta temi religiosi e di attualit\u00e0 in ottica buddhista.\nControversie.\nLa Soka Gakkai \u00e8 stata spesso oggetto di aspre polemiche. In Giappone molti dei critici sostengono che l'organizzazione religiosa non rispetti il principio (sancito dall'articolo 20 della Costituzione) di separazione fra religione e politica per via di legami con il partito politico nipponico K\u014dmeit\u014d, un partito centrista e populista..\nSi afferma che, pur fondata su ideali genuini, la Soka Gakkai si \u00e8 via via trasformata in un sistema di potere, potendo contare \"su 12 milioni di adepti (tra i quali gli 8 milioni di elettori del K\u014dmeit\u014d), amicizie influenti e frequentazioni dei maggiori leader mondiali, anche alcuni tra i pi\u00f9 discussi e controversi, come Mao Tse-Tung, Deng Xiao Ping, Manuel Noriega, Nicolae Ceau\u0219escu e Fidel Castro\", incontrati da Daisaku Ikeda nel corso degli anni. In particolare Ikeda \u00e8 stato criticato anche per non aver difeso abbastanza la questione del Tibet nei suoi incontri col leader cinese Hu Jintao. Tuttavia egli ha incontrato anche molti altri leader, attivisti politici e capi di Stato, tra cui i Nobel per la Pace Adolfo P\u00e9rez Esquivel, che lott\u00f2 contro la dittatura militare argentina e che ha scritto la prefazione a un libro di Ikeda, e Michail Gorba\u010d\u00ebv. Inoltre questi incontri sono stati occasione per Ikeda di toccare argomenti delicati, specie nel dialogo con paesi dittatoriali, o per mediare la soluzione pacifica di un conflitto. In merito al potere economico raggiunto dalla Soka Gakkai e in particolare da Ikeda, in un articolo apparso sul The Guardian nel 1984, Polly Toynbee afferma di Ikeda: \u00abSembra un uomo che per molti anni si \u00e8 visto gratificare ogni singolo capriccio, obbedire a ogni singolo ordine, un uomo protetto dalle contraddizioni o dai conflitti. Non mi spavento facilmente, ma qualcosa in lui mi ha fatto venire un brivido che mi \u00e8 corso fin nel midollo\u00bb.\nLa Soka Gakkai \u00e8 stata in Italia citata, assieme ad altri gruppi, in un rapporto della Direzione centrale polizia di prevenzione \"\"Sette religiose e nuovi movimenti magici in Italia\" redatto nel 1998, dove si afferma, in generale, che trattasi di \"dottrine e pratiche rituali spesso molto distanti dalle confessioni di origine\", \"di origine relativamente recente, ispirate alla predicazione di un capo spirituale o dottrine di tipo iniziatico\" e aggiungendo in particolare che nel caso del \"buddismo della Soka Gakkai, basato sul Sutra del Loto, la massima autorit\u00e0 buddista, il Dalai Lama, non la riconosce\"\" (in realt\u00e0 non viene precisato che il Dalai Lama non \u00e8 la massima autorit\u00e0 del buddhismo, ma solo il capo della scuola gelug del buddhismo tibetano). In Francia una commissione parlamentare, nel 1995 e nel 1999 (\"Rapporto Guyard\"), e in Belgio un'analoga commissione d'inchiesta della Camera dei Rappresentanti, nel 1997, ha incluso la Soka Gakkai in una lista di organizzazioni religiose che devono essere ritenute delle \u00absette\u00bb a tutti gli effetti. Tuttavia in Francia a partire dal 2007 la Soka Gakkai non \u00e8 pi\u00f9 inserita nel rapporto redatto dalla MIVILUDES, organo istituito per il controllo delle derive settarie in Francia, e il suo presidente M. Jean-Michel Roulet ha precisato che la Soka Gakkai: \u201cnon \u00e8 pi\u00f9 un problema oggi\u201d notando gli sforzi compiuti dall\u2019associazione nella direzione di una maggior trasparenza.\nLe critiche di \"settarismo\" sono mosse anche da ex membri che accusano la Soka Gakkai di attivit\u00e0 anti-sociali e violazione dei diritti umani. Nello specifico, gli ex membri denunciano:\nIn Giappone il partito di riferimento della Soka Gakkai \u00e8 il New K\u014dmeit\u014d Party, ricostruzione del partito K\u014dmeit\u014d fondato da appartenenti alla Soka Gakkai negli anni sessanta e nato da una fusione, avvenuta nel 1998, con il Clean Government Party e il New Peace Party. Si tratta del terzo partito del Parlamento giapponese e del principale partner dell'attuale coalizione governativa (nell'ultimo gabinetto Abe esprime tre Ministri). Per il \"Japan Times\" non mancano tuttavia differenziazioni tra il New K\u014dmeit\u014d Party e la Soka Gakkai su alcuni argomenti cruciali di politica estera, dovendo il primo rispondere alla coalizione e a diverse posizioni interne.\nSoprattutto in Giappone, critiche vengono mosse da chi sostiene che le posizioni della Soka Gakkai favorevoli alla pace non siano che iniziative di facciata per favorire il proselitismo all'estero e che si scontrano con l'appoggio al partito K\u014dmeit\u014d che nel 2003 vot\u00f2 \"a favore dell'invio di 500 osservatori giapponesi in Iraq e del progetto dell'attuale esecutivo di modificare la costituzione pacifista\". Secondo il giornale Peace Reporter, gli esponenti politici del K\u014dmeit\u014d sono tutti membri della Soka Gakkai, nonostante il partito sia formalmente separato da essa..\nVengono altres\u00ec citate le raccolte di firme contro la pena di morte - queste per\u00f2 mai effettuate nel paese nipponico, dove la Soka Gakkai mai si \u00e8 opposta alla condanna capitale che in Giappone si attua per impiccagione; tuttavia, durante il primo governo di centro-destra, con il Komeito al potere assieme a Junichiro Koizumi, esponente moderato del LDP, si \u00e8 avuta una moratoria della pena di morte, in quanto il Ministro Seiken Sugiura (2005-2006), in ossequio al suo credo buddhista, rifiut\u00f2 di applicare la pena capitale. Questo \u00e8 cambiato con il successivo leader del LDP, Shinz\u014d Abe, esponente nazionalista. Il partito ha comunque presentato mozioni parlamentari per l'abolizione della pena capitale, sebbene rimaste isolate e senza grande seguito Nel 2016 all'incontro interreligioso ad Assisi il vicepresidente della Soka Gakkai, e vicino al Komeito, Tamotsu Sugiyama ha dichiarato agli esponenti della Comunit\u00e0 di Sant'Egidio che la posizione del partito \u00e8 fermamente contraria, ed esso potrebbe quindi far valere la propria forza di stretto alleato del premier Abe per proporre o chiedere l'abolizione (o la moratoria permanente) della pena di morte presso la Dieta (il parlamento giapponese).\nAnaloghi critiche di incoerenza sono state fatte alla promozione dell'ambientalismo fatta dalla Soka Gakkai.\nAd essere criticata \u00e8 anche la dottrina: secondo le scuole buddhiste Nichiren Sh\u014dsh\u016b e Nichiren-sh\u016b, la Soka Gakkai praticherebbe e promuoverebbe un buddhismo Nichiren di tipo \"spurio\", talvolta assai distante dal Dharma originale del buddhismo e dai suoi principi fondamentali. Uno dei punti centrali riguarda la traduzione che la Sola Gakkai fa degli scritti di Nichiren dove la parola tradizionalmente tradotta con \"meriti\" viene sostituita con la parola \"benefici\".\nLa posizione ufficiale della Soka Gakkai \u00e8 attribuire alcuni errori alle dirigenze locali, o che, in generale, gli attacchi mediatici all'organizzazione e alla figura del presidente Ikeda, cominciati sul finire degli anni '80 siano dovuti principalmente ad una campagna diffamatoria iniziata dal 67\u00ba sommo patriarca della Nichiren Shoshu, Nikken Abe, assieme ad un ex membro del gruppo, l'avvocato Masatomo Yamazaki (arrestato tra il 1991 e il 1993 dopo la scoperta di sue attivit\u00e0 illegali ai danni della Soka Gakkai, e precedentemente condannato a tre anni di prigione per estorsione di denaro all\u2019organizzazione); sempre secondo la dirigenza della scuola di Tokyo, Nikken non avrebbe accettato l'abbandono della maggioranza dei membri della Soka Gakkai che lasciarono la sua scuola per seguire Ikeda dopo la scomunica del 1991, tentando cos\u00ec di screditare la scuola laica accusandola di eresia, crimini e settarismo, e negando a chiunque sia legato ad essa l'accesso al tempio principale della Nichiren Shoshu, Taiseki-ji, situato a Fujinomiya, con la proibizione legale di distribuire copie del gohonzon l\u00ec custodito. , fino a cambiare la pratica e la liturgia, rinunciare al legame con il Dai-Gohonzon, riverito fino agli anni '90 come oggetto di culto supremo, modificare la sequenza delle preghiere del Gongyo e il significato di alcune cerimonie."}
{"id": "2576725", "revid": "15756", "url": "https://it.wikipedia.org/wiki?curid=2576725", "title": "Amphiprioninae", "text": "La sottofamiglia Amphiprioninae (Pomacentridae) comprende un gruppo di pesci teleostei comunemente chiamati pesci pagliaccio o pesci anemone, e in passato amfiprioni. Uno di questi pesci, \"Amphiprion ocellaris\", \u00e8 probabilmente uno dei pesci pi\u00f9 conosciuti al mondo, grazie al film d'animazione \"Alla ricerca di Nemo\" che lo ritrae come protagonista. Sono detti pesci pagliaccio per via delle loro livree estremamente colorate, tendenti al rosso-arancio e striate di bianco o azzurro, che ricordano i trucchi da clown. L'appellativo di pagliacci \u00e8 per\u00f2 anche usato per ricordare il goffo e buffo modo di nuotare (possiedono infatti grandi pinne arrotondate e adatte solo a piccoli spostamenti). Vengono altrimenti detti, anche se meno comunemente, pesci anemone per via del loro famoso rapporto di simbiosi mutualistica con una decina di specie di anemoni di mare. Sono diffusi in quasi tutte le calde barriere coralline tropicali, una grande eccezione \u00e8 l'assenza di specie nelle coste caraibiche. Sono principalmente diffusi nell'Indo-Pacifco e una specie nel Mar Rosso (\"Amphiprion bicinctus\").\nDescrizione.\nI pesci pagliaccio sono lunghi dai 7 ai 15 centimetri e la lunghezza del corpo \u00e8 fino a 2,5 volte maggiore rispetto all'altezza. A seconda della specie, il pesce pagliaccio pu\u00f2 avere una colorazione nera, arancione, gialla o rossa, sempre con motivi a macchie e strisce.\nL'Amphiprion ocellaris \u00e8 tipicamente arancione brillante e ha tre strisce bianche trasversali. L'Amphiprion percula invece ha strisce pi\u00f9 scure e sottili che delimitano le bianche trasversali. Entrambi i tipi presentano un bordo nero intorno alle pinne. Dell'Amphiprion ocellaris esiste un'ulteriore variante di colore, con il muso completamente nero fino alle strisce trasversali.\nAlimentazione.\nI Pesci pagliaccio sono onnivori e in mare si nutrono di piccoli gamberetti, plancton, alghe e copepodi.\nBiologia.\nI pesci pagliaccio sono solitamente territoriali, tuttavia molte specie vivono in piccoli gruppi su uno o pi\u00f9 anemoni contigui, viste anche le piccole dimensioni di questi pesci.\nL'organizzazione sociale prevede una gerarchia di dominanza lineare. Solitamente il gruppo vede a capo una femmina dominante, la matriarca. Il suo compagno maschio \u00e8 l'unico sessualmente maturo, mentre gli altri componenti sono individui non ancora maturi, che vivono nelle vicinanze dell'anemone. Alla morte della femmina il maschio dominante cambia sesso e matura, assumendone il posto, mentre tutto il resto dei maschi immaturi slitta avanti di un posto nella gerarchia.\nMutualismo.\nLa particolarit\u00e0 per cui sono conosciuti questi pesci (nella foto Amphiprion frenatus) \u00e8 la loro comune associazione mutualistica con alcune specie di anemoni (\"Heteractis, Stoichactis\") e di attinie (\"Actiniaria\"). Questi pesci si rifugiano tra i tentacoli dell'anemone, immuni alle punture urticanti delle sue nematocisti, e oltre a proteggersi dai predatori si nutrono degli avanzi e tengono pulito l'anemone dai parassiti.\nL'esatto meccanismo che consenta al pesce l'immunit\u00e0 alle punture \u00e8 tuttora oggetto di dibattito. Una prima teoria ipotizza che il muco che ricopre il pesce pagliaccio sia basato su glucidi e non su proteine e che quindi impedisca alle cellule urticanti dell'anemone di riconoscerlo come cibo. Secondo un'altra teoria, il muco del pesce imita la superficie esterna dell'anemone; questa possibilit\u00e0 \u00e8 sostenuta dal fatto che un pesce pagliaccio impiega alcuni giorni per adattarsi ad una nuova specie di anemone con la quale viene posto a contatto.\nRiproduzione.\nSono ermafroditi proterandrici: nei giovani si sviluppano prima le gonadi maschili mentre successivamente queste si atrofizzano e si sviluppano quelle femminili. Nell'anemone, essi possono formare una piccola comunit\u00e0 composta anche da esemplari giovani.\nL'esemplare femminile \u00e8 quello che mantiene inalterata la formazione degli ormoni sessuali degli altri pesci: quando la sua presenza viene meno, il componente maschile pi\u00f9 grande ne prende le veci.\nIl rifugio (ubicato nelle adiacenze dell'anemone simbionte) in cui verranno collocate le uova, \u00e8 pulito preventivamente dal maschio che rosicchia alacremente i ciuffii di alghe che infestano la base del giaciglio.\nQuando la femmina raggiunge il maschio l'operazione riproduttiva ha inizio: appena depone le uova, essa comincia a raggrupparle una accanto all'altra premurandosi che esse aderiscano al substrato con l'aiuto di una fibra sottile adesiva; spetta al maschio, dunque, fertilizzarle e preservarle da eventuali pericoli perpetrati dall'anemone.\nPer adempiere alle operazioni difensive, esso pu\u00f2 (anche congiuntamente alla femmina) emettere dei suoni stridenti. Inoltre, i riproduttori sovrintendono a funzioni di \"manutenzione\" della progenie: con l'ausilio delle pinne pettorali smuovono le acque sovrastanti le uova e divorano quelle morte o ammuffite.\nLa schiusa avviene nell'arco di una settimana o poco pi\u00f9, nelle ore immediatamente successive al tramonto o in orari notturni.\nGli avannotti cominciano a nuotare in zone pelagiche anche se non impiegano molto tempo a diventare assidui frequentatori del fondale e a manifestare il legame simbiotico verso gli anemoni.\nSono specie molto prolifiche.\nTassonomia.\nTassonomicamente, si dividono in due generi: \"Amphiprion\" (29 specie) e \"Premnas\" (quest'ultimo comprende solo la specie \"Premnas biaculeatus\"). Il nome del genere \"\"Amphiprion\" deriva dal greco \"amphi\" (su entrambi i lati) e \"prion\" (sega, poich\u00e9 su entrambi i lati del capo il preopercolo ed il sottopercolo mostrano una dentellatura a mo' di sega). Questo genere comprende specie anche apparentemente diverse tra loro, come \"Amphiprion ocellaris\" e \"Amphiprion sandaracinos\", dalle livree molto diverse. \"Premnas biaculeatus\" invece somiglia parecchio a specie come \"Amphiprion ocellaris\" ma appartiene ad un altro genere; come mai? Perch\u00e9 \"Premnas\" \u00e8 l'unico pesce pagliaccio a non avere la dentellatura opercolare, e possiede invece due barbigli sotto gli occhi che nessun altro pesce pagliaccio ha (da qui il nome scientifico di \"biaculeatus\"\"). La sottofamiglia comprende le seguenti specie:\nAl cinema.\nNel 2003 un pesce pagliaccio, e precisamente un esemplare della specie \"Amphiprion ocellaris\", \u00e8 diventato il protagonista di un film in animazione digitale della Pixar, intitolato \"Alla ricerca di Nemo\". Il film \u00e8 stato il secondo film pi\u00f9 visto al mondo nell'anno."}
{"id": "2576727", "revid": "2177072", "url": "https://it.wikipedia.org/wiki?curid=2576727", "title": "Cisco Networking Academy Program", "text": "Il Cisco Networking Academy Program \u00e8 un programma completo di formazione, a cura della Cisco Systems, che consente di imparare ad operare su reti informatiche di dimensioni piccole e medie. Il programma \u00e8 rivolto ad organizzazioni no-profit, siano esse Universit\u00e0, istituti tecnici superiori, centri di alta formazione professionale. Ad oggi, sono pi\u00f9 di 10.000 le Networking Academy nel mondo e sono oltre 700.000 gli studenti iscritti ai corsi in 162 Paesi. In Italia, le Networking Academy sono pi\u00f9 di 300, le quali, aderendo al Programma, hanno qualificato oltre 500 docenti e ogni anno attivano classi per oltre 10000 studenti.\nCisco Networking Academy.\nLe Cisco Networking Academy offrono corsi sul networking, che preparano gli studenti per gli esami di certificazione industriale recanti la stessa sigla o altri corsi relativi all'uso dei computer. I corsi sono disponibili in circa 10.000 local academies, dislocate in oltre 150 Paesi differenti. Dal 2004, hanno affrontato questi corsi circa 500.000 studenti attivi (studenti iscritti a corsi in essere, studenti iscritti a corsi futuri e studenti che si sono iscritti a dei corsi negli ultimi 5 mesi).\nLa storia.\nNel 1993 Cisco diede vita ad un'iniziativa su un progetto pratico: costruire delle reti informatiche per le scuole. Fu subito chiaro che progettare e installare le reti non bastava. Le scuole mostrarono il bisogno di gestire le reti anche dopo che erano state messe in funzione. L'ingegnere elettronico George Ward cre\u00f2 dei corsi per i docenti e i dipendenti delle scuole per la gestione delle reti informatiche. Gli studenti in particolare erano cos\u00ec desiderosi di imparare e la richiesta era cos\u00ec elevata che si dovette gestire la nascita del Cisco Networking Academy Program.\nIl Cisco Networking Academy Program, delineato nel 1997, insegna agli studenti le basi del networking e altre caratteristiche della tecnologia informatica, preparandoli per impieghi quali quelli nel campo dell'ingegneria informatica e programmazione. Sin da quando fu lanciato, il programma si diffuse in pi\u00f9 di 10.000 Academy in 50 Stati degli Stati Uniti d'America e in pi\u00f9 di 150 Paesi, insegnato in 9 lingue differenti. Pi\u00f9 di 400.000 studenti partecipano a questo programma nelle Academy provenienti da scuole superiori, universit\u00e0, scuole professionali, organizzazioni comunitarie e altri istituti di formazione presenti nel mondo. Il Networking Academy program \u00e8 caratterizzato da lezioni individuali con curriculum on line, esercizi pratici di laboratorio e valutazione tramite esami on line.\nCorsi sul networking.\nLe Cisco Academy offrono una variet\u00e0 di corsi sul networking, come CCNA (Cisco Certified Network Associate), CCNP (Cisco Certified Network Professional), Wireless Networking and Network security e molti altri. Il corso CCNA \u00e8 proposto in due tipologie diverse, \u201cDiscovery\u201d per i principianti e coloro che si avvicinano per la prima volta al mondo del Networking ed \u201cExploration\u201d per i discenti pi\u00f9 esperti e che magari hanno gi\u00e0 delle esperienze di lavoro in questo campo, ognuna delle quali \u00e8 divisa in quattro moduli. I corsi CCNP seguono il CCNA e sono offerti in 4 diverse modalit\u00e0 di certificazione.\nAltri corsi offerti.\nOltre ai corsi sul networking menzionati, vengono proposti altri corsi che sono creati in collaborazione con altre societ\u00e0. Nello specifico, la collaborazione con HP ha portato a un corso su Hardware e Software, e ad un corso su Network Operating Systems, mentre la collaborazione con Sun Microsystems ha portato a un corso di Java e ad uno di UNIX. La collaborazione con Panduit ha portato ad un corso sul voice e data cabling (PNIE - Panduit Network Infrastructure Expert).\nMetodo della didattica.\nUn modulo standard \u00e8 composto da 18 settimane, con 5 ore a settimana, riferito alle ore in presenza degli studenti nelle classi dell'Academy; lo studente deve comunque integrare lo studio individuale del curriculum. Ad ogni studente viene fornita una username e una password, per accedere al materiale didattico e agli esami che dovr\u00e0 sostenere. Sebbene essi siano online, devono essere sostenuti in presenza di un docente qualificato. Nelle classi dell'Academy, di solito, si affrontano le varie tematiche del corso, con approfondimenti teorici e pratici (per esempio, per il corso CCNA, il laboratorio \u00e8 svolto con apparati specifici del networking, come router e switch).\nUn pilastro del metodo della didattica della Networking Academy \u00e8 l'analisi dello sviluppo dell'abilit\u00e0 pratica. Oltre alla valutazione dei contenuti teorici che \u00e8 effettuata con gli esami online, gli studenti devono sostenere il test pratico di abilit\u00e0 sui dispositivi di laboratorio, prima di poter essere promossi. Lo sviluppo delle conoscenze teoriche e delle abilit\u00e0 pratiche \u00e8 monitorato e assicurato attraverso il Cisco Networking Academy Quality Assurance Program. Dal 2003 in Spagna e dal 2005 in Inghilterra, la Networking Academy ha istituito delle partnership con le rispettive Universit\u00e0 di questi paesi per offrire dei progetti composti da lavoro a casa e lavoro in classe. "}
{"id": "2576729", "revid": "670021", "url": "https://it.wikipedia.org/wiki?curid=2576729", "title": "Storia di Mezzani", "text": "La storia di Mezzani, comune in provincia di Parma, comprende gli eventi che hanno interessato il territorio a partire dall'et\u00e0 del bronzo. Scarse sono le testimonianze che vanno dall'epoca delle terramare a quella romana, poich\u00e9 la parte settentrionale del territorio si former\u00e0 e sar\u00e0 popolata solo a partire dall'epoca medievale. Questa terra, sar\u00e0 per alcuni secoli in gran parte domino del Vescovo di Parma, formando una sorta di enclave nel ducato di Parma. Questo particolare status di autonomia e la posizione di \u201cfrontiera\u201d al confine tra i ducati di Parma, Modena, Mantova e Milano nel passato, l'abbondanza di acque, l'incessante opera volta a sottrarre loro nuove terre e a difenderle dalle intemperanze dei fiumi circostanti, che perdura ancora oggi, hanno influenzato in modo significativo il carattere degli abitanti del luogo.\nToponomastica.\n\"Mezzani\" \u00e8 un toponimo che deriva dalla parola latina \"medianus\", un tempo utilizzato per indicare le isole del Po, infatti, lungo il corso del fiume vi sono diverse localit\u00e0 che riportano tale nome. I centri abitati del comune sono sorti su quelle che un tempo erano isole fluviali poi congiuntesi alla riva parmigiana.\nAntichit\u00e0.\nLa parte settentrionale del territorio comunale prese forma dal periodo medievale in poi, si tratta di un territorio continuamente rimodellato nel corso dei secoli dall'azione del fiume, per questo motivo non sono state trovate tracce di antichi insediamenti. Tuttavia a poca distanza dai confini comunali, a Cogozzo di Viadana (MN) e nei pressi di Coenzo in localit\u00e0 \"Pantera\" sono stati rinvenuti siti di insediamenti terramaricoli. Questo dimostra che gi\u00e0 nell'Et\u00e0 del Bronzo il territorio era interessato dalla presenza umana, confermata anche in epoca successiva dal ritrovamento di una piccola necropoli dell'Et\u00e0 del Ferro presso Coenzo a Mane.\nSuccessivamente, la vicinanza di Brixellum, insediamento dei Galli Cenomani prima e citt\u00e0 romana poi fece sentire la sua influenza: la parte meridionale del comune, di formazione pi\u00f9 antica, e meno modificata dagli spostamenti del Po presenta ancora oggi i segni della centuriazione romana.\nMedioevo.\nIn epoca medievale sorsero gli attuali centri abitati. Il primo fu Casale, fondato su un'isola del Po, nell'890 era definito \"insula iuxta Padum\" per diventare alcuni secoli pi\u00f9 tardi \"Casalis ripae Padi\" poich\u00e9 il fiume si era spostato pi\u00f9 a nord. La presenza del fiume a sud dell'abitato \u00e8 testimoniata dalla localit\u00e0 \"Valle\".\nL'imperatore Carlo il Grosso nell'880 concesse al Vescovo di Parma Guibodo le rive dei fiumi Po, Parma, Enza e Taro e le isole che si trovavano in essi. Tali privilegi furono poi confermati da Ottone III nel 973 e da Enrico VI nel 1195. Per tale motivo, Mezzano Superiore e Inferiore formatesi come isole del Po divennero possedimenti dell'episcopato parmense. L'epoca della loro formazione non \u00e8 certa, tuttavia l'abate Giovanni Romani menziona un avvenimento accaduto presso il \"Mezzano del Vescovo\" gi\u00e0 nell'anno 1131. Il Mezzano citato da Romani \u00e8 il Superiore, l'Inferiore si form\u00f2 posteriormente al 1306. Prima che le due isole fossero congiunte alla riva destra del Po, la sponda del fiume iniziava presso Coenzo e proseguiva lungo l'argine di S. Antonio(oggi ridotto a semplice strada di campagna) fino alla maest\u00e0 di S. Cristoforo di Mezzano Superiore visibile oggi sulla provinciale. Una grossa piena che nel 1437 interess\u00f2 Casalmaggiore contribu\u00ec a saldare definitivamente alla sponda parmense l'isola di Mezzano Superiore ormai separata solo da un ramo interrato del fiume denominato Po vecchio.\nMezzano Rondani inizialmente sorse sulla riva sinistra del Po a poca distanza da Casalmaggiore. Il progressivo spostamento del corso del fiume verso nord caus\u00f2 l'erosione e la scomparsa di diversi territori delle campagne casalasche. Le terre di Mezzano Rondani evitarono questa fine essendo trasformate alla fine del XIV secolo in isola del fiume. \u00c8 possibile capire quanta sponda lombarda sia scomparsa nel corso dei secoli osservando l'attuale distanza dal fiume dei paesi parmensi che dal toponimo risultano originariamente sorti alla confluenza di un torrente nel Po: Coltaro (Caput Tari), Colorno (Caput Lurni), Copermio (Caput Parmae) e Coenzo (Caput Entiae). Un'altra prova di questo spostamento sono la presenza di una zona nelle vicinanze di Sacca e Mezzano Rondani denominata \"Po vecchio\" e l'esistenza a sud dei tre Mezzano dell\"'Argine di Sant'Antonio\" un tempo argine maestro del fiume.\nTrovandosi trasformato in isola il paese venne denominato \"Mezzano\" nome abitualmente attribuito in epoca tardomedievale alle isole del Po, il toponimo Rondani deriva invece dal cognome della nobile famiglia proprietaria di numerosi beni nel territorio. Seguitando l'erosione della sponda lombarda, nuovi materiali alluvionali furono depositati in corrispondenza della riva parmense fino a saldarla con l'isola prospiciente. I terreni di Mezzano Rondani, ora meno esposti alle piene del fiume ripresero a essere coltivati intensivamente e a sorgere nuove abitazioni tanto da divenire all\u2019epoca il pi\u00f9 popoloso tra i tre Mezzani.\nMezzano Rondani e Mezzano Superiore oltre che come centri agricoli si svilupparono anche come avamposti strategici per il controllo della confluenza della Parma in Po e per il commercio fluviale col cremonese. La crescita di importanza dei due Mezzani per gli scambi con la Lombardia sono legati al blocco del porto di Copermio operato da Matilde di Canossa durante le lotte per le investiture e ai conflitti che interessarono l'area di Colorno tra il XI e il XIII secolo.\nMazzabue viene citato per la prima volta in epoca medievale da diplomi imperiali che investirono il Vescovo di Parma della propriet\u00e0 del territorio. Il 6 agosto del 1291 il Cardinale Gerardo Bianchi, nativo del vicino paese di Gainago, acquist\u00f2 il territorio di Mazzabue assieme ai boschi di \"Pantera\" e \"Mantello\" dal vescovo di Parma, Obizzo Sanvitale. L'influente porporato, in quegli anni effettu\u00f2 numerosi acquisti di terre nella zona per donare un beneficio economico alla prebenda del Battistero di Parma. Con la somma ottenuta il Sanvitale acquist\u00f2 un terreno di dimensioni molto inferiori a quello venduto, da ci\u00f2 si evince che all'epoca Mazzabue fosse un territorio paludoso poco idoneo alla coltivazione. Il Bianchi tuttavia aveva pianificato con cura i suoi acquisti poich\u00e9 gi\u00e0 nel 1290 tramite un'altra acquisizione aveva preventivamente dotato questo possedimento di un accesso diretto al fiume Po, che era allora un'importante via di comunicazione. Successivamente inizi\u00f2 a concedere con contratto di mezzadria questi terreni a diversi lavoratori agricoli affinch\u00e9 ne migliorassero le condizioni, il \"Chronicon parmense\" riferisce che il cardinale edific\u00f2 anche diverse abitazioni e una chiesa. Documenti dell'epoca attestano che gi\u00e0 a partire dal 1293 Mazzabue forniva guadagni regolari. Gli acquisti di terreni in zona proseguirono negli anni successivi. Questi investimenti in terre insignificanti e poco redditizie da parte di un prelato tanto influente fanno supporre volesse compiere un'opera che lasciasse il segno nel suo territorio nativo. Successivamente i terreni di Mazzabue passarono all'abbazia di San Martino d\u00e8 Bocci fatta edificare sempre da Gerardo Bianchi.\nLa signoria vescovile.\nMentre Mezzano Rondani e Casale fecero parte della giurisdizione ducale, Mezzano Inferiore e Superiore, furono da sempre territori del Vescovo di Parma, per questo motivo anticamente il nome dei due paesi portava il suffisso \"del Vescovo\". Si trattava di vero e proprio stato autonomo, un podest\u00e0 nominato dall'episcopato parmense amministrava il territorio e la giustizia. A Mezzano Superiore Ferdinando Farnese fece costruire un palazzo in cui dimorava il Vescovo durante le sue visite e in cui il podest\u00e0 esercitava le sue funzioni. Nello stesso edificio si trovava anche una piccola guarnigione.\nPer favorire il popolamento di questi nuovi territori, il Vescovo diede in enfiteusi i terreni dei Mezzani. Uno dei primi contratti di locazione di queste terre di cui si abbia notizia risale al 25 novembre del 1297, ad opera dell'allora vescovo Giovanni da Castell'Arquato.\nI paesi furono edificati sui terreni pi\u00f9 elevati a fianco della strada principale e poco alla volta vennero dissodate le terre circostanti. Alla popolazione del luogo furono concessi anche diversi privilegi fiscali, a differenza degli stati vicini non vennero mai applicate imposte sui fuochi, sulla pesca, sui forni, sui macelli e nemmeno sul commercio di sale, tabacco e acquavite. La mancata applicazione di queste tasse permetteva ai Mezzani di costituire una specie di zona franca. A causa della vendita di merci esentate da dazio, gli abitanti del posto furono spesso accusati dal Ducato di Parma di esercitare il contrabbando. L'economia per\u00f2 fu sempre essenzialmente legata all'agricoltura, la bassa pressione fiscale consent\u00ec ai mezzanesi di apportare migliorie ai propri appezzamenti e di acquistarne nello stato di Parma.\nI privilegi goduti da questi territori furono nuovamente confermati il 25 settembre 1399 da una sentenza che dichiar\u00f2 i Mezzani del Vescovo interamente e integralmente sotto la giurisdizione del vescovo di Parma. Nello stesso anno, il delegato del Duca di Milano, sentenzi\u00f2 che gli uomini del Mezzano non erano tenuti ad alcun carico reale e personale, n\u00e9 misto. Infine il 28 giugno 1402 il vescovo Giovanni Rusconi, ottenne l'immunit\u00e0 per il Mezzano del Vescovo.\nNel 1579 si verificarono delle controversie per lo sfruttamento di un\u2019isola da poco formatasi alla foce del torrente Parma tra le comunit\u00e0 di Mezzano Superiore, Copermio e Fossacaprara. Altre dispute avvennero nel 1598 aventi come oggetto sempre la gestione di nuove isole. Questo tipo di controversie furono frequenti e oltre al possesso di nuove terre potevano anche riguardare i diritti per la pesca o la gestione dei porti fluviali. All'inizio del XVIII secolo sorse una disputa tra Sacca e Casalmaggiore per l'utilizzo dell'approdo sulla riva parmense per chi proveniva dalla Lombardia. Nella stessa epoca vi furono controversie per la gestione dei porti anche tra Mezzano Superiore e Mezzano Rondani.\nFin dalla formazione dei primi insediamenti nel territorio si pose il problema della regimazione delle acque: difesa dalle periodiche inondazioni e drenaggio dei terreni; a tale scopo furono innalzati nuovi argini e scavato il canale Parmetta. Nel 1564 il duca Ottavio Farnese si accord\u00f2 col vescovo Alessandro Sforza per iniziare la bonifica delle basse terre colornesi di Campogrande e Mazzabue. I lavori furono affidati all'architetto Gian Battista Fornovo. Le acque provenienti da queste terre furono fatte confluire nella Parmetta e allo sbocco della stessa venne realizzata una chiavica. Nel 1589 i sedimenti apportati da una piena del Po ostruirono il deflusso delle acque del canale nell'Enza. Il vescovo di Parma non permise ai tecnici ducali l'attraversamento del suo feudo per verificare il da farsi e la situazione rimase immutata per qualche anno. Il corso del fiume Po si stava nel frattempo avvicinando sempre pi\u00f9 alla sponda mezzanese nel punto intermedio tra i due Mezzani. Con la sua progressiva erosione minacciava seriamente la tenuta dell'argine maestro e ci\u00f2 fu la causa di una serie di inondazioni susseguitesi nell'arco di pochi anni. Per ovviare a questo problema l'argine, in corrispondenza del tratto pi\u00f9 a rischio, fu ricostruito pi\u00f9 a sud e questa brusca deviazione del terrapieno si pu\u00f2 osservare ancora oggi in prossimit\u00e0 della localit\u00e0 \"Buca\".\nLo spostamento dell'argine per\u00f2 interruppe il percorso della Parmetta lasciando Campogrande e Mazzabue definitivamente in balia delle acque stagnanti. Nel 1603 il Po modific\u00f2 il suo percorso e deposit\u00f2 banchi di sabbia nei pressi della riva prima soggetta ad erosione (non a caso dagli anni '90 del secolo XX le vicinanze della Buca sono state ampiamente sfruttate per l'escavazione di sabbia). Cessata l'attivit\u00e0 erosiva del fiume, l'ingegnere Smeraldo Smeraldi, tecnico della \"Congregazione dei cavamenti\" ebbe l'incarico di risistemare il sistema idraulico mezzanese. La Parmetta fu ripristinata immediatamente a sud del tratto interrotto dall'argine maestro.\nNel corso del XVII secolo le acque del Po si spostarono ulteriormente verso nord, il progressivo accumulo di materiali alluvionali di fronte alla riva mezzanese form\u00f2 nuove isole o \"giare\" nei pressi della confluenza della Parma. Una carta del 1616 rileva la presenza di due isole di fronte a Mezzano Superiore gi\u00e0 colonizzate dalla vegetazione e utilizzate come pascolo. Inizialmente il torrente fluiva tra le due \"giare\" ma fu poi costretto a deviare il proprio corso verso est incanalandosi nel vecchio alveo del Po poich\u00e9 le due isole ora unite alla riva sinistra del corso d'acqua ne ostruivano la vecchia foce. In una prima fase la Parma nei pressi di Mezzano Inferiore si biforcava in due bracci paralleli entrambi confluenti nell'Enza. Un ulteriore apporto di sedimenti costrinse l'Enza a spostare la foce verso Brescello e interr\u00f2 il ramo pi\u00f9 settentrionale della Parma. Il 6 giugno 1711 i nuovi territori (detti \"giarre\", corrispondenti alle odierne Ghiare Bonvisi) appena formatisi tra Po e Parma furono acquistati dalla Camera Ducale da Bianca Teresa Bonvisi appartenente alla omonima famiglia di marchesi lucchesi.\nMezzano Inferiore fu pi\u00f9 volte campo di battaglia: ancora oggi esiste un terreno chiamato \"cimitero dei turchi\" poich\u00e9 vi furono seppelliti i mercenari turchi che combatterono per la Repubblica di Venezia contro il Ducato di Milano. Nel 1634 i soldati tedeschi stanziati a Castelnovo di Sotto (RE) in un'incursione devastarono il paese. Nel 1702 vi fu il passaggio di truppe tedesche e francesi in occasione della guerra di successione spagnola con requisizioni e spoliazioni da parte dei soldati, provocando talvolta la reazione della popolazione come quando nel luglio dello stesso anno cinque tedeschi furono uccisi e uno derubato dai contadini di \"Mezzano del Vescovo\". Durante la guerra di successione polacca, nel 1734 ebbe luogo uno scontro che vide contrapposte truppe franco-savoiarde e tedesche nella battaglia di Colorno. Palle di cannone risalenti a quella battaglia giacciono ancora nel campanile di Mezzano Inferiore. Durante lo stesso evento bellico le truppe francesi e savoiarde prima e imperiali poi si accamparono a Casale con grave danno per i raccolti e per la popolazione.\nNella cartografia vaticana compare il castello edificato a Mezzano Inferiore dal Vescovo per difendere i suoi territori dalle compagnie di ventura. Di questo edificio oggi non rimane traccia, tuttavia esiste tuttora un gruppo di abitazioni denominate \"il castello\".\n1763: il passaggio al Ducato di Parma.\nIl Vescovo di Parma in qualit\u00e0 di conte dei Mezzani e delle corti di Monchio e Rigoso era da sempre considerato benestante. Il Ducato di Parma mirava da tempo impossessarsi di queste rendite, inoltre inglobare i Mezzani significava avere il controllo del confine con gli stati di Milano, Mantova e Modena. Diversi furono i tentativi per ottenere l'annessione del territorio amministrato dal vescovo di Parma.\nIl duca e il comune di Parma riuscirono a stipulare a Roma nel 1590 col cardinale Farnese un primo accordo sulle collette dei beni dei Mezzani, che fu per\u00f2 invalidato perch\u00e9 ritenuto dannoso alla mensa vescovile.\nNel secondo decennio del XVII secolo il duca Ranuccio I Farnese pervenne a un'intesa con l'allora vescovo Pompeo Cornazzani per la permuta dei due Mezzani con altre terre del ducato, ottenendo anche il benestare di papa Gregorio XV. Nell'esecuzione di quanto pattuito sorsero per\u00f2 delle complicanze che costrinsero il Cornazzani ad abbandonare la diocesi. Il successore Carlo Nembrini chiese invano di dare luogo all'accordo a suo tempo stipulato per porre fine alle continue tensioni con il ducato di Parma \nIl duca di Parma infatti, per convincere il vescovo ad abbandonare i propri possedimenti non esit\u00f2 ad usare la forza: disloc\u00f2 truppe armate lungo i confini per impedire ai mezzanesi di trasportare, nelle loro abitazioni oltre confine, i raccolti dei terreni posseduti in territorio ducale.\nIl vescovo Giuseppe Olgiati nel 1710 arriv\u00f2 a rinunciare la Diocesi piuttosto che affrontare nuovi dissidi sulla giurisdizione dei Mezzani.\nL'abile ministro ducale Du Tillot utilizz\u00f2 tutti gli strumenti diplomatici in suo possesso affinch\u00e9 la permuta avvenisse e alla fine individuato il momento opportuno, forte dell'amicizia del vescovo Francesco Pettorelli Lalatta riusc\u00ec a concludere a suo favore la controversia. \nLa Mensa vescovile, da un lato, non era ormai pi\u00f9 in grado di amministrare e gestire i propri possedimenti: gli introiti diventavano sempre pi\u00f9 esigui poich\u00e9 i canoni d'affitto non erano mai stati adeguati alla svalutazione; forse solo l'imposizione delle tasse applicate anche negli stati vicini avrebbe potuto ovviare al problema. Dall'altro lato, il ducato di Parma era assolutamente determinato a stroncare il contrabbando qui presente imponendo i propri dazi. L'acquisizione del possedimento vescovile rientrava inoltre nella politica di ridimensionamento dei privilegi e dei poteri ecclesiastici fortemente voluta dal Du Tillot. Da un punto di vista economico per\u00f2 la permuta sarebbe stata sicuramente pi\u00f9 vantaggiosa per il duca di Parma. Nel 1763 i Duchi di Parma, ottennero dal Pettorelli la definitiva rinuncia alla signoria secolare sui territori dei due Mezzani in cambio del castello di Felino. Due mesi dopo i Bonvisi proprietari dei contermini territori delle Ghiare Bonvisi furono creati marchesi dal duca di Parma.\nLa popolazione dei due paesi privata dell'autonomia e dei privilegi fiscali di cui aveva goduto fino allora, si rifiut\u00f2 di giurare fedelt\u00e0 al Duca Filippo I di Parma. Per un anno i capifamiglia del luogo, per evitare di sottoscrivere l'atto formale di sottomissione al nuovo sovrano, continuarono a nascondersi nei boschi degli stati confinanti ogniqualvolta si presentavano i messi ducali. La situazione fu risolta con l'intervento dei dragoni ducali che confiscarono i beni e incendiarono le case di diverse famiglie.\nXIX e XX secolo.\nIl comune di Mezzani fu istituito nel 1806 come ente territoriale del dipartimento del Taro creato da Napoleone Bonaparte. Sempre in epoca napoleonica assunse la denominazione di comune di Copermio a seguito dell'aggregazione del paese vicino. Nel 1815 Copermio pass\u00f2 a Colorno e il comune assunse nuovamente il nome di Mezzani.\nAgli inizi dell'800 Maria Luigia subentrata ai Borbone alla guida del Ducato di Parma fece dono alle popolazioni di Mezzano Superiore e Inferiore delle \"comunaglie\", Si trattava di terreni che i mezzanesi coltivavano in enfiteusi da tempi remoti, nel giro di pochi anni le due comunit\u00e0 decisero di spartirsene la propriet\u00e0 (da qui il nome che portano ancora oggi: \"le partite\"). La stessa sorte ebbero i terreni della \"Valle\" gi\u00e0 ceduti dal conte Roberto Ambrogio Sanseverino nel 1526 al paese di Casale per settanta scudi d'oro.\n. A Mezzani fu sempre diffusa la piccola propriet\u00e0, in parte a seguito di queste spartizioni del XIX secolo ma anche come conseguenza dell'opera di bonifica del territorio iniziata nel \u2018400 dalla popolazione locale.\nIl problema dell\u2019erosione delle rive fluviali, mai completamente risolto, torn\u00f2 a farsi sentire dalla fine del XVIII secolo. In particolare destava preoccupazione la scarsa pendenza del lungo tratto finale da Colorno fino all'Enza della Parma che rallentava il deflusso delle acque e aumentava la probabilit\u00e0 di esondazioni in caso di piena. La \"Congregazione dei cavamenti\" studi\u00f2 una soluzione a questo problema.\nSi propose di deviare la Parma facendola sboccare direttamente in Po qualche chilometro pi\u00f9 a monte. L'idea era di realizzare un nuovo alveo di due miglia dalla curva di Bezze fino a Sanguigna. I tecnici per\u00f2 capirono ben presto che l\u2019opera era irrealizzabile, per effetto delle pendenze lo scolo della Parma sarebbe stato difficoltoso: nel punto previsto per il nuovo sbocco il pelo dell'acqua del Po sarebbe stato a un livello superiore rispetto a quello delle acque provenienti dalla Parma. Il progetto fu abbandonato e ci si limit\u00f2 a innalzare e rafforzare gli argini esistenti. \nTra il 1845 e il 1850 per effetto delle mutate correnti del fiume, la riva destra del Po si avvicin\u00f2 sempre pi\u00f9 all'alveo della Parma. In pochi anni il torrente torn\u00f2 a sboccare direttamente in Po. Non \u00e8 documentato n\u00e9 l'anno in cui ci\u00f2 avvenne n\u00e9 se si tratt\u00f2 solo di un processo naturale legato all'erosione della sponda o se fu velocizzato con una deviazione artificiale come quella ipotizzata a Sanguigna anni prima. Gli unici dati certi si possono desumere dalla cartografia: nella planimetria pubblicata nel 1828 dall'Istituto Geografico Militare, per conto dello Stato Maggiore Austriaco Parma ed Enza sboccano ancora congiuntamente, nella carta topografica della provincia di Parma del 1879 figura uno sbocco indipendente in Po, ma la configurazione attuale si trova solo in una carta del 1884. Le Ghiare Bonvisi, a seguito della mutazione del corso del torrente, nel 1872 furono smembrate dalla parrocchia di Mezzano Rondani cui erano sempre appartenute e vennero aggregate a quella pi\u00f9 vicina di Mezzano Inferiore.\nNel 1861 Mezzani col Ducato di Parma entr\u00f2 a far parte del Regno d'Italia.\nGli anni '80 del XIX secolo furono abbastanza movimentati dal punto di vista politico. Le frazioni di Mezzano Superiore, Mezzano Rondani e Casale richiesero lo spostamento in una posizione pi\u00f9 centrale della sede municipale; questa era infatti ubicata a Mezzano Inferiore, nell'edificio ad angolo tra le attuali via Martiri della Libert\u00e0 e via Sandro Pertini. Non riuscendo a trovare una soluzione condivisa, l'amministrazione comunale inizi\u00f2 a temporeggiare. Gli abitanti dei tre paesi allora si fecero promotori di un'istanza per l'aggregazione al contermine comune di Colorno. Questa azione provoc\u00f2 l'avvio immediato delle pratiche per realizzare una nuova sede municipale a Casale (1886). La posizione pi\u00f9 baricentrica della futura casa comunale soddisfece le frazioni e l'istanza fu ritirata. I cittadini di Mezzano Inferiore non furono dello stesso parere e a loro volta chiesero di essere aggregati al comune di Sorbolo. La questione fu risolta in sede di consiglio provinciale nel 1887, venne accettata la richiesta di trasferimento del municipio e respinta la domanda di aggregare Mezzano Inferiore a Sorbolo. Il Regio Decreto del 22 maggio 1887 autorizz\u00f2 definitivamente il trasferimento della sede comunale.\nDopo il 1860 nel comune avvenne un'esplosione della risicoltura: gi\u00e0 presente dai tempi dei Farnese nei terreni dal drenaggio pi\u00f9 difficoltoso, si espanse fino a lambire l'abitato di Casale creando diverse discussioni riguardo all'insalubrit\u00e0 di tali colture. Verso la fine del XIX secolo, la coltivazione del riso fu poi abbandonata per un forte calo dei prezzi. Rimase in ogni caso il problema dello scolo delle terre pi\u00f9 basse di Mazzabue e Campogrande, che nonostante i vari lavori susseguitisi nei secoli per la realizzazione di canali non avevano ottenuto i risultati sperati. Sorse un acceso dibattito sull'opportunit\u00e0 di eseguire nuove opere di bonifica per potere finalmente sfruttare in modo razionale quei terreni. Nel 1905 venne costituito il Consorzio di bonifica Parma/Enza. Solo tra il 1910 e il 1911 saranno eseguiti i lavori che vedranno tra l'altro lo spostamento verso sud del tratto del cavo Parmetta che a Mezzano Inferiore lambiva la provinciale (dove ora si trova viale Tavacca) e l'edificazione di una centrale idrovora presso la chiavica del Balano a Bocca d'Enza.\nNegli anni venti del XX secolo, nei pressi di Mezzano Superiore, fu edificato il \"ponte del Littorio\" (oggi \"ponte Albertelli\" in nome del suo progettista Guido Albertelli) per collegare le due sponde del Parma e permettere di raggiungere pi\u00f9 agevolmente l'abitato di Mezzano Rondani.\nNel corso della seconda guerra mondiale diversi giovani di Mezzani presero parte alla lotta partigiana nella formazione chiamata \"distaccamento Po\". Per i sacrifici sostenuti dai suoi abitanti in questo frangente, il comune \u00e8 stato insignito della Medaglia di Bronzo al Valor Militare.\nNel 1964 vi venne aggregata la borgata di Quadra Cantarano, gi\u00e0 parte del comune di Sorbolo.\nArchitetture scomparse.\nOratorio di San Bernardo degli Uberti.\nEdificato a fianco della corte di Ghiare Bonvisi fu benedetto nel 1756.\nChiesa di San Nicol\u00f2.\nEdificata dal cardinale Gerardo Bianchi nei pressi della corte di Mazzabue, fu successivamente rimpiazzata dall'oratorio di S. Maria Maddalena benedetto nel 1729. Anche questa seconda costruzione venne demolita.\nOratorio di San Rocco.\nNel 1575 il vescovo di Parma Ferdinando Farnese fece erigere l'oratorio a fianco del Palazzo del Vescovo a Mezzano Superiore. Poich\u00e9 il denaro utilizzato per la sua costruzione proveniva dalle sanzioni inflitte ai trasgressori della legge di esso si diceva \"iniquitates peccatorum fabricaverunt me\".\nOratorio di San Francesco e San Fermo.\nPur trovandosi all'ingresso di Mezzano Inferiore (in via Martiri della Libert\u00e0, provenendo da Casale, poco prima dell'incrocio con l'attuale via Chico Mendes) apparteneva alla parrocchia di Casale. Il canale Parmetta fino agli inizi del XIX secolo scorreva a fianco della provinciale che attraversa Mezzano Inferiore e i terreni a destra del canale erano sotto la giurisdizione in parte di Casale e in parte di Coenzo. Venne edificato nel 1696 e demolito nel 1871.\nChiesa parrocchiale di Mezzano Rondani.\nLa prima chiesa del paese, costruita quando questo era ancora sulla sponda casalasca, fu fatta edificare da Gigliolo Rondani nel 1395 in localit\u00e0 Zappona. Divenne inutilizzabile a seguito delle inondazioni del 1705 e del 1733 e fu rimpiazzata dall'attuale nel 1745."}
{"id": "2576732", "revid": "292162", "url": "https://it.wikipedia.org/wiki?curid=2576732", "title": "Castellana Sicula", "text": "Castellana Sicula (\"Casti\u1e0d\u1e0dana\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nFu costituito nel 1947, con scorporo dal territorio di Petralia Sottana. Fa parte del Parco delle Madonie.\nStoria.\nI primi insediamenti urbani possono essere fatti risalire alla prima met\u00e0 de XVII secolo, quando contadini e agricoltori provenienti dai paesi limitrofi (fra cui la fiorente Petralia), trovarono nella fertile pianura ove sorger\u00e0 Castellana ottime possibilit\u00e0 per la coltivazione della terra.\n&lt;br&gt;Con datazione incerta fra il XVII e XVIII secolo (plausibilmente fra il 1650 e il 1713, data in cui gli spagnoli cedono in seguito alla pace di Utrecht i domini siciliani agli Asburgo d'Austria) il duca di Ferrandina, feudatario del luogo (comprendente i feudi di Castellana, Fana e Maimone), ottenne da re Filippo V di Spagna lo \"ius populandi\", ossia il diritto di insediare nuovi borghi. Probabilmente in seguito al matrimonio con Gemma, nobile della famiglia spagnola dei Castellana (o Castelletti, Castellitti o Incastilletta, originaria della Catalogna), in omaggio alla consorte chiam\u00f2 la citt\u00e0 proprio Castellana.\nSociet\u00e0.\nTradizioni e folclore.\nNel mese di agosto viene eseguito, da parte del gruppo folkloristico locale, il \"ballo della cordella\", un'antica danza di fertilit\u00e0. Il ballo viene eseguito da 24 danzatori, ognuno dei quali regge il capo di un nastro, la cui estremit\u00e0 \u00e8 legata alla sommit\u00e0 di un palo alto 3 metri.\nLa domenica prima del marted\u00ec di Carnevale si svolge il Carnevale delle Madonie.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2576734", "revid": "709565", "url": "https://it.wikipedia.org/wiki?curid=2576734", "title": "Vittorio Possenti", "text": "Biografia.\nDopo aver frequentato il Liceo Classico \u201cVittorio Alfieri\u201d di Torino, si \u00e8 laureato in elettronica, esercitando attivit\u00e0 di ricerca nel campo delle microonde, e continuando a coltivare lo studio della filosofia, iniziato nel liceo e maturato negli anni universitari. Ha poi abbandonato quest'attivit\u00e0 per dedicarsi direttamente alla ricerca filosofica, in un'epoca in cui se ne diagnosticava la fine, e l'intento di decostruirla era all'apog\u00e8o. Dopo anni presso il Rettorato dell'Universit\u00e0 Cattolica, \u00e8 stato ordinario di filosofia politica l'Universit\u00e0 Ca' Foscari di Venezia. \n\u00c8 membro fondatore dell'Institut International Jacques Maritain (1974); membro della Pontificia Accademia delle Scienze Sociali e della Pontificia Accademia di san Tommaso d'Aquino, e per numerosi anni del Comitato Nazionale di Bioetica (1999-2013).\nHa fondato e diretto l\"'Annuario di filosofia. Seconda navigazione \"(1996-2011); e presso l'Universit\u00e0 di Venezia il Centro Interdipartimentale di Ricerca sui Diritti Umani (2003). \nHa tenuto cicli di conferenze e seminari in Europa (Francia, Spagna, Polonia, Portogallo, Russia, UK), negli USA, e in America latina (Brasile, Messico, Argentina). \nSvolge intensa attivit\u00e0 pubblicistica in campo politico e filosofico su quotidiani nazionali\nIl pensiero.\nNegli anni della formazione liceale e universitaria Possenti \u00e8 stato attratto dalla storia delle civilt\u00e0, ispirato da giovanili letture di Giambattista Vico e di Arnold Toynbee; e dall'epistemologia della fisica e dalla logica della scienza (Albert Einstein, Percy Williams Bridgman). Nutr\u00ec allora l'idea einsteniana che le teorie filosofiche dovessero elevarsi su una schietta base scientifica, generalizzandola, e si interess\u00f2 al conflitto tra religione e scienza imperniato sull'idea di un Assoluto personale/impersonale. A vent'anni ha incontrato l'istanza metafisica e umanista attraverso le opere di Jacques Maritain e di Tommaso d'Aquino, intuendo le possibilit\u00e0 speculative e liberanti incluse metafisica dell'essere e nella rivelazione cristiana.\nTre sono gli ambiti primari della ricerca di Possenti: \"metafisica, pensiero teoretico e ritorno al realismo; personalismo; filosofia politica\". Studioso dell'Aquinate, del tomismo del XX secolo e della grande tradizione della filosofia dell'essere, ha orientato l'attenzione critica verso Nietzsche, Heidegger, Gentile, il neoparmenidismo italiano, ricercando una razionalit\u00e0 attenta alla storia ma non consegnata interamente alla furia del tempo: dunque il \"ritorno all'eterno\" invece che l'\"eterno ritorno\" (Nietzsche), e la ripresa del tema della \"creatio ex nihilo\", assente in molta filosofia moderna.\nMetafisica e pensiero teoretico.\nL'approccio possentiano legge metafisica e nichilismo come due nuclei che tendono ad escludersi, di cui il primo \u00e8 la fisiologia e il secondo la patologia. Individua pertanto nella destituzione dei valori e nella riduzione della ragione a volont\u00e0 l'esito ultimo del nichilismo europeo. Questo ha voluto liberare l'Europa dalla metafisica, ritenuta distrutta dal criticismo, ma il compito della filosofia dell'essere \u00e8 preparare una ripresa della \"metafisica dell'esistenza\", tale che possa di nuovo tenere un posto nella storia della civilt\u00e0.\nLa riscoperta della metafisica esistenziale \u00e8 un tentativo di mettere in luce la parzialit\u00e0 di non poche posizioni che hanno proclamato la fine della metafisica occidentale: Nietzsche, Gentile, Heidegger, Severino. Essi hanno operato per Possenti come reagente per la \"riconquista della metafisica\" e per la \"critica del nichilismo europeo\", di cui egli offre una determinazione diversa da quelle di Nietzsche e di Heidegger (con applicazioni anche all'ambito del nichilismo giuridico).\nIl rigetto del nichilismo e l'analisi dell'antirealismo, del logicismo, del dialettismo e del razionalismo che affliggono notevole parte del pensiero moderno, conducono l'autore a giudicare concluso e senza possibilit\u00e0 di ripresa il ciclo della metafisica moderna nel cammino da Cartesio a Gentile.\nLa base prima della filosofia dell'essere sta nell'asserto \"\u2018l'ente \u00e8\"'. Questo il grande tema da cui occorre partire: dall'ente appunto e non dall'essere vuoto dei moderni. In tal modo crollano l'identit\u00e0 tra Logica e Metafisica della modernit\u00e0 razionalistica, l'idea di dialettica come generazione logico-apriorica del sapere, e l'idea di divenire come entrare-uscire dal nulla. Qui va operata un'adeguata semantizzazione dell'essere (dell'ente), rigettando l'errore primordiale di trattare la questione dell'essere come questione di essenza, il che presuppone la negazione della potenzialit\u00e0. Ma se questa \u00e8 presente, niente in senso proprio va in nulla ma si trasforma.\nPossenti si volge verso un pensiero positivo, in cui la filosofia \u00e8 capace di progresso. \u00c8 andata cos\u00ec delineandosi la tesi che nello svolgimento della metafisica dai Greci a noi sia emersa, dopo la \"seconda navigazione\" platonica (vedi Fedone), proseguita e perfezionata da Aristotele, una \"terza navigazione\" che si esprime nella \"Seinsphilosophie\" che ha toccato un punto di apogeo in Tommaso d'Aquino e nei grandi tomisti del XX secolo (R. McInerny, \u201cSome navigational hazards\u201d, in libroFestschrift, pp. 53-70.). In tale prospettiva \u00e8 possibile tracciare un'essenziale \"storia della metafisica\" quale progressiva penetrazione della verit\u00e0 dell'essere, culminante nella metafisica dell\"'actus essendi\". Si tratta di una metafisica transontica che, prendendo le mosse dall'ente, procede verso l'essere stesso (\"Esse ipsum per se subsistens\"), e che individua la \u2018struttura originaria\u2019 nella partecipazione dell'ente all'Essere (Le posizioni speculative di Possenti sono consegnate alla trilogia \"Nichilismo e Metafisica\". Terza navigazione, \"Il realismo e la fine della filosofia moderna, e Ritorno all'essere\". \"Addio alla metafisica moderna\". Esse sono discusse da ca. 20 autori in AA. VV., \"La Navicella della metafisica\". \"Dibattito sul nichilismo e la terza navigazione\", Armando, Roma 2000 Cottier, Dummett, Berti, Riconda, e poi in \"Realismo Metafisica Modernit\u00e0\". \u201cIn margine al volume di Vittorio Possenti \"Il realismo e la fine della filosofia moderna\"\u201d, a cura di C. Dalfino e R. Pozzo, CNR-Iliesi, Roma 2018 (digitale)). La possibilit\u00e0 di guadagni per sempre rigetta l'idea fallibilista (Popper et alli), secondo cui ogni sapere (riportato poi solo a quello delle scienze) riposa su palafitte perennemente rivedibili. \nLa metafisica ha per oggetto non il concetto di essere, ma l'esistenza, e il filosofo deve sempre e nuovamente ribattezzarsi nelle sue acque, fuggendo l'oblio dell'essere e liberandosi dal sistema che intende racchiudere in s\u00e9 la totalit\u00e0. Un problema centrale di Possenti \u00e8 la possibilit\u00e0 di una conoscenza filosofica autonoma, che non proceda solo sull'imbeccata che possano darle le scienze ed altre forme di conoscenza, nonostante la necessit\u00e0 del dialogo tra filosofia e scienze, in quanto non esiste un solo sapere. \nL'unit\u00e0 plurima o polivalente della ragione si applica anche al nesso tra filosofia e Rivelazione: nell'incontro tra compito della ragione e elezione del cristianesimo si individua un criterio di apertura e stimolo per la filosofia nella sua ricerca di senso. \nPersona e Personalismo.\nSecondo Possenti il \"principio-persona\" \u00e8 pi\u00f9 fondamentale del \"principio-responsabilit\u00e0\" (Jonas) e del \"principio-speranza\" (Bloch), e a fortiori delle filosofie dell'impersonale. Il concetto di persona si presta efficacemente in una serie di problemi in cui le nozioni di individuo, di soggetto, di coscienza risultano inadeguate; la persona \u00e8 originaria e primitiva, e raggiunge una profondit\u00e0 e permanenza che non hanno le altre categorie appena citate o l'uso che spesso ne \u00e8 stato fatto (Si veda il dossier sul \u201c\"Principio Persona\"\u201d con contributi di G. Grandis, M. Ivaldo, A. Madricardo, M. Pera, V. Possenti in \u201c\"Studium\"\u201d, n. 1, 2008.). L'idea di persona \u00e8 essenziale per maneggiare le grandi difficolt\u00e0 insite nell'antropologia, in specie da quando in Occidente si \u00e8 cercato di elaborare un'etica procedurale di norme senza base antropologica, che \u00e8 il grande equivoco dei moderni e contemporanei.\nPossenti fa parte del vasto movimento del personalismo, attivo in tutto il Novecento e che prosegue nel XXI secolo, volto alla riscoperta integra della persona. Compito del personalismo ontologico \u00e8 di valorizzare ed integrare le filosofie del \u2018personalismo incompiuto\u2019 (Habermas, Rawls, Bobbio, L. Ferry, D. Parfit), allontanandosi da quelle dell'esplicito antipersonalismo, Nietzsche e Foucault in specie, ma pure Hegel, Heidegger, Severino nei quali forte \u00e8 l'empito antipersonalistico. \nLe assise della persona vanno ricercate nell'ontologia, onde essa \u00e8 una sostanzialit\u00e0 aperta alla relazione, ma non riducibile a sola relazione. La persona \u00e8 un nucleo radicale di vita e realt\u00e0 che non pu\u00f2 essere dedotto da alcunch\u00e9 e che anzi fonda l'agire e lo sperare dell'essere umano Essa come totalit\u00e0 concreta \u00e8 alla base di una filosofia che oggi deve fare i conti con la centralit\u00e0 del tema antropologico, con le problematiche bioetiche (ad es. concernenti lo statuto dell'embrione), e con le concezioni in cui il soggetto e la natura umana non sono intesi come un presupposto ma come un prodotto della prassi. \nIl personalismo quale insieme di scuole e correnti filosofiche che assegnano speciale valore e dignit\u00e0 alla persona, non \u00e8 in senso proprio un'invenzione del \u2018900, ma originariamente della Patristica, del Medioevo cristiano e dell'Umanesimo: qui sono state elaborate in certo modo per sempre le idee fondamentali sulla persona e dischiuso come nuovo guadagno il suo spazio di realt\u00e0. In ci\u00f2 Possenti valorizza le intuizioni di Maritain e di Ricoeur. \nL'epoca dell'antropocentrismo moderno non \u00e8 stata un'epoca di riscoperta della persona. Anzi secondo A. Solgenitsin \u201cUn antropocentrismo sicuro di s\u00e9 non pu\u00f2 dare risposte a molte domande della vita ed \u00e8 tanto pi\u00f9 impotente, quanto pi\u00f9 le domande sono profonde\u201d. Se la controversia sulla persona si accende di nuovo in molti ambiti, \u00e8 perch\u00e9 l'idea-realt\u00e0 di persona attraversa un momento di eclissi e richiede nuovamente la fatica del concetto. Assolutamente primario \u00e8 il nesso persona-tecnica, in cui la seconda \u00e8 spesso animata da volont\u00e0 di potenza, valendo come una potenza senza etica. La presenza nel Comitato Nazionale di Bioetica ha indotto l'autore ha dedicare attenzione ai temi bioetici, tra cui in specie la sfida delle biotecnologie, la rivoluzione biopolitica, l'influsso pervasivo del materialismo e del biologismo.\nIl personalismo si declina poi in ambito sociale come concezione egualitaria e comunitaria (personalismo comunitario) quale fondamento di un ordine politico nuovo, proiettato verso la cosmopoli, la pace e il rispetto dei diritti umani. \nRilancio della filosofia politica.\nEntro un dialogo critico con le tradizioni del neoliberalismo e del neoilluminismo, Possenti ha operato per mostrare il contenuto di nozioni centrali del politico come quelle di ragion pratica, bene comune, popolo, democrazia, legge naturale, diritti dell'uomo, laicit\u00e0, ai fini di una rinnovata filosofia pubblica in pari col suo oggetto. Uno specifico rilievo \u00e8 stato assegnato al problema teologico-politico secondo due direttrici: la ripresa postmoderna di un ruolo pubblico per le grandi religioni; l'idea che la loro deprivatizzazione anche in Occidente pu\u00f2 contribuire ad un positivo rapporto fra religione e politica, nella prospettiva di una nuova 'piazza pubblica' non agnostica ma attenta alla matrice teologica della societ\u00e0 civile (Estado, Democracia y Cuesti\u00f3n Religiosa, Ediciones Universidad San Damaso, Madrid 2019.).\nCon la filosofia politica si opera il passaggio dal \u2018piccolo mondo\u2019 dell'io al \u2018grande mondo\u2019 della societ\u00e0, verso la societ\u00e0 aperta della famiglia umana. Sulla scia di diagnosi attive dagli anni \u201850 del Novecento (H. Arendt, J. Maritain, L. Strauss, Y. Simon, E. Voegelin) Possenti ritiene che la filosofia politica vada riportata al suo compito primario di pensare la \u2018buona societ\u00e0\u2019, lottando contro la crisi concettuale che procede all'ingrosso da Weber e dall'attacco al diritto naturale. In particolare \u00e8 stata condotta una critica radicale a Kelsen, alla sua concezione relativistica dei valori e della democrazia, al suo intento di dissolvere l'idea di ragion pratica, tolta la quale l'ambito della prassi precipita nell'irrazionalismo e tutto \u00e8 affidato al volere (Cfr. il dossier \"Cristianesimo e liberalismo nell'epoca postmarxista,\" \u201c\"Humanitas\"\u201d, n. 6, 1992, con interventi di G. Campanini, V. Zanone, R. Esposito, M. Ivaldo. Esso raccoglie parte del dibattito sollevato dal volume Le societ\u00e0 liberali al bivio, che vide interventi di P. Ostellino, P. Savona, C, Vigna, R. Cubeddu, E. Berti, L. Pellicani, U. Scarpelli.). Contro Kelsen (e Rorty) si sostiene l'importanza della filosofia e dell'antropologia per la democrazia, sulla base dell'idea che la costruzione del cosmo umano \u00e8 compito della ragion pratica. Insufficiente risulta una sfera pubblica moralmente neutrale, consegnata al binomio \u2018diritto positivo e morale procedurale\u2019. \nLa rinascita della filosofia politica avviene riprendendo competenza sui suoi problemi, tra cui massimo \u00e8 quello della pace: la pace necessaria che non c'\u00e8 e la guerra inammissibile che c'\u00e8. Occorre disarmare la ragione armata: ci\u00f2 suggerisce che vada cercata un'organizzazione politica del mondo oltre la sovranit\u00e0 degli Stati-nazione verso un'autorit\u00e0 politica mondiale o \u2018cosmopolitica\u2019, di cui l'ONU \u00e8 lontana immagine.\nOpere.\nV. Possenti \u00e8 autore di 35 volumi, 250 saggi e contributi, e numerose centinaia di articoli: libri e saggi sono stati tradotti in 10 lingue. Ha curato l'edizioni di circa 20 volumi, promuovendo la traduzione italiana di 15 libri di Jacques Maritain. "}
{"id": "2576735", "revid": "53673", "url": "https://it.wikipedia.org/wiki?curid=2576735", "title": "FreeDink", "text": ""}
{"id": "2576737", "revid": "543975", "url": "https://it.wikipedia.org/wiki?curid=2576737", "title": "Episodi di Squadra emergenza (serie televisiva 1999) (sesta stagione)", "text": ""}
{"id": "2576738", "revid": "287204", "url": "https://it.wikipedia.org/wiki?curid=2576738", "title": "Racha", "text": "Racha (anche Ratcha, georgiano: \u10e0\u10d0\u10ed\u10d0, \"Ra\u010d\u02bca\") \u00e8 una regione montana situata nella Georgia occidentale, nella valle dell'alto corso del Rioni, racchiusa dalla catena montuosa del Caucaso Maggiore. Nella suddivisione attuale della Georgia, Racha viene inclusa nella regione (mkhare) di Racha-Lechkhumi e Kvemo Svaneti come le municipalit\u00e0 di Oni e Ambrolauri.\nRacha occupa 2.854\u00a0km\u00b2 nell'angolo nord-orientale della Georgia occidentale. Gli speroni della cresta del Caucaso Maggiore separano Racha dalle regioni storiche di Svaneti e Lechkhumi a nord-ovest e da Imereti a sud, mentre la principale cresta forma il confine con l'Ossezia del Nord russa. A est, Racha confina con l'Ossezia del Sud separatista, ufficialmente parte della regione georgiana di Shida Kartli.\nStoria.\nFin dall'antichit\u00e0 la regione di Racha venne ad essere inclusa nelle regioni di Colchide e Iberia, la cui citt\u00e0 principale, Oni, si diceva fosse stata fondata dal re Parnagiom di Iberia nel II secolo a.C. Con la creazione del regno georgiano unificato nell'XI secolo, Racha divenne uno dei suoi ducati (saeristavo). Rati, della famiglia dei Baghvashi, fu il primo duca (eristavi) designato dal re Bagrat III. I discendenti di Rati e suo figlio Kakhaber, padre eponimo della dinastia dei Kakhaberisdze dominanti a Racha, governa la provincia fino al 1278. Nello stesso anno, durante la guerra contro i mongoli, il re Davide VI Narin abolisce il ducato, che, nella met\u00e0 del XIV secolo, venne restaurato sotto il governo della famiglia dei Charelidze.\nLa dinastia successiva di Chkhetidze govern\u00f2 Racha dal 1465 al 1769. I vassalli del re di Imereti si ribellarono diverse volte contro il potere regale. Le pi\u00f9 gravi conseguenze per\u00f2 furono dovute alla guerra civile del 1678-1679, dove il duca Shoshita II di Racha (1661-1684) sostenne il principe Archil, un rivale del re imereziano Bagrat IV filo-ottomano. Con la sconfitta di Archil, Racha venne invasa e saccheggiata dalle forze punitive ottomane. Sotto Rostom (1749-1769), il ducato divenne virtualmente indipendente da Imereti. Tuttavia, verso la fine del 1769, il re Solomone I di Imereti fece arrestare Rostom abolendone il ducato. Nel 1784, re Davide di Imereti ripristin\u00f2 per l'ennesima volta il ducato dandolo a suo nipote Anton. L'opposizione locale tent\u00f2 di sfruttare l'aiuto ottomano per prendere il controllo di Racha, ma la vittoria di re Davide a Skhvava (26 gennaio 1786) assicur\u00f2 temporaneamente il suo potere nella regione. Nel 1789, il successivo re imerezio, Solomone II, abol\u00ec definitivamente il ducato subordinando la provincia direttamente all'amministrazione reale."}
{"id": "2576740", "revid": "352448", "url": "https://it.wikipedia.org/wiki?curid=2576740", "title": "Ratcha", "text": ""}
{"id": "2576749", "revid": "33689", "url": "https://it.wikipedia.org/wiki?curid=2576749", "title": "Lump sum taxes", "text": ""}
{"id": "2576752", "revid": "287204", "url": "https://it.wikipedia.org/wiki?curid=2576752", "title": "Mansaku Itami", "text": "\u00c8 il padre del regista e attore J\u016bz\u014d Itami e della moglie del Nobel per la letteratura Kenzabur\u014d \u014ce.\nBiografia.\nDopo aver intrapreso varie attivit\u00e0, si dedica al cinema grazie all'amicizia con Daisuke It\u014d, che gli suggerisce di scrivere sceneggiature per \"jidaigeki\".\nQuando nel 1928 l'attore Chiezo Kataoka fonda la propria compagnia di produzione, la Chie Pro., assume Hiroshi Inagaki come regista e Itami come sceneggiatore. La loro prima collaborazione \u00e8 \"Tenka taiheiki\" (\"La pace nel mondo\"), nel quale \u00e8 gi\u00e0 evidente la scelta di rifiutare la magniloquenza e l'enfasi tipiche del genere, a favore di un realismo quotidiano e di un antieroismo, che arriva fino alla parodia degli ideali propagandati in quegli anni di crescente nazionalismo.\nEsemplare in questo senso \u00e8 la caratterizzazione del protagonista di \"Akanishi Kakita\" (1936), un samurai del tutto atipico, dall'aspetto non piacevole, spesso costretto a letto da un problema di salute.\nVerso la fine degli anni trenta, Itami si ammala di tubercolosi e si ritira dalla regia, limitandosi alla scrittura di sceneggiature, portate sullo schermo da Inagaki. Muore nel 1946 a causa della lunga malattia.\nFilmografia parziale.\nTra virgolette la traduzione letterale del titolo, in assenza di un titolo italiano per film non distribuiti in Italia."}
{"id": "2576758", "revid": "135491", "url": "https://it.wikipedia.org/wiki?curid=2576758", "title": "Itami Mansaku", "text": ""}
{"id": "2576762", "revid": "216538", "url": "https://it.wikipedia.org/wiki?curid=2576762", "title": "Fosbury flop", "text": ""}
{"id": "2576763", "revid": "1471846", "url": "https://it.wikipedia.org/wiki?curid=2576763", "title": "Stile ventrale", "text": "Lo stile ventrale, o \"western roll\", \u00e8 una tecnica di valicamento dell'asticella nelle competizioni di salto in alto, l'ultima utilizzata prima dell'avvento dello stile Fosbury.\nTecnica.\nDopo una rincorsa in linea retta obliqua il saltatore si stacca dal suolo con il ventre rivolto all'ostacolo e con un arto esteso per spingersi verso l'alto, richiamando l'altro con la gamba flessa sulla coscia e superando l'asta attraverso un movimento di rotazione del busto sull'asse longitudinale. A differenza del precedente stile a forbice, nel momento del superamento lo sguardo \u00e8 rivolto verso il basso.\nStoria.\nIl primo ad introdurre il \"western roll\" fu lo statunitense George Horine, che nel 1912 a Palo Alto fu anche il primo uomo al mondo a valicare l'asticella oltre i 2,00\u00a0m. Si racconta che Horine si trovasse costretto ad effettuare un salto, causa pedana allagata, con attacco dal lato opposto alla sua consuetudine trovandosi cos\u00ec a modificare la sua \"sforbiciata\" in un valicamento dell'asticella anomalo, valicamento che prese da lui il nome. \nTra i principali esponenti si ricordano i saltatori sovietici Valerij Brumel', campione olimpico e primatista mondiale, e Volodymyr Ja\u0161\u010denko, uno degli ultimi ad utilizzare lo stile ventrale, che ai campionati europei indoor di conquist\u00f2 la medaglia d'oro fissando il nuovo record mondiale a 2,35\u00a0m, massima misura raggiunta con questa tecnica e ancora nel 2015 primato mondiale indoor a livello under 20. In Italia, Bruno Bruni stabil\u00ec, ancora nel 1979, il primato italiano con la misura di 2,27\u00a0m.\nCon gli anni ottanta lo stile ventrale spar\u00ec del tutto, lasciando il campo allo stile Fosbury."}
{"id": "2576764", "revid": "216538", "url": "https://it.wikipedia.org/wiki?curid=2576764", "title": "Ventrale", "text": ""}
{"id": "2576765", "revid": "123641222", "url": "https://it.wikipedia.org/wiki?curid=2576765", "title": "Vittorina Vivenza", "text": "Biografia.\nNacque in Sicilia perch\u00e9 il padre, valdostano si trovava l\u00ec per lavoro in quel periodo: il genitore fece poi ritorno ad Aosta portando con s\u00e9 lei, che all'epoca aveva solo due anni.\nFu medaglia di bronzo nel lancio del disco ai Giochi mondiali femminili di Praga 1930 con la misura di 35,23 m.\nLa Vivenza era atleta versatile, in grado di primeggiare sia nelle gare di velocit\u00e0 che nel lancio del disco; tent\u00f2 di cimentarsi anche nel salto in alto da fermo, disciplina che all'epoca faceva parte del programma olimpico e che ha avuto tra i suoi massimi esponenti il saltatore statunitense Ray Ewry detto \"la rana\".\nMor\u00ec ad Aosta il 3 aprile 2007 all'et\u00e0 di 94 anni."}
{"id": "2576768", "revid": "55935", "url": "https://it.wikipedia.org/wiki?curid=2576768", "title": "Conrad Elvehjem", "text": ""}
{"id": "2576770", "revid": "287204", "url": "https://it.wikipedia.org/wiki?curid=2576770", "title": "Conrad Arnold Elvehjem", "text": "Biografia.\nConrad Elvehjem nacque a McFarland, una piccola localit\u00e0 del Wisconsin, nei pressi di Madison, da genitori emigrati dalla Norvegia. Si laure\u00f2 in chimica all'Universit\u00e0 del Wisconsin-Madison nel 1923 ottenendo un dottorato in chimica agraria nel 1927. Lo stesso anno si rec\u00f2 all'Universit\u00e0 di Cambridge (in Inghilterra) per un perfezionamento. Nel 1928 ritorn\u00f2 a Madison, all'universit\u00e0 del Wisconsin, dove lavor\u00f2 per tutta la vita: nel 1936 fu professore ordinario, nel 1944 direttore del reparto di Biochimica e nel 1958 rettore dell'universit\u00e0.\nOpera.\nL'attivit\u00e0 scientifica di Elvehjem si svolse soprattutto nel campo della nutrizione interessandosi in particolare di vitamine. La sua fama \u00e8 legata alla terapia della pellagra, una patologia che ancora nei primi decenni del XX secolo costituiva una vera piaga sociale in molte aree rurali, anche dell'Italia. Elvehjem e collaboratori riuscirono a dimostrare che l'acido nicotinico aveva la propriet\u00e0 di guarire una malattia dei cani nota per la sua sintomatologia come \"black tongue\" (Lingua nera villosa) e considerata da molto tempo equivalente alla pellagra umana. Subito dopo la pubblicazione dell'articolo vennero riferiti i primi successi nel trattamento della pellagra umana attraverso la somministrazione dell'amide dell'acido nicotinico (niacina o vitamina PP)"}
{"id": "2576773", "revid": "798140", "url": "https://it.wikipedia.org/wiki?curid=2576773", "title": "Giochi mondiali femminili", "text": "I Giochi mondiali femminili (\"Women's World Games\") erano una manifestazione internazionale femminile organizzata da Alice Milliat in risposta alla perdurante esclusione delle donne ai Giochi olimpici, che ebbe la sua prima edizione con la denominazione \"Giochi olimpici femminili\" a Parigi nel 1922.\nStoria.\nI primi Giochi olimpici dell'era moderna si svolsero nel 1896 ad Atene, in onore al Paese che li aveva creati. Pierre de Coubertin si oppose alla presenza delle donne, in quanto questo avrebbe rotto il legame con le olimpiadi originali. Inoltre il barone, come molte persone della sua epoca, si rifaceva al ruolo classico della donna e temeva che la pratica sportiva influisse sul llivello di fertilit\u00e0 femminile. Il mondo stava lentamente cambiando e nel 1900 durante l'Esposizione di Parigi vennero organizzate delle competizioni femminili di golf e di tennis.\nIn Francia le prime societ\u00e0 di ginnastica femminile apparirono nella seconda met\u00e0 del 1800. Nel 1912 nacque la prima federazione nazionale sportiva dedicata alle donne la F\u00e9d\u00e9ration f\u00e9minine fran\u00e7aise de gymnastique et d'\u00e9ducation physique. Le atlete francesi si raggrupparono in associazioni che ebbero un grande impatto nello sviluppo dello sport francese come Femina Sports e En Avant. \nNel 1917 nacque la F\u00e9d\u00e9ration des soci\u00e9t\u00e9s f\u00e9minines sportives de France, su iniziativa di Raoul Baudet, Marie Surcouf e Alice Milliat, quest'ultima ne diviene la presidente due anni dopo. Uno dei suoi primi atti ufficiali fu quello di richiedere al comitato olimpico, di organizzare la partecipazione femminile per i giochi del 1920, richiesta che venne negata.\nDi conseguenza nel 1921, dal 24 al 31 marzo, Alice Milliat lanci\u00f2 le prime Olimpiadi femminili a Montecarlo, dove atlete provenienti da Francia, Inghilterra, Italia, Norvegia e Svizzera si affrontarono in varie discipline fra cui corsa, staffetta, ostacoli, salto in alto, salto in lungo, lancio del giavellotto e getto del peso. Ci fu anche una partita di pallacanestro dove l'Inghilterra vinse sul Femina Sports per 8 a 7. Questa manifestazione sportiva, organizzata in uno spazio vicino al Casin\u00f2 di Monte Carlo che si chiamava \"Tir aux pigeons\", fu rinnovata anche nel 1922, 1923 e 1924. Questo famoso evento sportivo fu considerato come l'antenato dei pi\u00f9 noti \"Giochi olimpici femminili\", chiamati poi \"Giochi mondiali femminili\", la cui prima edizione si svolse nel 1922 a Parigi presso lo Stade Pershing. La sostituzione del termine \"olimpici\" con \"mondiale\" fu dovuta alle vive proteste dello svedese Johannes Sigfrid Edstr\u00f6m, uno dei principali organizzatori dei Giochi olimpici di Stoccolma del 1912 e membro del Comitato Olimpico Internazionale nel 1920. Durante i Giochi di Stoccolma ci furono le prime gare femminili di nuoto. \nNel 1924, durante i Giochi della VIII Olimpiade, le donne furono ancora escluse dall'atletica leggera ma vennero comunque ammesse circa 135 atlete che gareggiano in alcune discipline, fra cui :\nNel 1924 le gare di atletica leggera si svolsero ancora una volta nel quadro delle olimpiadi femminili che non si tennero pi\u00f9 a Montecarlo, come gli anni precedenti ma a Londra dove parteciparono circa 25.000 spettatori. Quella fu l'ultima manifestazione dei Giochi mondiali femminli, a partire dal 1928 le donne furono ufficialmente ammesse alle gare di atletica leggera e parteciparono ai Giochi di Amsterdam."}
{"id": "2576774", "revid": "216538", "url": "https://it.wikipedia.org/wiki?curid=2576774", "title": "Giochi olimpici femminili", "text": ""}
{"id": "2576775", "revid": "424533", "url": "https://it.wikipedia.org/wiki?curid=2576775", "title": "Eduard Tsykhmeystruk", "text": ""}
{"id": "2576777", "revid": "2034231", "url": "https://it.wikipedia.org/wiki?curid=2576777", "title": "Mr. Moto", "text": "Mr. Moto \u00e8 un personaggio letterario creato dallo scrittore statunitense John P. Marquand. Nacque inizialmente per una rivista bimestrale americana, \"The Saturday Evening Post\", che cercava un eroe asiatico dopo la fine delle storie di Charlie Chan a causa della morte del suo creatore, Earl Derr Biggers. Ebbe successo in romanzi, film e programmi radiofonici; mentre nei romanzi e nei programmi radiofonici il personaggio \u00e8 un agente segreto, nei film \u00e8 un \"detective\".\nIl personaggio nei romanzi.\nIl personaggio di \"Mr. Moto\" apparve in sei romanzi di John P. Marquand pubblicati fra il 1935 e il 1957. Si presenta come I.A. Moto ma in alcuni \u00e8 chiaro che non \u00e8 il suo vero nome. I primi romanzi sono ambientati in Paesi del Pacifico negli anni 30. Il protagonista \u00e8 un occidentale che viene coinvolto nell'azione e lo incontra non rendendosi conto inizialmente che \u00e8 un agente giapponese. Attraverso una serie di avventure il protagonista scopre l'importanza e le capacit\u00e0 di Moto ma non scopre i suoi segreti. Marquand tiene Moto sullo sfondo piuttosto che al centro dell'azione e tende a mantenere un'aria di mistero intorno al giapponese. Nei primi cinque romanzi, ambientati all'epoca del Giappone imperiale, Moto \u00e8 appunto un agente dell'Impero; nell'ultimo, ambientato negli anni 50, \u00e8 un ufficiale dei servizi segreti del governo giapponese filo-occidentale. Moto afferma di avere studiato in due universit\u00e0 straniere, di cui una americana. Fisicamente \u00e8 basso, con capelli neri, elegantemente vestito all'occidentale e sorride spesso mostrando una fila di denti d'oro. Nell'ultimo romanzo, ambientato vent'anni pi\u00f9 tardi, \u00e8 presentato come un uomo di mezza et\u00e0, i cui capelli sono diventati grigi.\nIl personaggio al cinema.\n\"Mr. Moto\" apparve in otto film usciti fra il 1937 e il 1939; fu interpretato dall'attore Peter Lorre e, a differenza dei romanzi, \u00e8 il protagonista. \u00c8 da segnalare che nel 1965 fu girato un'ulteriore e sfortunato film \"the Return of Mr. Moto\" interpretato dal'attore Henry Silva. Lorre \u00e8 stato doppiato in Italia da Gianni Giuliano.\nNelle pellicole il personaggio interpretato da Lorre presenta le seguenti caratteristiche:\nIl personaggio nei programmi radiofonici.\n\"Mr. Moto\" \u00e8 stato il protagonista di 23 episodi trasmessi alla radio nel 1951. In questi episodi il personaggio presenta delle differenze rispetto ai romanzi e ai film che lo vedono protagonista: \u00e8 un americano di origine giapponese ed \u00e8 un agente segreto internazionale; combatte contro gli agenti del comunismo ma si trova occasionalmente coinvolto in episodi criminali come omicidi ed estorsioni."}
{"id": "2576784", "revid": "729019", "url": "https://it.wikipedia.org/wiki?curid=2576784", "title": "AIM-68 Big Q", "text": "L'AIM-68 \"Big Q\" fu un progetto segreto, che non super\u00f2 lo stadio di prototipo, condotto a partire dal 1963 dall'United States Air Force relativo alla costruzione di un missile aria-aria dotato di testata nucleare.\nStoria.\nNel 1963 i progettisti dell'USAF iniziarono a lavorare, presso la Kirtland Air Force Base, ad un progetto segreto relativo ad un missile aria-aria dotato di testata nucleare in sostituzione del precedente AIR-2 Genie. Il nome \"Big Q\" deriva dal fatto che inizialmente venne assegnato al missile l'appellativo di \"Quetzalcoatl\" (un dio azteco), ma siccome questo era difficilmente pronunciabile dal personale, questo lo sostitu\u00ec appunto con \"Big Q\".\nI primi test del ZAIM-68A (il nome affibbiato al missile non ancora allo stadio di prototipo) iniziarono nel 1965 con buoni risultati che condussero all'ordine, a carico della National Tapered Wing Engineering Company e commissionato lo stesso anno, di venti strutture esterne. che avrebbero dovuto costituire il punto di partenza per la successiva e completa costruzione del prototipo vero e proprio.\nSi fissarono voli di prova con l'F-111B nel marzo 1996 che non avvennero a causa dell'insorgere di vari problemi tecnici che portarono alla cancellazione totale del progetto cinque mesi dopo. La guerra del Vietnam aveva spostato le priorit\u00e0 dell'USAF in altri campi, inoltre lo sviluppo del missile stava diventando troppo costoso. Si procedette solo ad un potenziamento del motore nel Genie, senza che dunque lo ZAIM-68A avesse compiuto voli di prova.\nCaratteristiche tecniche.\nI piani dei tecnici USAF prevedevano l'installazione di un motore a razzo sviluppato da quello dell'AGM-12 Bullpup, di un sistema di guida che sfruttava un radar semi-attivo e un sensore ad infrarossi (derivato da quello dell'AIR-2 Genie), una testata nucleare da 0,5 Kt, di alette canard per il controllo e di una spoletta di prossimit\u00e0.\nRispetto al predecessore AIR-2 Genie il Big Q vantava velocit\u00e0, autonomia e peso maggiori, oltre ad un nuovo scopo, e cio\u00e8 l'attacco di un singolo bombardiere anzich\u00e9 di una formazione come dimostra la testata con una relativa piccola capacit\u00e0 di creare danni (nel Genie la potenza era di 1,5 Kt). che permetteva anche all'aereo lanciatore di subire meno le conseguenze dell'eventuale esplosione.\nCollegamenti esterni.\nAir Force Weapons Lab AIM-68 Big Q"}
{"id": "2576787", "revid": "121734312", "url": "https://it.wikipedia.org/wiki?curid=2576787", "title": "Dimetilmercurio", "text": "Il dimetilmercurio \u00e8 un liquido incolore infiammabile, conosciuto come una delle pi\u00f9 potenti neurotossine. \u00c8 descritto come avente un odore lievemente dolce, anche se l'inalazione di vapore sufficiente per notare questo comporterebbe una significativa esposizione alla sostanza chimica.\nSintesi, struttura e reazioni.\nIl dimetilmercurio \u00e8 stato uno dei primi composti organometallici a essere sintetizzati. Viene preparato trattando un amalgama di sodio e mercurio con alogenuri metilici:\nPu\u00f2 essere ottenuto anche attraverso un'alchilazione del cloruro mercurico con il metillitio:\nLa molecola assume una struttura lineare con una lunghezza dei legami Hg-C pari a 2,083 \u00c5.\nLa caratteristica pi\u00f9 evidente del composto \u00e8 la sua non reattivit\u00e0 nei confronti dell'acqua, a differenza dei corrispondenti composti organocadmio e organozinco che si idrolizzano rapidamente. Questo differente comportamento \u00e8 da attribuire alla bassa affinit\u00e0 del mercurio(II) nei confronti dei ligandi con l'ossigeno.\nIl dimetilmercurio reagisce con il cloruro mercurico per dare un composto cloro-metilico (solido cristallino):\nUsi.\nA causa della sua elevata tossicit\u00e0, il dimetilmercurio oggi \u00e8 raramente utilizzato. Come molti altri composti organometallici metilici, \u00e8 un agente metilante che pu\u00f2 donare i suoi gruppi metilici a una molecola organica. Lo sviluppo di nucleofili meno tossici come il dimetilzinco e il trimetilalluminio e la successiva introduzione dei reattivi di Grignard (alogenuri organometallici), ha reso obsoleto l'utilizzo di questo composto.\nIn passato sono state studiate delle reazioni in cui il catione metilmercurio veniva legato a una specifica molecola, formando potenti battericidi. Il bioaccumulo e la tossicit\u00e0 del metilmercurio hanno portato alla sospensione del suo utilizzo in questo ambito ed \u00e8 stato sostituito dal catione etilmercurico che svolge le stesse funzioni senza il pericolo di bioaccumulo in quanto metabolizzato a livello epatico.\nIn tossicologia, \u00e8 stato utilizzato come una tossina di riferimento. \u00c8 stato utilizzato anche per la calibrazione degli spettrometri NMR nella ricerca del mercurio, sebbene siano preferiti dei sali del mercurio meno tossici.\nSicurezza.\nL'elevata pressione di vapore del liquido comporta che qualsiasi versamento si tradurr\u00e0 in livelli pericolosi di esposizione ai vapori per chi si trova nelle vicinanze.\nLa molecola ha una struttura lineare ed \u00e8 in grado di attraversare la barriera emato-encefalica facilmente, probabilmente a causa della formazione di un complesso con la cisteina. Viene eliminato dall'organismo molto lentamente, pertanto ha la tendenza al bioaccumulo. I sintomi di avvelenamento possono comparire anche dopo molti mesi, spesso troppo tardi per un trattamento chelante efficace, quando il mercurio ha gi\u00e0 causato importanti danni neurologici.\nIl dimetilmercurio passa attraverso lattice, PVC, butile e neoprene in pochi secondi ed \u00e8 assorbito attraverso la pelle. Pertanto la maggior parte dei guanti di laboratorio non forniscono una protezione adeguata da esso e l'unica precauzione di sicurezza \u00e8 quello di indossare guanti molto resistenti e laminati. Una maschera protettiva per il viso e il lavoro sotto una cappa d'aspirazione sono raccomandati.\nLa tossicit\u00e0 del dimetilmercurio venne tristemente evidenziata quando una famosa chimica esperta in metalli pesanti, Karen Wetterhahn, mor\u00ec nel 1997 dieci mesi dopo che qualche goccia di questa sostanza cadde accidentalmente sul guanto in lattice che indossava."}
{"id": "2576790", "revid": "1305772", "url": "https://it.wikipedia.org/wiki?curid=2576790", "title": "La Frontera", "text": ""}
{"id": "2576791", "revid": "38120", "url": "https://it.wikipedia.org/wiki?curid=2576791", "title": "La Frontera (Spagna)", "text": ""}
{"id": "2576795", "revid": "120092520", "url": "https://it.wikipedia.org/wiki?curid=2576795", "title": "Ducato di Racha", "text": "Il Ducato di Racha (georgiano: \u10e0\u10d0\u10ed\u10d8\u10e1 \u10e1\u10d0\u10d4\u10e0\u10d8\u10e1\u10d7\u10d0\u10d5\u10dd, \"rach'is saerist'avo\") era un importante feudo situato nella Georgia medievale e moderna, nella provincia occidentale di Racha, lungo la valle dell'alto corso del fiume Rioni ai piedi della catena montuosa del Caucaso Maggiore. Fu governato dagli \"eristavi\" (\"duchi\") dal 1050 ca. fino a che non fu trasferito direttamente alla corona reale nel 1789.\nStoria.\nIl ducato di Racha venne fondato nel 1050 ca., quando un ramo della famiglia dei Liparitidi, successivamente noto come Kakhaberidze, ne venne infeudato dal re Bagrat IV di Georgia. I loro possessi furono inoltre estesi sotto la regina Tamar di Georgia (r. 1184-1213). La famiglia Kakhaberidze venne spossessata del ducato nel 1278 per essersi ribellata contro Davide VI, ma sembra abbia mantenuto il feudo nel XV secolo. In questo periodo pare che il ducato di Racha fosse stato restaurato, sotto la famiglia Charelidze, il cui breve possesso venne ceduto alla Chkheidze, 1488 ca., quando il principe Ivane Chkheidze (r. 1488-1497) fu investito del feudo di Racha da Alessandro II, Re di Imereti.\nCon il tempo, questi nuovi padroni di Racha \u2013 da allora in poi noti come Eristavi d Racha\u00a0\u2013 estesero in modo significativo i loro possessi, confiscando le propriet\u00e0 di altre famiglie nobili comprese quelle appartenenti alla corona. Furono invischiati in guerre feudali incessanti che devastavano la Georgia di quel tempo, frequentemente mutando bandiera con il solo scopo di ottenere autonomia dai re di Imereti. Il potente duca di Rostom (r. 1750-1769) fu capace di mantenere Racha virtualmente indipendente, finendo poi per essere sconfitto e rimosso dalla sua carica dal re Solomone I di Imereti, che trasform\u00f2 Racha in un dominio reale. Il suo successore Davide II ristabil\u00ec il ducato cedendolo al nipote di Rostom e al nipote di sua sorella Anton nel 1784. I clan nobili rivali, specialmente Tsulukidze e Tsereteli, tentarono di contrastare questa investitura, chiedendo aiuto agli ottomani e ai mercenari del Dagestan, ma finirono soltanto per essere sconfitti dall'esercito reale nel 1786. Questa restaurazione si dimostr\u00f2 essere di breve durata e il successivo re imerezio Solomone II infine riusc\u00ec ad annettere il ducato nel 1789."}
{"id": "2576800", "revid": "834", "url": "https://it.wikipedia.org/wiki?curid=2576800", "title": "Islam in Nuova Zelanda", "text": "L'Islam in Nuova Zelanda ebbe origine con l'arrivo dei cercatori d'oro musulmani provenienti dalla Cina negli anni settanta del XIX secolo. Piccoli gruppi di immigrati musulmani provenienti dall'India e dall'Europa orientale si insediarono nel Paese fra l'inizio del XX secolo e gli anni sessanta. L'immigrazione musulmana in larga scala inizi\u00f2 negli anni settanta con l'arrivo degli indiani delle Figi, seguiti negli anni novanta dai rifugiati provenienti da Paesi in guerra. Il primo Centro islamico nel Paese risale al 1959, mentre ci sono diverse moschee e due scuole islamiche. \nStoria.\nDopo l'arrivo dei primi islamici in Nuova Zelanda, che si insediarono nei campi d'oro Dunstan di Otago, all'inizio del XX secolo arrivarono tre importanti famiglie provenienti dal Gujarat, in India. Mezzo secolo pi\u00f9 tardi, nel 1950, fu fondata ad Auckland la prima organizzazione islamica neozelandese, la \"New Zealand Muslim Association\". Nell'anno successivo la nave di profughi SS Goya port\u00f2 in Nuova Zelanda oltre sessanta islamici provenienti dall'Europa orientale: fra loro c'era anche Mazhar Krasniqi, che successivamente sarebbe stato due volte presidente della \"New Zealand Muslim Association\". Gli islamici indiani e quelli europei collaborarono per comprare un edificio e farlo diventare un Centro islamico nel 1959. Nel 1960 arriv\u00f2 il primo imam, Maulana Said Musa Patel, a sua volta proveniente dal Gujarat. Alcuni studenti provenienti dall'Asia meridionale e dal Sud-Est asiatico fondarono altri luoghi di preghiera e centri islamici a partire dagli anni sessanta, nonostante la popolazione islamica in Nuova Zelanda sia rimasta comunque relativamente ristretta per molti anni a seguire.\nNell'aprile del 1979 Mazhar Krasniqi un\u00ec le tre organizzazioni regionali di Canterbury, Wellington e Auckland in un unico soggetto, la \"Federation of Islamic Associations of New Zealand\". Per questo motivo, nel 2002, il governo lo insign\u00ec della \"Queens Service Medal\". \nL'immigrazione su larga scala inizi\u00f2 con l'arrivo degli operai di etnia indiana provenienti dalle Figi negli anni settanta, seguiti da una successiva ondata di immigrati provenienti dallo stesso Paese per effetto del golpe del 1987. All'inizio degli anni novanta furono ammessi in Nuova Zelanda molti immigrati provenienti dalle zone di guerra in Somalia, Bosnia ed Erzegovina, Afghanistan, Kosovo e Iraq."}
{"id": "2576801", "revid": "1566286", "url": "https://it.wikipedia.org/wiki?curid=2576801", "title": "Sam Leavitt", "text": "Vinse l'Oscar alla migliore fotografia nel 1959 per il film \"La parete di fango\"."}
{"id": "2576803", "revid": "131358", "url": "https://it.wikipedia.org/wiki?curid=2576803", "title": "Rioni (fiume)", "text": ""}
{"id": "2576804", "revid": "22475", "url": "https://it.wikipedia.org/wiki?curid=2576804", "title": "Frugate il cielo", "text": "Frugate il cielo (\"Search the Sky\") \u00e8 un romanzo del 1954 degli scrittori statunitensi Frederik Pohl e Cyril M. Kornbluth.\nTrama.\nL'ex mercante Ross \u00e8 alla ricerca (grazie a una astronave in grado di viaggiare pi\u00f9 veloce della luce, gestita da un'antica societ\u00e0 segreta interplanetaria) della soluzione per la decadenza che avvolge tutti i pianeti che sono stati colonizzati dall'uomo. La trova nell'interscambio genetico, nella possibilit\u00e0 di viaggi interstellari, che possono divenire possibili proprio grazie all'astronave guidata da Ross.\nEdizioni.\nIl romanzo \u00e8 stato pubblicato dalla Arnoldo Mondadori Editore nell'aprile 1963 nel numero 305 e ristampato nell'agosto 1973 nel numero 624 di Urania (copertine di Karel Thole). \u00c8 stato poi ristampato nell'aprile/maggio 1986 sul numero 110 dei Classici Urania, con copertina di Vicente Segrelles.\nLa traduzione \u00e8 di Beata Della Frattina."}
{"id": "2576805", "revid": "382796", "url": "https://it.wikipedia.org/wiki?curid=2576805", "title": "Hesketh", "text": ""}
{"id": "2576811", "revid": "767487", "url": "https://it.wikipedia.org/wiki?curid=2576811", "title": "Sagrada Familia (Cile)", "text": "Sagrada Familia \u00e8 un comune del Cile della provincia di Curic\u00f3 nella Regione del Maule. Al censimento del 2002 possedeva una popolazione di 17.519 abitanti."}
{"id": "2576814", "revid": "767487", "url": "https://it.wikipedia.org/wiki?curid=2576814", "title": "Teno (Cile)", "text": "Teno \u00e8 un comune del Cile della provincia di Curic\u00f3 nella Regione del Maule. Al censimento del 2002 possedeva una popolazione di 25.596 abitanti."}
{"id": "2576816", "revid": "628767", "url": "https://it.wikipedia.org/wiki?curid=2576816", "title": "Vichuqu\u00e9n", "text": "Vichuqu\u00e9n \u00e8 un comune del Cile della provincia di Curic\u00f3 nella Regione del Maule. Al censimento del 2002 possedeva una popolazione di 4.916 abitanti."}
{"id": "2576817", "revid": "287204", "url": "https://it.wikipedia.org/wiki?curid=2576817", "title": "Fort Wayne Fury", "text": "I Fort Wayne Fury sono stati una franchigia di pallacanestro della Continental Basketball Association (CBA), con sede a Fort Wayne. Fondati nel 1991, giocavano all'Allen County War Memorial Coliseum."}
{"id": "2576819", "revid": "767487", "url": "https://it.wikipedia.org/wiki?curid=2576819", "title": "San Rafael (Cile)", "text": "San Rafael \u00e8 un comune del Cile della provincia di Talca nella Regione del Maule. Al censimento del 2002 possedeva una popolazione di 7.674 abitanti."}
{"id": "2576822", "revid": "89460313", "url": "https://it.wikipedia.org/wiki?curid=2576822", "title": "Sottogruppo alpino", "text": "Il sottogruppo alpino \u00e8 una suddivisione della catena delle Alpi.\nDefinizione.\nIl concetto di sottogruppo alpino \u00e8 stato particolarmente definito dalla Suddivisione Orografica Internazionale Unificata del Sistema Alpino (SOIUSA) del 2005.\nPer procedere a una miglior classificazione e suddivisione delle Alpi la SOIUA ha superato la storica tripartizione alpina in Alpi Occidentali, Alpi Centrali e Alpi Orientali definita nel 1926 e ha adottato la bipartizione in Alpi Occidentali e Alpi Orientali.\nInoltre ha introdotto il seguente schema di ulteriore suddivisione:\nCodice dei sottogruppi.\nLa SOIUSA classifica i sottogruppi attraverso una particolare codifica. Nello specifico li individua nel gruppo alpino di appartenenza attraverso una lettera progressiva.\nNell'esempio riportato in fianco circa i parametri SOIUSA del Monte Bianco si nota che il sottogruppo \u00e8 il \"Monte Bianco\" ed \u00e8 individuato dalla lettera \"b\"."}
{"id": "2576823", "revid": "628767", "url": "https://it.wikipedia.org/wiki?curid=2576823", "title": "Empedrado (Cile)", "text": "Empedrado \u00e8 un comune del Cile della provincia di Talca nella Regione del Maule. Al censimento del 2002 possedeva una popolazione di 4.225 abitanti."}
{"id": "2576827", "revid": "628767", "url": "https://it.wikipedia.org/wiki?curid=2576827", "title": "Maule (comune del Cile)", "text": "Maule \u00e8 un comune del Cile della provincia di Talca nella Regione del Maule. Al censimento del 2002 possedeva una popolazione di 16.837 abitanti."}
{"id": "2576828", "revid": "198277", "url": "https://it.wikipedia.org/wiki?curid=2576828", "title": "Charlie Whiting", "text": "\u00c8 stato il direttore di gara, delegato alla sicurezza, starter permanente e capo del dipartimento tecnico della FIA nelle gare di Formula 1.\nCarriera.\nWhiting si occupava di sovraintendere alla logistica ad ogni gara, di ispezionare le macchine nel parco chiuso prima della competizione e controllare il semaforo di partenza.\nHa iniziato la sua carriera in Formula 1 nel 1977 lavorando nel team Hesketh, poi nel decennio seguente alla Brabham, diventando capo meccanico e vincendo due mondiali con Nelson Piquet nel e nel .\n\u00c8 stato parte integrante dell\u2019organizzazione del campionato mondiale FIA di F1 da quando \u00e8 entrato a far parte della Federazione nel 1988, fino a diventarne direttore di gara dal 1997 fino alla morte sopraggiunta il 14 marzo 2019, all'et\u00e0 di 66 anni, a causa di un'embolia polmonare mentre si trovava a Melbourne, a tre giorni dal Gran Premio d'Australia, gara inaugurale della stagione ."}
{"id": "2576831", "revid": "106456", "url": "https://it.wikipedia.org/wiki?curid=2576831", "title": "Eugenio Scribe", "text": ""}
{"id": "2576833", "revid": "767487", "url": "https://it.wikipedia.org/wiki?curid=2576833", "title": "The Manhattans", "text": "The Manhattans \u00e8 un quintetto vocale maschile (talvolta in formazione a quattro elementi) statunitense di rhythm and blues e disco music che ha registrato lungo tre decenni diversi singoli piazzatisi ai primi posti delle classifiche di vendita.\n\u00c8 conosciuto particolarmente per le canzoni \"Kiss and Say Goodbye\" (che arriva prima nella Billboard Hot 100 e nei Paesi Bassi per due settimane ed in Nuova Zelanda, terza in Austria, quarta nella Official Singles Chart, settima in Svizzera e Svezia e decima in Germania e figura i singoli che hanno venduto oltre due milioni di copie vincendo il disco di platino) e \"Shining Star\", incise rispettivamente del 1976 e nel 1980, che hanno venduto milioni di copie.\nIl gruppo ha inciso negli anni settanta diverse \"cover\" a ritmo di disco music del brano \"Hurt\" (\"A chi?\" nella versione in lingua italiana di Fausto Leali) originariamente cantato da Timi Yuro.\nStoria.\nFormatisi nel 1962 a Jersey City, nel New Jersey, i Manhattans erano formati da:\nBivins, Lovett e Kelley si erano diplomati alla Lincoln High School e Taylor e Smith alla Snyder High School. Si conobbero sotto le armi dove suonavano nella banda militare e, una volta congedati, decisero di formare un gruppo musicale. Il primo singolo che incisero fu \"For the First Time\", distribuito nel 1964 dalla Carnival Records. Si considera la data del 15 agosto di quell'anno, giorno dell'incisione discografica, come quella di inizio di attivit\u00e0 del gruppo che ha iniziato da allora ad incidere brani di successo, con canzoni spesso scritte dagli stessi membri del complesso.\nNel 1968 i Manhattans hanno ottenuto il primo riconoscimento di rilievo, quello della Nitra destinato al miglior gruppo promessa dell'anno. L'anno seguente sono stati scritturati dalla Deluxe, etichetta discografica della King Records, ed hanno iniziato una tourn\u00e9e nei college. Mentre si trovavano a suonare al Kittrell College, incontrarono Gerald Alston, nato l'8 novembre 1951 e nipote della cantante Shirley Owens delle Shirelles, che suonava nei New Imperials, e gli proposero di unirsi a loro, ma Alston prefer\u00ec declinare l'offerta.\nOfferta che, poi, accett\u00f2 per sostituire George Smith morto per un tumore al cervello nel dicembre 1970."}
{"id": "2576834", "revid": "767487", "url": "https://it.wikipedia.org/wiki?curid=2576834", "title": "Pelarco", "text": "Pelarco \u00e8 un comune del Cile della provincia di Talca nella Regione del Maule. Al censimento del 2002 possedeva una popolazione di 7.266 abitanti."}
{"id": "2576835", "revid": "7", "url": "https://it.wikipedia.org/wiki?curid=2576835", "title": "Manhattans", "text": ""}
{"id": "2576836", "revid": "628767", "url": "https://it.wikipedia.org/wiki?curid=2576836", "title": "Pencahue", "text": "Pencahue \u00e8 un comune del Cile della provincia di Talca nella Regione del Maule. Al censimento del 2002 contava una popolazione di 8.316 abitanti."}
{"id": "2576838", "revid": "228587", "url": "https://it.wikipedia.org/wiki?curid=2576838", "title": "Nuoto ai X Giochi asiatici", "text": "Il nuoto ai Giochi asiatici 1986 ha visto lo svolgimento di 29 gare, 15 maschili e 14 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576841", "revid": "1305772", "url": "https://it.wikipedia.org/wiki?curid=2576841", "title": "Mussa", "text": "Persone.\nCognome italiano Mussa; nome arabo o turco equivalente a Mos\u00e8"}
{"id": "2576842", "revid": "628767", "url": "https://it.wikipedia.org/wiki?curid=2576842", "title": "R\u00edo Claro", "text": "R\u00edo Claro \u00e8 un comune del Cile della provincia di Talca nella Regione del Maule. Al censimento del 2002 possedeva una popolazione di 12.698 abitanti."}
{"id": "2576844", "revid": "767487", "url": "https://it.wikipedia.org/wiki?curid=2576844", "title": "Nunzio Rotondo", "text": "Considerato uno dei maggiori trombettisti jazz italiani, \u00e8 stato soprannominato da Carlo Loffredo il Miles Davis italiano.\nBiografia.\nNato in una famiglia di musicisti, si avvicina al jazz negli anni '30, mentre studia tromba al Conservatorio Santa Cecilia di Roma, ed inizia a suonare in varie orchestre nel dopoguerra, partendo dallo swing ma avvicinandosi presto anche alle forme pi\u00f9 moderne del jazz. Diventa in breve tempo uno dei pi\u00f9 noti trombettisti italiani: suona con Carlo Loffredo e Romano Mussolini, musicista con cui collaborer\u00e0 molto spesso nei decenni seguenti, ed incide alcuni 78 giri.\nLavora per molto tempo a Torino, suonando con il batterista Franco Mondini allo \"Swing Club\" di via Bogino: qui ha modo di conoscere e lavorare con alcuni tra i pi\u00f9 noti musicisti della scena jazz nazionale, tra cui i trombettisti Nini Rosso e Oscar Valdambrini, il saxofonista Gianni Basso, il chitarrista Franco Cerri, il pianista Peter Angela, Dick Mazzanti, Sergio Fanni, Renato Germonio, Sergio Farinelli e molti altri.\nNel 1952 partecipa al Festival jazz di Parigi: per l'occasione compone uno dei suoi brani pi\u00f9 noti, \"Stelle filanti\"; suona poi spesso con gli \"Hot Club\", il gruppo di jazzisti romani di cui fanno parte, oltre al gi\u00e0 citato Loffredo, il saxofonista Franco Raffaelli, Ettore Crisostomi e Rodolfo Bonetto.\nHa anche l'occasione di suonare con Duke Ellington, che al termine dell'esibizione si complimenta con lui per il suo modo di suonare .\nCon la crescita della sua fama la Rai gli propone la conduzione di programmi divulgativi sul jazz, fino ad approdare, nel 1958, ad \"Appuntamento con Nunzio Rotondo\" (programma che gli viene affidato dall'allora direttore della radio, il maestro Giulio Razzi), in cui mette in onda sia brani di musicisti come Miles Davis o Charlie Parker sia sue reinterpretazioni degli standard pi\u00f9 noti, suonando a volte anche dal vivo ed accompagnando la musica con annotazioni critiche che contribuiscono al diffondersi del jazz in Italia (in questo periodo Vincenzo Micocci e Salvatore Biamonte pubblicano il fondamentale \"Il libro del jazz\", oltre a una serie di dischi intitolati \"L'avventura del jazz\" e \"Storia del jazz\", quest'ultima in quattro volumi, con la prima pubblicazione in Italia di alcuni storici brani del catalogo Bluebird della RCA Victor); la sigla del programma \u00e8 la gi\u00e0 citata \"Stelle filanti\", in un nuovo arrangiamento che vede la partecipazione di Wanda Romanelli alla voce.\nSempre nel 1958, al Festival Jazz di Roma, ottiene la coppa come miglior solista di jazz moderno.\nCollabora spesso con Piero Piccioni per la realizzazione di colonne sonore per film; una delle pi\u00f9 note \u00e8 quella di Un tentativo sentimentale, del 1963 (regia di Massimo Franciosa e Pasquale Festa Campanile); inoltre agli inizi degli anni '60 contribuisce a lanciare, suonando spesso con loro, alcuni giovani musicisti come Gato Barbieri, Giorgio Moiso, Dodo Goya o Franco D'Andrea (scoperto proprio da Rotondo). Sue le musiche della serie televisiva Nero Wolfe con Tino Buazzelli del 1969.\nNegli anni '70 tra i musicisti che collaborano nelle sue incisioni vi sono l'arpista Anna Palomba, il batterista Bruno Biriaco, il pianista Joel Vandrogenbroeck (dei Brainticket) ed il contrabbassista Maurizio Majorana.\nNel 1975 compone le musiche per il programma sulla medicina \"Ai confini della vita\", realizzato dal regista Riccardo Tortora e da Marisa Malfatti e andato in onda anche l'anno successivo.\nNel 2000 si esibisce insieme a Lucio Dalla (col quale aveva avuto occasione di suonare gi\u00e0 negli anni sessanta) al clarinetto in uno spettacolo fondato su standard jazz di musicisti come Charlie Parker; per l'occasione i due preparano un arrangiamento swing della celebre canzone del cantautore bolognese \"4 marzo 1943\" .\nLa Twilight Music ha ristampato in due cd pubblicati nel 2005 e nel 2007 molte incisioni di Rotondo risalenti agli anni '60 e '70."}
{"id": "2576846", "revid": "1305772", "url": "https://it.wikipedia.org/wiki?curid=2576846", "title": "Empedrado", "text": "Empedrado \u00e8 un toponimo che pu\u00f2 essere riferito a:"}
{"id": "2576848", "revid": "80598", "url": "https://it.wikipedia.org/wiki?curid=2576848", "title": "Peter Angela", "text": ""}
{"id": "2576849", "revid": "71433", "url": "https://it.wikipedia.org/wiki?curid=2576849", "title": "Los abrazos rotos", "text": ""}
{"id": "2576850", "revid": "287204", "url": "https://it.wikipedia.org/wiki?curid=2576850", "title": "Usuda", "text": " era una cittadina del distretto di Minamisaku,\nnella prefettura di Nagano, in Giappone. Il 1\u00ba aprile 2005, la municipalit\u00e0 di Usuda \u00e8 stata abolita ed inglobata amministrativamente nella citt\u00e0 di Saku. Nel 2003 Usuda aveva una popolazione di 15.731 persone e una densit\u00e0 di 189,05 persone per km\u00b2. La sua superficie era di 83,21\u00a0km\u00b2."}
{"id": "2576854", "revid": "287204", "url": "https://it.wikipedia.org/wiki?curid=2576854", "title": "Michigan Mayhem", "text": "I Michigan Mayhem sono stati una franchigia di pallacanestro della Continental Basketball Association (CBA), con sede a Muskegon, nel Michigan, attivi tra il 2004 e il 2006."}
{"id": "2576855", "revid": "287204", "url": "https://it.wikipedia.org/wiki?curid=2576855", "title": "Grand Rapids Hoops", "text": "I Grand Rapids Hoops sono stati una societ\u00e0 di pallacanestro statunitense di Grand Rapids, nel Michigan.\nFondati nel 1989, hanno militato nella CBA fino allo scioglimento, avvenuto nel 2003, con una parentesi nella IBL nel 2001.\nDal 1994 al 1996 sono stati noti come Grand Rapids Mackers."}
{"id": "2576856", "revid": "337866", "url": "https://it.wikipedia.org/wiki?curid=2576856", "title": "Grand Rapids Mackers", "text": ""}
{"id": "2576857", "revid": "1983214", "url": "https://it.wikipedia.org/wiki?curid=2576857", "title": "Karl Struss", "text": "Biografia.\nVinse l'Oscar alla migliore fotografia per il film \"Aurora\"."}
{"id": "2576860", "revid": "287204", "url": "https://it.wikipedia.org/wiki?curid=2576860", "title": "S\u00e6gl\u00f3pur", "text": "S\u00e6gl\u00f3pur (in islandese \"perso nel mare\") \u00e8 una canzone dei Sigur R\u00f3s dell'album del 2005 Takk..., pubblicata come singolo nel 2006. Questa canzone \u00e8 prevalentemente in islandese, anche se una consistente porzione di essa \u00e8 in vonlenska.\nVideo.\nIl video di questa canzone raffigura un ragazzino che lotta contro una piovra, il quale, verso la fine del video, viene salvato da un sommozzatore, ma la sorte del bambino non \u00e8 chiara, ed \u00e8 lasciata alla discrezione dello spettatore.\nUso di questa canzone.\nUna parte di \"S\u00e6gl\u00f3pur\" \u00e8 stata usata dagli sviluppatori della Ubisoft Montreal per la presentazione del trailer del loro nuovo Prince of Persia all'E3 2008, avvenuta a Los Angeles il 15 luglio 2008. La canzone \u00e8 stata usata nuovamente dalla compagnia, comparendo anche negli spot televisivi per il videogioco.\nUna parte della canzone \u00e8 stata inoltre usata in una campagna di sensibilizzazione per i giovani con problemi alimentari, in onda sulla televisione svedese ad opera di \"Anorexi Bulimi-Kontakt\".\nInoltre, parti di questa canzone sono state usate anche dalla serie televisiva di recensioni automobilistiche Top Gear, in numerose occasioni.\n\u00c8 stata di recente utilizzata questa canzone come colonna sonora del trailer del nuovo film della 20 century fox, Vita di Pi.\nNel 2015 la canzone \u00e8 stata utilizzata come colonna sonora nell'episodio conclusivo della prima stagione della serie tv Neflix \"Sense8\", dal titolo \"I Can't Leave Her\".\nStoria della pubblicazione.\nS\u00e6gl\u00f3pur \u00e8 stato pubblicato tre volte in differenti formati:\nTracce.\nJapan Tour EP\nCD/DVD single"}
{"id": "2576863", "revid": "287204", "url": "https://it.wikipedia.org/wiki?curid=2576863", "title": "Saeglopur", "text": ""}
{"id": "2576865", "revid": "1245083", "url": "https://it.wikipedia.org/wiki?curid=2576865", "title": "Classe River (fregata Australia)", "text": ""}
{"id": "2576871", "revid": "1543377", "url": "https://it.wikipedia.org/wiki?curid=2576871", "title": "Cladonia corymbescens", "text": "Cladonia corymbescens Nyl. ex Leight (1866), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"corymbescens\", che significa \"che ha le sembianze di un corimbo o grappolo\", ad indicare la forma ramificata dei podezi.\nCaratteristiche fisiche.\nLe squamule basali sono persistenti o evanescenti, lunghe da 2 a 3 millimetri e di diametro da 1 a 2 millimetri, di forma lobata. Da esse si dipartono i podezi, di norma alti da 15 a 20 millimetri, raramente fino a 35 e di spessore variabile da 0,5 a 1 millimetro; pur avendo struttura basale semplice, si aprono nella parte terminale in forma corimbica o subcorimbica, da cui il nome, fino a ramificarsi agli apici.\nLa parte terminale degli apoteci \u00e8 convessa, del diametro di 0,2-0,5 millimetri, di colore marrone da pallido a pi\u00f9 scuro.\nAll'esame cromatografico sono state rilevate tracce consistenti di acido fumarprotocetrarico e di atranorina; tracce pi\u00f9 blande anche di acido protocetrarico\nIl fotobionte \u00e8 principalmente un'alga verde delle Trentepohlia.\nHabitat.\nCresce su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Ascyphiferae, cui si riferiscono anche C. signata, C. rangiformis e C. turgida, pur presentando alcuni caratteri diversi fra loro; a tutto il 2008 non sono state identificate forme, sottospecie e variet\u00e0."}
{"id": "2576882", "revid": "38120", "url": "https://it.wikipedia.org/wiki?curid=2576882", "title": "Benny e Joon", "text": ""}
{"id": "2576883", "revid": "1543377", "url": "https://it.wikipedia.org/wiki?curid=2576883", "title": "OpenSUSE Build Service", "text": "openSUSE Build Service (OBS) \u00e8 la piattaforma di sviluppo utilizzata dal progetto openSUSE. Resa interamente disponibile sotto licenza GNU General Public License \u00e8 giunta nel giugno 2010 alla versione 2.0 ed \u00e8 attualmente in continuo sviluppo secondo una \"roadmap\" indicativa. Come riconoscimento della sua utilit\u00e0 per la comunit\u00e0 Linux, la Linux Foundation ha annunciato che openSUSE Build Service sar\u00e0 aggiunto al Linux Developer Network (LDN).\nCaratteristiche.\nOffre numerosi vantaggi per gli sviluppatori in quanto consente di creare e distribuire pacchetti software per openSUSE, ma anche per altre distribuzioni Linux come Debian, Red Hat Linux e derivate, Mandriva Linux e Ubuntu in quanto supporta sia il formato RPM che deb. Inoltre permette di creare pacchetti per differenti architetture hardware senza bisogno di \"compiler farms\". La risoluzione delle dipendenze tra i pacchetti \u00e8 gestita automaticamente dalla piattaforma che aggiorna un pacchetto nel caso in cui quelli da cui dipende siano stati precedentemente modificati. Rende pi\u00f9 semplice la collaborazione in gruppo degli sviluppatori grazie all'organizzazione in progetti dell'infrastruttura stessa. Per gli sviluppatori l'accesso alla piattaforma pu\u00f2 avvenire tramite diverse interfacce, le pi\u00f9 complete sono quella web build.opensuse.org e quella a riga di comando osc.\nL'utente invece pu\u00f2 trovare pacchetti software per la propria distribuzione, ma anche aggiornamenti per distribuzioni pi\u00f9 datate. Inoltre il dialogo tra utenti e sviluppatori \u00e8 facilitato dalla possibilit\u00e0 di contattare lo sviluppatore e votare i pacchetti sulla base della loro qualit\u00e0.\nTutti i pacchetti creati sono liberamente accessibili tramite l'interfaccia web di ricerca software.opensuse.org/search e i gestori di pacchetti usati dalle distribuzioni supportate, ma sono anche disponibili, divisi per progetto e per distribuzione, tramite una semplice interfaccia navigabile ."}
{"id": "2576884", "revid": "729019", "url": "https://it.wikipedia.org/wiki?curid=2576884", "title": "Herpes zoster oticus", "text": "L'herpes zoster oticus \u00e8 un'entita clinico-patologica caratterizza da un'infiammazione a carico della conca auricolare sostenuta dal \"virus della varicella-zoster\". In alcuni casi \u00e8 possibile in coinvolgimento delle strutture vestibolo-cocleari con sindromi vertiginose ed ipoacusia.\nEziologia e patogenesi.\nIl \"virus della varicella-zoster\" (VZV) \u00e8 un \"Herpesvirus\" responsabile della varicella e dell'herpes zoster. Nei bambini, in seguito all'esposizione dell'epitelio respiratorio di laringe, trachea o bronchi al VZV, si ha replicazione del virus nei linfonodi che drenano le strutture dell'albero respiratorio. A seguito di questa localizzazione si ha la \u2018\u2018prima viremia\u2019': in questa fase il virus viene trasportato dal torrente ematica in tutti i distretti corporei, compreso il tessuto sottocutaneo e la cute. La risposta immunitaria si articola in 2 fasi:\nL'infezione, salvo complicazioni, si risolve entro 2-3 settimane. Tuttavia il virus \u00e8 in grado di entrare in \u2018'latenza'\u2019 nei neuroni che innervano la cute. Questo significa, ad esempio, che il gruppo neuronale che \u00e8 responsabile dell'innervazione cute del dorso pu\u00f2 essere infettato da VZV dopo una comune varicella; in questi neuroni VZV entra in latenza (assenza di infezione clinicamente manifesta). In seguito ad una riduzione della sorveglianza immunitaria (malattie influenzali, immunosoppressione farmacologica, stress, anziani defedati) VZV pu\u00f2 riattivarsi e percorrere in senso contrario i nervi per manifestarsi nuovamente nella porzione cutanea corrispondente; la manifestazione clinica corrispondente \u00e8 chiamata \u2018\u2018herpes zoster\u2019' o \"fuoco di Sant'Antonio\". Se la latenza del virus avviene a carico del nervo faciale, lo zoster pu\u00f2 manifestarsi a livello della cute del padiglione auricolare, provocando l'herpes zoster oticus.\nProfilo clinico.\nIl quadro infiammatorio si caratterizza da otalgia pi\u00f9 o meno intensa, stato astenico ed iperpiressia. In rari casi, molto gravi, pu\u00f2 manifestarsi la sindrome di Ramsay Hunt tipo II (paralisi del nervo faciale), sordit\u00e0 improvvisa per coinvolgimento del nervo cocleare e crisi di vertigine oggettiva per coinvolgimento del nervo vestibolare. A livello della cute del padiglione auricolare sono presenti le tipiche vescicole o pustole che si trasformano in croste in seguito a rottura. Reperto tipico \u00e8 la linfoadenopatia pre e retroauricolare.\nProfilo diagnostico.\nL'esame obiettivo risulta essere sufficiente a porre diagnosi se svolto in un adeguato contesto anamnestico. L'audiometria si rende necessaria se si sospetta il deficit uditivo.\nTerapia.\nLa terapia si basa sull'assunzione per via orale di farmaci antivirali come l'aciclovir. Si pu\u00f2 associare una terapia analgesica a base di FANS. L'impiego di antibiotici va limitato ai casi in cui sia manifesta la sovrainfezione batterica.\nPrognosi.\nLa sintomatologia dolorosa tende a persistere a lungo, anche dopo risoluzione del quadro infettivo-infiammatorio. In rari casi si pu\u00f2 assistere a paralisi del nervo faciale e deficit uditivo solitamente irreversibile. Viceversa, la sintomatologia vertiginosa, intensa nei primi 2 giorni, tende a scomparire in circa 2 settimane."}
{"id": "2576887", "revid": "106872", "url": "https://it.wikipedia.org/wiki?curid=2576887", "title": "Battaglia di Jassini", "text": ""}
{"id": "2576892", "revid": "1793900", "url": "https://it.wikipedia.org/wiki?curid=2576892", "title": "Al Seef Tower", "text": "L'Al Seef Tower \u00e8 un grattacielo residenziale situato a Dubai Marina, uno dei distretti della citt\u00e0 di Dubai. Il grattacielo \u00e8 alto 215 metri e ha 44 piani adibiti ad uso residenziale. La costruzione della torre Al Seef \u00e8 stata completata nell'aprile del 2005."}
{"id": "2576896", "revid": "111361239", "url": "https://it.wikipedia.org/wiki?curid=2576896", "title": "Cladonia crinita", "text": "Cladonia crinita (Delise ex Pers.) Ahti (1995), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"crinitus\", che significa \"dalla lunga chioma, crinito, chiomato\", ad indicare la forma allungata delle terminazioni degli apoteci.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cladonia, gruppo C.verticillata, insieme a C. fissidens e C. clathrata; a tutto il 2008 non sono state identificate forme, sottospecie e variet\u00e0."}
{"id": "2576899", "revid": "117784595", "url": "https://it.wikipedia.org/wiki?curid=2576899", "title": "Teodoro Brana", "text": "Biografia.\nEgli era figlio di Alessio Brana e di Anna Comnena Vatatzina.\nDivenne dal 1193 amante e poi marito (estate 1204 ) dell'imperatrice Agnese di Francia, detta anche Anna (1171 \u2013 1240), vedova di due imperatori (Alessio II Comneno, 1169 \u2013 1183 e Andronico I Comneno, 1118 \u2013 1185) e sorella di Filippo II, re di Francia\nTeodoro ed Agnese furono per i cavalieri latini della Quarta crociata di inestimabile aiuto dopo che essi avevano occupato nel 1204 la citt\u00e0 di Costantinopoli ed istituito l'Impero latino. Teodoro fu uno dei primi nobili bizantini (tra i pochi) che sostennero i latini e funse da ambasciatore di Enrico di Fiandra (primo imperatore latino di Costantinopoli) allorch\u00e9 i greci di Adrianopoli e Demotica vollero rompere la loro alleanza con Kalojan di Bulgaria e porsi sotto la protezione delle milizie latine.\nTeodoro divenne signore di Arpos, che i latini chiamavano \"Napoli\", di Adrianopoli e di Demotica (Tracia), per nomina del podest\u00e0 veneziano Marino Zeno (luglio 1206)."}
{"id": "2576905", "revid": "110157", "url": "https://it.wikipedia.org/wiki?curid=2576905", "title": "Give Us a Wink", "text": "Give Us a Wink \u00e8 il quarto album dei Sweet, pubblicato nel 1976 per l'etichetta discografica RCA Records."}
{"id": "2576906", "revid": "1343317", "url": "https://it.wikipedia.org/wiki?curid=2576906", "title": "Muscadelle", "text": "Il Muscadelle \u00e8 un vitigno a bacca bianca francese.\nUtilizzo.\nIl \"muscadelle\" accoglie la muffa nobile \"Botrytis cinerea\", fungo microscopico che permette una concentrazione naturale degli zuccheri dell'uva. I vini prodotti da questo vitigno hanno profumi che possono ricordare il moscato, da cui il nome, pur non essendone imparentato.\nOrigine e ripartizione geografica.\nIl vitigno potrebbe essere originario della Dordogna dove oggi \u00e8 ancora diffuso. In Francia lo troviamo nella Gironda e nella Dordogna dove, insieme ai vitigni \"sauvignon blanc\" e \"s\u00e9millon\" \u00e8 utilizzato per produrre vini bianchi e passiti ad alta gradazione alcolica come il \"Sauternes\", \"Monbazillac\" o il \"Loupiac\". Lo troviamo per\u00f2 anche in Linguadoca-Rossiglione. Al di fuori della Francia \u00e8 particolarmente diffuso in Australia."}
{"id": "2576912", "revid": "110157", "url": "https://it.wikipedia.org/wiki?curid=2576912", "title": "Funny How Sweet Co-Co Can Be", "text": "Funny How Sweet Co-Co Can Be \u00e8 il primo album dei Sweet, pubblicato nel 1971 per l'etichetta discografica RCA Records."}
{"id": "2576916", "revid": "713168", "url": "https://it.wikipedia.org/wiki?curid=2576916", "title": "Ministro della Real Casa", "text": "Il ministro della Real Casa \u00e8, negli stati monarchici, il gentiluomo incaricato di seguire gli \"affari privati\" del monarca. In alcuni stati e in determinati periodi ha svolto anche un ruolo politico, come in Italia con Urbano Rattazzi, che influenz\u00f2 le scelte di Umberto I e, in seguito, col duca d'Acquarone, che ebbe un ruolo di contatto tra Vittorio Emanuele III e gli esponenti degli ambienti che favorirono la caduta del governo Mussolini.\nIn Italia.\nNel Regno d'Italia il \"Ministro della Real Casa\" era preposto al \"Ministero della Real Casa\", un ufficio complesso, strutturato in direzioni e sezioni come i ministeri dell'amministrazione statale, competente ad amministrare i beni della corona e della lista civile. Non faceva parte del governo ma la sua nomina fu fatta rientrare, dal regio decreto 14 novembre 1901, n. 466, tra le attribuzioni del Consiglio dei ministri. Il Ministero della Real Casa, unitamente alla \"Casa militare\" (diretta dal \"Primo aiutante di campo del Re\"), alla \"Casa civile\" (diretta dal \"Prefetto di palazzo\") e ad altri uffici minori, costituiva la \"Real Casa\".\nL'incarico di ministro della Real Casa venne ricoperto da:\nL'ultimo ministro della Real Casa, Falcone Lucifero, fu una figura chiave durante e dopo il referendum del 1946.\nDopo la nascita della Repubblica quelle che erano le funzioni del ministro della Real Casa vengono svolte dal Segretario Generale alla Presidenza della Repubblica."}
{"id": "2576917", "revid": "1149807", "url": "https://it.wikipedia.org/wiki?curid=2576917", "title": "Nuoto ai IX Giochi asiatici", "text": "Il nuoto ai Giochi asiatici 1982 ha visto lo svolgimento di 29 gare, 15 maschili e 14 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576925", "revid": "119832023", "url": "https://it.wikipedia.org/wiki?curid=2576925", "title": "Sauternes (vino)", "text": "La denominazione Sauternes (AOC) (\"appellation d'origine contr\u00f4l\u00e9e\" ossia denominazione di origine controllata in italiano) \u00e8 una delle denominazioni di vino bianco dolce pi\u00f9 celebri di Francia e del mondo. Essa comprende i vini muffati nei pressi di Sauternes con i vitigni muscadelle, s\u00e9millon e sauvignon blanc.\nPresentazione.\nI vini Sauternes sono dolci e vengono ottenuti grazie all'azione di un fungo microscopico, la Botrytis cinerea che popola il vigneto generalmente in settembre e in particolari condizioni climatiche origina la muffa nobile.\nClassificazione.\nI vini Sauternes sono classificati secondo la Classificazione ufficiale dei vini di Bordeaux del 1855:"}
{"id": "2576927", "revid": "709565", "url": "https://it.wikipedia.org/wiki?curid=2576927", "title": "Here Comes Santa Claus (Right Down Santa Claus Lane)", "text": "Here Comes Santa Claus (Right Down Santa Claus Lane) o semplicemente Here Comes Santa Claus \u00e8 una celebre e moderna canzone natalizia statunitense, scritta da Gene Autry (1907 \u2013 1998) e da Oakley Haldeman nel 1946 e incisa dallo stesso Gene Autry nel 1947 su etichetta Columbia Records come \u201cLato B\u201d del 45 giri al cui \u201cLato A\u201d figurava il brano \"An Old Fashioned Tree\".\nSi tratta del primo disco natalizio inciso da Gene Autry, interprete poi di altre celebri canzoni natalizie quali \" Frosty the Snowman \" (1950) e \" Rudolph the Red-Nosed Reindeer \" (1957).\nLo stesso Gene Autry ha poi interpretato \"Here Comes Santa Claus\" nel film \"The Cowboy and the Indians\" del 1949 e inciso il brano anche nel 1953 e nel 1957.\nCome altre canzoni natalizie, il brano in seguito \u00e8 diventato quasi un \u201cclassico\u201d della stagione natalizia ed \u00e8 stato interpretato anche da altri cantanti. Tra questi figurano Bing Crosby, le Andrews Sisters, Elvis Presley, i Platters, ecc.\nLa canzone fa parte della lista, stilata dall'ASCAP, dei 25 brani natalizi maggiormente cantati durante il periodo natalizio.\nStoria.\nComposizione.\nLa composizione del brano \u00e8 stata ispirata dalla partecipazione di Gene Autry (definito \u201ccowboy cantante\"Cowboy singer\u201d) in sella al suo cavallo Champion alla sfilata natalizia \"Hollywood Santa Claus Lane Parade \" lungo Hollywood Boulevard a Los Angeles nel novembre del 1946, parata durante la quale il cantante-attore ud\u00ec un bambino o un gruppo di bambini gridare la frase \u201cHere comes Santa Claus!\u201d, ovvero \u201cArriva Babbo Natale!\u201d\nAutry, che aveva gi\u00e0 in cantiere un 45 giri natalizio che prevedeva come \u201cLato A\u201d il brano \" An Old Fashioned Tree \", ebbe cos\u00ec l'idea di realizzare un nuovo brano, idea che sottopose a un suo collaboratore, il compositore Oakley Haldeman, e al produttore Art Satherley: il pezzo, una volta realizzato, venne poi provato dal cantante e chitarrista Johnny Bond.\nPrima incisione e pubblicazione.\nIl brano venne registrato a Hollywood il 28 agosto 1947: Autry fu accompagnato, tra gli altri, da Johnny Bond e dai Cass County Boys.\nGene Autry esegu\u00ec quindi per la prima volta il brano in pubblico il 30 novembre dello stesso anno nel programma radiofonico \"Gene Autry Melody Ranch Radio Show\".\nIl 45 giri, con \"Here Santa Claus (Right Down Santa Claus Lane) \" come \u201cLato B\u201d e \" An Old Fashioned Tree \" al \u201cLato A\u201d, usc\u00ec quindi su etichetta Columbia Records in occasione del Natale di quell'anno, vendendo oltre due milioni di copie e ottenendo il disco d'oro.\nTesto.\nIl testo si compone di 4 strofe e parla \u2013 come suggerisce il titolo \u2013 dell'arrivo di Babbo Natale/Santa Claus, che porta con s\u00e9 il suo carico di giocattoli, accompagnato dalle sue renne (ne vengono citate due, Vixen e Blitzen).\nPertanto, i bambini vengono invitati dapprima ad appendere le loro calze, recitando una preghierina e\u00a0\u2013 il giorno dopo\u00a0\u2013 a saltar gi\u00f9 dal letto per vedere ci\u00f2 che Babbo Natale ha portato loro.\nIl brano si conclude con l'augurio \u201cpace in terra\u201d."}
{"id": "2576928", "revid": "228587", "url": "https://it.wikipedia.org/wiki?curid=2576928", "title": "Chelsea Tower", "text": "La Chelsea Tower \u00e8 un grattacielo situato lungo la Sheikh Zayed Road a Dubai. \nL'edificio, la cui costruzione \u00e8 incominciata nel 2002 e terminata nel 2005, raggiunge l'altezza di 250 metri e conta 49 piani."}
{"id": "2576929", "revid": "1543377", "url": "https://it.wikipedia.org/wiki?curid=2576929", "title": "Massimo Constantini", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1982, disputato a Fredericton, in Canada: in quell'occasione l'Italia si piazz\u00f2 al decimo posto posto. Con la nazionale junior partecipa a due campionati mondiali junior\nIn totale Massimo vanta 18 presenze in azzurro.\nCAMPIONATI\nNazionale junior: 18 partite"}
{"id": "2576930", "revid": "1305772", "url": "https://it.wikipedia.org/wiki?curid=2576930", "title": "Here Comes Santa Claus", "text": "Here Comes Santa Claus pu\u00f2 riferirsi a:"}
{"id": "2576931", "revid": "1543377", "url": "https://it.wikipedia.org/wiki?curid=2576931", "title": "Cladonia crispatula", "text": "Cladonia crispatula (Nyl.) Ahti (1977), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"crispatulus\", diminutivo di \"crispatus\", che significa \"poco increspato, arricciato, poco ondulato\", per la forma leggermente dentata dei podezi.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nFra le sostanze isolate in questa specie di lichene figurano diversi galattomannani e galattomannoglucani, tipi di polisaccaridi\nHabitat.\nReperita su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Perviae e forma un clade con altre due specie neotropicali C. hians e C. polystomata; a tutto il 2008 non sono state identificate forme, sottospecie e variet\u00e0."}
{"id": "2576935", "revid": "287204", "url": "https://it.wikipedia.org/wiki?curid=2576935", "title": "Florida Beach Dogs", "text": "I Florida Beach Dogs sono stati una franchigia di pallacanestro di West Palm Beach, in Florida, attivi tra il 1984 e il 1997.\nTra gli anni '80 e '90 sono stati una delle migliori franchigie della Continental Basketball Association, conquistando tre titoli di lega e disputando i play-off per 13 volte su 14 edizioni.\nStoria.\nNati nel 1984 a Tampa, Florida come \"Tampa Bay Thrillers\", nel 1986, dopo due titoli CBA conquistati in due stagioni, si trasferirono a Rapid City, diventando i \"Rapid City Thrillers\". Nel Dakota meridionale rimasero per 9 anni, conquistando il terzo titolo CBA e raggiungendo i play-off in 8 stagioni su 9.\nNel 1995 tornarono in Florida a West Palm Beach, assumendo la denominazione di \"Florida Beach Dogs\" con la quale disputarono altre due stagioni in CBA."}
{"id": "2576937", "revid": "300067", "url": "https://it.wikipedia.org/wiki?curid=2576937", "title": "Tampa Bay Thrillers", "text": ""}
{"id": "2576939", "revid": "300067", "url": "https://it.wikipedia.org/wiki?curid=2576939", "title": "Florida Beachdogs", "text": ""}
{"id": "2576949", "revid": "287204", "url": "https://it.wikipedia.org/wiki?curid=2576949", "title": "Genoraptor", "text": ""}
{"id": "2576951", "revid": "767487", "url": "https://it.wikipedia.org/wiki?curid=2576951", "title": "Giovani assassini nati", "text": "Giovani assassini nati (\"Tangled\") \u00e8 un film del 2001 diretto da Jay Lowi e interpretato da Rachael Leigh Cook e Jonathan Rhys-Meyers. Il film \u00e8 stato distribuito direttamente in home video, sia in Italia che negli Stati Uniti.\nTrama.\nQuando David fa amicizia con una compagna di universit\u00e0, la brillante e vivace Jenny, non ci mette molto a innamorarsi. Alan, per\u00f2, vecchio amico di David, inaffidabile e dalla vita trasgressiva e sregolata, attira l'attenzione di Jenny, e i due iniziano presto una travagliata relazione. La situazione precipita inesorabilmente."}
{"id": "2576959", "revid": "287204", "url": "https://it.wikipedia.org/wiki?curid=2576959", "title": "Charlotte Bobcats 2006-2007", "text": "La stagione 2006-07 dei Charlotte Bobcats fu la 17\u00aa nella NBA per la franchigia.\nI Charlotte Bobcats arrivarono quarti nella \"Southeast Division\" della \"Eastern Conference\" con un record di 33-49, non qualificandosi per i play-off."}
{"id": "2576961", "revid": "228587", "url": "https://it.wikipedia.org/wiki?curid=2576961", "title": "Nuoto agli VIII Giochi asiatici", "text": "Il nuoto ai Giochi asiatici 1978 ha visto lo svolgimento di 29 gare, 15 maschili e 14 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576963", "revid": "51323", "url": "https://it.wikipedia.org/wiki?curid=2576963", "title": "Josep Borrell Fontelles", "text": ""}
{"id": "2576966", "revid": "358169", "url": "https://it.wikipedia.org/wiki?curid=2576966", "title": "Nuoto ai VII Giochi asiatici", "text": "Il nuoto ai Giochi asiatici 1974 ha visto lo svolgimento di 25 gare, 15 maschili e 10 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576968", "revid": "298229", "url": "https://it.wikipedia.org/wiki?curid=2576968", "title": "Nuoto ai IV Giochi asiatici", "text": "Il nuoto ai Giochi asiatici 1962 ha visto lo svolgimento di 21 gare, 12 maschili e 9 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576972", "revid": "51323", "url": "https://it.wikipedia.org/wiki?curid=2576972", "title": "Sprottau", "text": ""}
{"id": "2576973", "revid": "36426", "url": "https://it.wikipedia.org/wiki?curid=2576973", "title": "Chiesa di San Gemiliano (Samassi)", "text": "La chiesa di San Geminiano o San Gemiliano (\"cresia de Santu Millanu\" in lingua sarda) \u00e8 un piccolo luogo di culto cattolico in stile romanico, situato nella parte alta del comune di Samassi, dedicato al patrono del paese.\nStoria e descrizione.\nLe prime notizie sulla chiesa risalgono al 1118, quando \u00e8 menzionata, col titolo di \"sancti Mamiliani de Simassi\", tra i possedimenti del monastero di San Mamiliano nell'isola di Montecristo. L'edificio venne eretto in un'area cimiteriale di epoca bizantina, sopra una tomba a camera. Non esistono testimonianze circa il periodo di ricostruzione dell'attuale chiesa romanica, riconducibile al XIII secolo.\nLa chiesa, costruita in trachite di Serrenti, presenta la facciata e i prospetti laterali scanditi dalle quattro paraste angolari e da lesene, con una decorazione di archetti pensili su peducci scolpiti lungo i terminali. Anche l'abside semicircolare, rivolta a sud-est, \u00e8 decorata da archetti pensili, ma presenta paramento murario liscio. In facciata, coronata da un campanile a vela a due luci, si trova il portale principale, architravato, che presenta stipiti con capitelli scolpiti e l'arco di scarico impostato su due protomi antropomorfe. A sinistra del portale, affiancato allo stipite, \u00e8 applicato un frammento di iconostasi, risalente al X secolo, in marmo bianco scolpito, con rosette e una croce su grappolo d'uva in rilievo. Un altro portale, simile al principale e ugualmente ornato da un frammento marmoreo di epoca bizantina, si apre sul lato nord. L'interno, che prende luce delle monofore laterali e absidali, presenta navata unica con tetto in legno. La chiesa ospita il mausoleo di Emanuele Castelv\u00ec, dello scultore Scipione Aprile. L'opera, risalente al 1586, \u00e8 in marmo bianco e trachite; di gusto rinascimentale, presenta un sarcofago, sormontato dalla statua del defunto inginocchiato, retto da due leoni, il tutto incorniciato da un arco a tutto sesto retto da pilastri."}
{"id": "2576974", "revid": "298229", "url": "https://it.wikipedia.org/wiki?curid=2576974", "title": "Nuoto ai III Giochi asiatici", "text": "Il nuoto ai Giochi asiatici 1958 ha visto lo svolgimento di 21 gare, 12 maschili e 9 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576975", "revid": "599013", "url": "https://it.wikipedia.org/wiki?curid=2576975", "title": "Walter Rauff", "text": "Biografia.\nFu funzionario del Ministero della Marina Tedesca fino al 1937. L'anno successivo venne arruolato nelle file delle SD (\"Sicherheitsdienst\", servizio di sicurezza), il servizio segreto delle SS capitanato da Reinhard Heydrich, per poi passare a capo della sezione delle questioni tecniche (\"Gruppe II D\") della RSHA (\"Reichssicherheitshauptamt\", Ufficio Generale per la sicurezza del Reich), un dipartimento creato da Heinrich Himmler nel 1939, che raggruppava la Gestapo, l'SD e la Kripo, ossia la polizia criminale.\nNel 1941 e nel 1942, Rauff fu coinvolto nello sviluppo di furgoni camere a gas mobili, usate per uccidere con il gas di scarico, saturando l'interno del compartimento posteriore, mentre il veicolo viaggiava verso un luogo di sepoltura. Questi camion potevano trasportare 25 e 60 persone alla volta, che morivano per avvelenamento da monossido di carbonio o soffocamento. Erano ebrei, disabili, comunisti e altri. Rauff affid\u00f2 ad August Becker, un chimico delle SS, il compito di gestire i furgoni a gas che operavano nell'Unione Sovietica e in altre zone occupate dai nazisti. Si pensa che Rauff sia stato responsabile di quasi 100.000 morti durante la seconda guerra mondiale, un genocidio perpetrato dai nazisti con l'uso di queste camere a gas mobili.\nRauff fu poi coinvolto nella persecuzione degli ebrei nella Francia controllata da Vichy nel 1942-1943 e poi partecip\u00f2 allo sterminio degli ebrei dell\u2019Africa settentrionale che era sotto il controllo dell\u2019Asse.\nRaggiunse il grado di SS-Obersturmbannf\u00fchrer. Nel 1943 fu inviato a Milano a reggere il comando interregionale di Lombardia, Piemonte e Liguria dove ebbe il compito di organizzare le operazioni della polizia segreta in Italia.\nCon Alois Hudal, Rettore del Pontificio Collegio di Santa Maria dell'Anima a Roma organizz\u00f2 la rete clandestina che permise a parecchi gerarchi ed ufficiali nazisti di mettersi in salvo alla fine della guerra, transitando per l'Italia, salpando da Genova alla volta del Sudamerica e da Bari per il Medio Oriente. Tra gli anni '70 e '80 del sec. XX, fu uno dei criminali nazisti pi\u00f9 ricercati.\nRiesce a raggiungere la Siria dove, pare, per tre anni \u00e8 giudice militare. Nel 1958, via Ecuador e coi suoi documenti d'identit\u00e0, si stabilisce in Cile, protetto dai vari presidenti succedutisi, nel 1958 da Carlos Ib\u00e1\u00f1ez del Campo del partito agrario laburista, dal 1958 al 1964 da Jorge Alessandri Rodr\u00edguez del partito liberale, dal 1964 al 1970 da Eduardo Frei Montalvo del partito Democristiano, dal 1970 al 1973 da Salvador Allende Gossens del partito socialista e dal 1973 fino alla morte nel 1984 dal regime di Augusto Pinochet Ugarte. Prima Israele e Germania Ovest ne chiederanno l'estradizione, poi Parlamento Europeo e Gran Bretagna l'espulsione, ma senza riuscirci.\nNel 1984 morir\u00e0 a Santiago del Cile, stroncato da un cancro ai polmoni."}
{"id": "2576976", "revid": "287204", "url": "https://it.wikipedia.org/wiki?curid=2576976", "title": "Charlotte Bobcats 2005-2006", "text": "La stagione 2005-06 dei Charlotte Bobcats fu la 16\u00aa nella NBA per la franchigia.\nI Charlotte Bobcats arrivarono quarti nella \"Southeast Division\" della \"Eastern Conference\" con un record di 26-56, non qualificandosi per i play-off."}
{"id": "2576978", "revid": "1305772", "url": "https://it.wikipedia.org/wiki?curid=2576978", "title": "Nuoto ai II Giochi asiatici", "text": "Il nuoto ai Giochi asiatici 1954 ha visto lo svolgimento di 13 gare, 7 maschili e 6 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2576980", "revid": "1305772", "url": "https://it.wikipedia.org/wiki?curid=2576980", "title": "Nuoto ai I Giochi asiatici", "text": "Il nuoto ai I Giochi asiatici vide lo svolgimento di 8 gare, tutte maschili."}
{"id": "2576981", "revid": "287204", "url": "https://it.wikipedia.org/wiki?curid=2576981", "title": "Charlotte Bobcats 2004-2005", "text": "La stagione 2004-05 dei Charlotte Bobcats fu la 15\u00aa nella NBA per la franchigia.\nI Charlotte Bobcats arrivarono quarti nella \"Southeast Division\" della \"Eastern Conference\" con un record di 18-64, non qualificandosi per i play-off."}
{"id": "2576983", "revid": "1494169", "url": "https://it.wikipedia.org/wiki?curid=2576983", "title": "Rattazzi", "text": ""}
{"id": "2576984", "revid": "1543377", "url": "https://it.wikipedia.org/wiki?curid=2576984", "title": "Cum On Feel the Noize", "text": "Cum On Feel the Noize \u00e8 una canzone del gruppo rock inglese Slade, pubblicata come singolo il 23 febbraio 1973.\nScritta da Jim Lea e Noddy Holder e prodotta da Chas Chandler, fu il quarto singolo degli Slade a raggiungere la posizione di vertice delle classifiche musicali del Regno Unito e il primo a entrarvi direttamente in prima posizione. Segu\u00ec il singolo \"Gudbuy t'Jane\", giunto al secondo posto nel Regno Unito (sopravanzato da \"My ding-a-ling\" di Chuck Berry e in seguito da \"Long haired lover from Liverpool\" di Little Jimmy Osmond, 9 anni).\nQuando \"Cum On Feel the Noize\" entr\u00f2 nelle classifiche del Regno Unito direttamente al primo posto il fatto non succedeva dal 1969, quando i Beatles pubblicarono \"Get Back\". Trascorse quattro settimane in vetta nel marzo 1973. negli Stati Uniti la posizione pi\u00f9 alta fu il 98\u00ba posto nella Billboard Hot 100.\nSpesso il titolo del brano \u00e8 scritto \"Come On Feel the Noise\", per ragioni di semplicit\u00e0 o censura (la parola \"cum\", infatti, nel gergo comune, indica volgarmente il seme umano).\nCover dei Quiet Riot.\nLa prima band a rivisitare il brano furono nel 1983 i Quiet Riot, gruppo heavy metal di Los Angeles. La loro versione, contenuta nell'album \"Metal Health\", contribu\u00ec al successo della band e del movimento musicale della Los Angeles degli anni ottanta, oltre a far riguadagnare popolarit\u00e0 alla versione originale degli Slade, certificata disco d'oro dalla RIAA.\nLa versione dei Quiet Riot \u00e8 presente anche nel noto videogioco \"\" della Rockstar North, ambientato nel 1986, e nel videogioco \"NHL 2K8\" della 2K Sports. Fu usata anche nel finto trailer \"The Fatties: Fart 2\", allegato al film \"Tropic Thunder\". Fa parte anche della colonna sonora del videogioco musicale \"Rock Revolution\" della Konami.\nNel 2002 la reinterpretazione di \"Cum On Feel the Noize\" dei Quiet Riot fu inserita all'80\u00ba posto della classifica 100 Greatest One-Hit Wonders della VH1, sebbene non si tratti di una vera e propria one-hit wonder, dato che i Quiet Riot figurano nella top 40 con altri brani. Nel 2009 si \u00e8 piazzata al 41\u00ba posto nella classifica delle migliori canzoni hard rock di tutti i tempi, a cura della VH1."}
{"id": "2576986", "revid": "149727", "url": "https://it.wikipedia.org/wiki?curid=2576986", "title": "Autotreno ATR 120", "text": ""}
{"id": "2576987", "revid": "709565", "url": "https://it.wikipedia.org/wiki?curid=2576987", "title": "Paolo Constantini", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1984, disputato a Cornwall, in Canada: in quell'occasione l'Italia si piazz\u00f2 al decimo posto posto. Con la nazionale junior partecipa a due mondiali junior.\nIn totale Paolo vanta 18 presenze in azzurro. Il miglior risultato dell'atleta \u00e8 il nono posto ottenuto ai mondiali junior del 1985 disputati a Perth, in Scozia.\nCAMPIONATI\nNazionale junior: 18 partite\nCampionati italiani.\nStefano ha preso parte ai campionati italiani di curling con il Curling Club New Wave ed \u00e8 stato una volta campione d'Italia:"}
{"id": "2576988", "revid": "149727", "url": "https://it.wikipedia.org/wiki?curid=2576988", "title": "ATR 120", "text": ""}
{"id": "2576990", "revid": "1305772", "url": "https://it.wikipedia.org/wiki?curid=2576990", "title": "Cos\u00ec fan tutte (serie televisiva)", "text": "Cos\u00ec fan tutte \u00e8 stata una sketch comedy italiana andata in onda su Italia 1 dal 7 settembre 2009 al 18 gennaio 2012. Il programma \u00e8 stato improntato sul format della sitcom francese \"Vous les femmes\" (realizzata nel 2007 per quattro stagioni e diffusa e/o riadattata in diversi paesi europei) e l'obiettivo doveva essere prendere in giro i vizi e i difetti delle donne della societ\u00e0 contemporanea.\n\u00c8 stata composta da piccoli sketch di circa uno o due minuti l'uno, in cui le protagoniste interpretano ogni volta un personaggio diverso, dalla dottoressa alla single disperata. Protagoniste della serie sono le attrici Alessia Marcuzzi e Debora Villa per la regia di Gianluca Fumagalli. In alcuni sketch della serie fra i protagonisti ci sono donne note della tv italiana: Claudia Gerini, Irene Pivetti, Elisabetta Canalis, Natasha Stefanenko, Katia Ricciarelli, Rossella Brescia, Lucilla Agosti, Cristina Parodi, Maria Grazia Cucinotta, Jessica Polsky, Alena \u0160eredov\u00e1, Martina Colombari, Eleonora Pedron, Roberta Capua, Morena Salvino, Giorgia Palmas, Valeria Marini, Paola Barale, Fiona May, Raffaella Fico, Emanuela Folliero e Bel\u00e9n Rodr\u00edguez.\nMa anche uomini noti della tv italiana: Luca e Paolo (Luca Bizzarri e Paolo Kessisoglu), Ricky Memphis ed Emanuele Filiberto.\nMessa in onda.\nInizialmente la serie era stata programmata per andare in onda alle 20:00 su Italia 1, tuttavia le frequenti allusioni sessuali (comunque meno esplicite rispetto a quelle presenti nella versione originale francese, da cui molti sketch erano ripresi) della serie hanno spinto il Moige, ed alcuni parlamentari, fra cui Alessandra Mussolini, a chiedere uno slittamento in seconda serata di \"Cos\u00ec fan tutte\". A seguito delle proteste dal 12 settembre 2009 \u00e8 stato spostato alla mezzanotte del venerd\u00ec.\nIn particolare la scena che ha ricevuto maggiori critiche \u00e8 stata quella in cui la Marcuzzi, al ristorante con la Villa, non riesce a mangiare un w\u00fcrstel bollente e, nel tentativo di addentarlo senza scottarsi, mima involontariamente una fellatio (questa scena \u00e8 presente quasi identica in un episodio dalla prima stagione dell'edizione francese). La conduttrice si \u00e8 difesa pi\u00f9 volte, spiegando che secondo lei i bambini non potevano capire l'allusione sessuale, evidente agli occhi degli adulti.\nI buoni ascolti della prima stagione hanno consentito la realizzazione di una seconda stagione, la quale \u00e8 andata in onda dal 30 ottobre 2011 al 18 gennaio 2012 in seconda serata su Italia 1, ottenendo, per la fascia oraria di riferimento, ottimi risultati d'ascolto."}
{"id": "2576992", "revid": "1573940", "url": "https://it.wikipedia.org/wiki?curid=2576992", "title": "Klaus H\u00e4nsch", "text": ""}
{"id": "2576993", "revid": "287204", "url": "https://it.wikipedia.org/wiki?curid=2576993", "title": "Klaus Hansch", "text": ""}
{"id": "2576995", "revid": "1305772", "url": "https://it.wikipedia.org/wiki?curid=2576995", "title": "British National League", "text": "Con il nome di British National League si possono intendere due diverse leghe britanniche di hockey su ghiaccio, entrambe scomparse:"}
{"id": "2576998", "revid": "729019", "url": "https://it.wikipedia.org/wiki?curid=2576998", "title": "British National League (1996-2005)", "text": "La British National League fu una lega professionistica di hockey su ghiaccio del Regno Unito. Nonostante non ci fosse un sistema ufficiale di promozioni e retrocessioni era considerata essere un gradino sotto la Ice Hockey Superleague (poi sostituita dalla Elite Ice Hockey League) ed uno sopra la English National Hockey League e alla Scottish National League.\nLa lega fu fondata nel 1996 per rimpiazzare la prima divisione della British Hockey League e per la sua prima stagione fu divisa in \"Northern Premier League\" e \"South Premier League\". Dal 2000 al 2003 fu sponsorizzata dalla Findus. Alla fine della stagione 2004-05 cess\u00f2 l'attivit\u00e0."}
{"id": "2577001", "revid": "729019", "url": "https://it.wikipedia.org/wiki?curid=2577001", "title": "Monumental (metropolitana di Barcellona)", "text": "Monumental \u00e8 una stazione della L2 della metropolitana di Barcellona.\nLa stazione \u00e8 situata sotto il Carrer Marina, nel distretto dell'Eixample di Barcellona, fu inaugurata nel 1995 con l'apertura del primo tratto della L2 della metropolitana."}
{"id": "2577002", "revid": "1718925", "url": "https://it.wikipedia.org/wiki?curid=2577002", "title": "Luco", "text": ""}
{"id": "2577004", "revid": "33751", "url": "https://it.wikipedia.org/wiki?curid=2577004", "title": "Cum on Feel the Noize", "text": ""}
{"id": "2577011", "revid": "125286914", "url": "https://it.wikipedia.org/wiki?curid=2577011", "title": "Strade provinciali della citt\u00e0 metropolitana di Milano", "text": "Al 21 settembre 2015 la citt\u00e0 metropolitana di Milano gestisce 718\u00a0km di strade provinciali.\nElenco.\nQuesto \u00e8 un elenco delle strade provinciali presenti sul territorio della citt\u00e0 metropolitana di Milano:"}
{"id": "2577016", "revid": "767487", "url": "https://it.wikipedia.org/wiki?curid=2577016", "title": "You Know Me (2 Pistols)", "text": "You Know Me \u00e8 il secondo singolo del rapper statunitense 2 Pistols estratto dall'album di debutto \"Death Before Dishonor\". \u00c8 stato prodotto dal team J.U.S.T.I.C.E. League e vi ha partecipato il cantante R&amp;B Ray J.\nInformazioni.\nJeremy Lemont Saunders e William Raymond Norwood, Jr. sono gli stessi autori del testo della canzone, che ha riscosso molto meno successo del singolo precedente \"\"She Got It\" (anch'esso prodotto dal team di beatmaker J.U.S.T.I.C.E. League), non essendo riuscita a classificarsi nemmeno tra le prime 80 posizioni della \"Billboard Hot 100\", quando invece \"She Got It\" aveva raggiunto la posizione n.24 all'interno di tale classifica.\nVideoclip.\nIl videoclip della canzone ha fatto il suo ingresso nella classifica \"106 &amp; Park\" dell'emittente televisiva via cavo \"BET\"\" il 17 giugno 2008 ed \u00e8 stato diretto da Rage.\n2 Pistols e Ray J eseguono il brano principalmente davanti a una lussuosa automobile di colore blu scuro con i fari accessi, mentre nell'aria \u00e8 in corso un continuo gioco di luci e ombre. In altre scene, eseguono il brano mentre viaggiano a bordo della stessa macchina e nella scena finale, 2 Pistols fa salire nella macchina con lui una ragazza che va a prendere a casa sua. Il team di produttori J.U.S.T.I.C.E. League fa un'apparizione nel video."}
{"id": "2577018", "revid": "300067", "url": "https://it.wikipedia.org/wiki?curid=2577018", "title": "Kevin Burleson", "text": ""}
{"id": "2577020", "revid": "212348", "url": "https://it.wikipedia.org/wiki?curid=2577020", "title": "Esplosione cambriana", "text": "Con il termine esplosione cambriana si definisce l'evento paleontologico consistente nella comparsa improvvisa, ovvero in un tempo molto ristretto su scala geologica, della maggioranza dei maggiori \"phyla\" di animali complessi, avvenuta circa 530 milioni di anni fa, nel Cambriano, accompagnata dalla differenziazione di altri gruppi. I resti fossili di questo periodo sembrano segnare una differenza tra gli organismi semplici precedenti, unicellulari che vivevano isolatamente oppure occasionalmente organizzati in piccole colonie, e gli organismi pluricellulari successivi; il tasso di evoluzione, misurato attraverso il numero di estinzioni e di nascite di nuove specie, aument\u00f2 di un ordine di grandezza e la diversit\u00e0 tra le forme di vita inizi\u00f2 a essere simile all'attuale.\nSono state proposte diverse cause per l'esplosione cambriana: alcune di esse sono riferite all'ambiente, come l'aumento dell'ossigeno nell'atmosfera o la fine della glaciazione, altre alla possibilit\u00e0 che piccole modifiche nella crescita degli embrioni possano aver causato grandi differenze nella forma finale, altre ancora si soffermano sulle interazioni tra diverse specie, ad esempio modifiche nella catena alimentare o la necessit\u00e0 di sfuggire ai predatori la cui evoluzione \"tiene il passo\" di quella delle prede. \nD'altronde la comunit\u00e0 scientifica non \u00e8 unanimemente d'accordo sul concetto di esplosione cambriana, citando la pi\u00f9 recente scoperta dei fossili di Ediacara, i quali, anteriori al Cambriano, gi\u00e0 mostrano diversificazioni della fauna fossile."}
{"id": "2577022", "revid": "287204", "url": "https://it.wikipedia.org/wiki?curid=2577022", "title": "Khevi", "text": "Khevi (georgiano: \u10ee\u10d4\u10d5\u10d8) \u00e8 una piccola area storico-geografica situata nella Georgia nord-occidentale, inclusa nell'attuale distretto di Kazbegi, nella regione (mkhare) di Mtskheta-Mtianeti, sul versante settentrionale della catena montuosa del Caucaso Maggiore. Essa comprende le tre gole dei fiumi Truso, Tergi (Terek) e Snostsq'ali.\nIl paesaggio di Khevi \u00e8 dominato da prati alpini cosparsi di rododendri, con passi montani e cascate, dove domina il Monte Kazbek (localmente noto come Mkinvartsveri, vale a dire \u201ccoperto di ghiaccio\u201d), un vulcano inattivo alto 5047 metri. La regione \u00e8 una famosa met\u00e0 turistica e fa parte della piano per la Riserva della biosfera di Khevi-Aragvi. Tra gli importanti siti culturali di Khevi vi sono la Chiesa della Trinit\u00e0 di Gergeti (XIV secolo), la chiesa di Garbani (IX-X secolo), la basilica di Sioni (IX secolo) e il castello, il complesso del Monastero di Betlemi (IX-X secolo), e la fortezza di Sno.\nStoria.\nIl nome di questa provincia significa letteralmente \"gola\", e proviene dall'antico distretto alto-medioevale di Tzanaria, noto negli annali georgiani come Tzanaretis Khevi, vale a dire Gola di Tzanar. La popolazione di Khevi \u00e8 costituita da georgiani etnici chiamati mokhevi (\"mokheves\"). La storia, le tradizioni e lo stile di vita dei mokhevi sono molto simili a quelli di altri montanari della Georgia orientale. Fin dai tempi antichi, Khevi \u00e8 stata di grande importanza strategica e militare principalmente per la sua immediata vicinanza al Passo di Darial, che collega il Caucaso del Nord con la Transcaucasia. \nLiberi dalle tipiche relazioni feudali, gli abitanti vivevano in una comunit\u00e0 patriarcale governata da un \"khevisberi\" (ovvero \u201cgola maggiore\u201d) che fungeva da giudice, prete e capo militare. Le comunit\u00e0 montane kheviane venivano considerate come vassalli diretti della corona georgiana eccettuato il periodo che va dalla fine del XVII secolo al 1743, quando la regione venne a trovarsi sotto il controllo del ducato semi-autonomo di Aragvi.\nI mokhevi opposero una tenace resistenza ai tentativi dei signori aragviani, ampiamente riflessa nel folclore locale come pure nella letteratura georgiana classica. L'instaurarsi del governo russo nella Georgia (1801) venne visto con ostilit\u00e0 dai montanari che nel 1804 misero in atto una rivolta, subito repressa dalle milizie zariste. Tuttavia, le popolazioni di Khevi mantennero le loro tradizioni medievali e un'unica forma di societ\u00e0 fino a che il duro governo sovietico non mut\u00f2 il loro stile di vita attraverso continue repressioni, costringendo cos\u00ec molte famiglie ad allontanarsi dai bassopiani."}
{"id": "2577024", "revid": "183483", "url": "https://it.wikipedia.org/wiki?curid=2577024", "title": "Omicron2 Eridani", "text": ""}
{"id": "2577029", "revid": "599013", "url": "https://it.wikipedia.org/wiki?curid=2577029", "title": "Valerio Constantini", "text": "Carriera agonistica.\nNazionale.\nIl suo esordio con la nazionale italiana di curling \u00e8 stato il campionato europeo del 1980, disputato a Copenaghen, in Danimarca: in quell'occasione l'Italia si piazz\u00f2 al settimo posto.\nNel 2003 entra nella formazione della nazionale senior con cui ha partecipato a due campionati mondiali senior.\nIn totale Valerio vanta 26 presenze in azzurro. Il miglior risultato dell'atleta \u00e8 il settimo posto ottenuto ai campionati europei del 1980 disputati a Copenaghen, in Danimarca.\nCAMPIONATI\nNazionale assoluta: 11 partite\nNazionale senior: 15 partite\nCampionati italiani.\nValerio ha preso parte ai campionati italiani di curling inizialmente con il Curling Club Anpezo poi con il Curling Club Tofane. Constantini \u00e8 stato tre volte campione d'Italia:\nIncarichi sociali e sportivi.\nNel 2012 \u00e8 stato allenatore della nazionale senior maschile, seguendo la squadra ad un campionato mondiale senior.\nCAMPIONATI DA ALLENATORE\nNazionale senior:"}
{"id": "2577033", "revid": "30445", "url": "https://it.wikipedia.org/wiki?curid=2577033", "title": "Primipilus", "text": ""}
{"id": "2577036", "revid": "37401", "url": "https://it.wikipedia.org/wiki?curid=2577036", "title": "Lingua ignota", "text": "La lingua ignota (lat.) \u00e8 un sistema alfabetico ideato nel XII secolo dalla badessa Ildegarda di Bingen del monastero di Rupertsberg, che lo utilizzava per fini mistici. Questo particolare linguaggio utilizza un alfabeto di 23 lettere, definite \"litterae ignotae\" (lettere ignote, in italiano). Ildegarda descrisse parzialmente la lingua in un'opera intitolata \"Lingua ignota per simplicem hominem Hildegarden prolata\" della quale, tuttavia, sono sopravvissuti solo due manoscritti, entrambi risalenti al 1200: il Codice di Wiesbaden e un codice di Berlino. Il testo \u00e8 un glossario contenente 1011 vocaboli appartenenti alla \"Lingua ignota\", con traslitterazione per la maggior parte in latino, e in tedesco medioevale; le parole sembrano essere \"a priori\" conii, per lo pi\u00f9 nomi con qualche aggettivo. Sotto l'aspetto grammaticale, sembra essere una parziale rilessificazione della lingua latina: la \"Lingua ignota\" \u00e8 stata ideata, infatti, adattando un nuovo vocabolario alla grammatica latina preesistente.\nOrigine.\nNon \u00e8 del tutto certo per quale scopo Ildegarda abbia ideato la \"Lingua ignota\", bench\u00e9 ne sia stata ipotizzata una originaria valenza musicale, n\u00e9 si sa se altri abbiano avuto familiarit\u00e0 con essa. Nel XIX secolo alcuni credevano che Ildegarda avesse ideato il suo linguaggio per proporre una lingua universale che unisse tutti gli uomini (per questo motivo santa Ildegarda \u00e8 riconosciuta oggi come la patrona degli esperantisti). Tuttavia, \u00e8 generalmente accettato che la \"Lingua ignota\" \u00e8 stata concepita come un linguaggio segreto, simile alla \"musica inaudita\" di Ildegarda, della quale ella avrebbe avuto conoscenza per ispirazione divina. Questa lingua, ideata nel XII secolo, pu\u00f2 essere considerata come una delle pi\u00f9 antiche lingue artificiali conosciute.\nIn una lettera, il suo amico e prevosto Wolmarus, temendo che Ildegarda potesse morire entro breve tempo, le chiedeva: \"ubi tunc vox inauditae melodiae? et vox inauditae linguae?\" (\"Dov'\u00e8 ora la voce dell'inaudita melodia? E la voce dell'inaudita lingua?\" ). Ci\u00f2 suggerisce l'ipotesi che l'esistenza del linguaggio di Ildegarda fosse noto, ma che, al di fuori della santa, nessuno lo conoscesse e che, pertanto, non se ne sarebbe potuta perpetuare la conoscenza.\nTesto campione.\nL'unico testo oggi esistente della lingua ignota \u00e8 il seguente passo breve:\n\"O orzchis Ecclesia, armis divinis praecincta, et hyacinto ornata, tu es caldemia stigmatum loifolum et urbs scienciarum.\"\n\"O, O tu es crizanta etiam in alto sono, et es chorzta Gemma.\"\nQueste due frasi sono scritte per lo pi\u00f9 in latino, con cinque parole chiave in \"Lingua ignota\", (\"orzchis, caldemia, loifolum, crizanta, chorzta\"), ma solo una di queste \u00e8 stata inequivocabilmente trovata nel glossario (\"loifol\" \"la gente\"): \u00e8 quindi chiaro che il vocabolario fosse pi\u00f9 ricco del glossario di 1011 vocaboli (Higley ha trovato delle corrispondenze verosimili con altri due vocaboli ):\n\"O \"orzchis\" Ecclesia, cinta con le armi divine, e ornata di giacinto, tu sei la \"caldemia\" delle ferite della \"loifol\", e la citt\u00e0 delle scienze. O, O, tu sei il \"crizanta\", e tu sei il \"chorzta\" gioiello.\n\"Loifol\" \" gente \" apparentemente \u00e8 inflesso in latino, sarebbe \"loifol-um\" in congruenza con \"stigmatum\", il genitivo plurale di \"stigma\". \nNewman (1987) ipotizza la traduzione: \"O \"sconfinata\" Chiesa, / cinta dalle braccia divine / e ornata di giacinto, / tu sei il \"balsamo\" delle ferite delle \"nazioni\" / e la citt\u00e0 delle scienze. / O, O, tu sei \"consacrata\"/ tra un suono nobile, / e tu sei un \"gioiello\" risplendente. \"\nIl glossario.\nIl glossario \u00e8 stilato in ordine gerarchico, fornendo anzitutto i vocaboli per Dio e per gli angeli, seguiti da quelli per gli esseri umani e per i rapporti familiari, seguiti dai termini per le parti del corpo, le malattie, i gradi religiosi e civili, gli artigiani, i giorni, i mesi, l'abbigliamento, gli utensili di casa, le piante, e alcuni uccelli e insetti. I termini per i mammiferi sono carenti (a eccezione del pipistrello, \"Ualueria\", elencato tra gli uccelli, e il Grifone, \"Argumzio\", un animale mitologico mezzo mammifero, elencato anche tra gli uccelli).\nLe prime 30 voci sono (da Roth 1880):\nLa composizione nominale pu\u00f2 essere osservata in \"peueriz\" \"padre\": \"hilz-peueriz\" \"patrigno \",\"maiz\" \" madre \":\"nilz-maiz\" \" matrigna \"! - o piuttosto hilz-maiz? e \"scirizin\" \"figlio\":\"hilz-scifriz\" \"figliastro\", cos\u00ec come \"phazur\": \"K\u00fclz-phazur \". Derivati da \"peueriz\" \"father\", \"peuearrez\" \"patriarch\" utilizzati come suffissi."}
{"id": "2577038", "revid": "729019", "url": "https://it.wikipedia.org/wiki?curid=2577038", "title": "Battaglia di Glenmalure", "text": "La battaglia di Glenmalure (Irlandese: \"Cath Ghleann Mol\u00fara\") ha avuto luogo in Irlanda nel 1580 durante le rivolte dei Desmond. Alcune truppe d'irlandesi cattolici composte da clan Gaelici provenienti dai monti Wicklow e guidati da Fiach MacHugh O'Byrne e James Eustace, visconte Baltinglas dell'English Pale, sconfissero un'armata inglese guidata da Arthur Grey presso il feudo montano di O'Byrne di Glenmalure.\nPreparativi.\nGrey sbarc\u00f2 in Irlanda con alcuni rinforzi provenienti dall'Inghilterra con il compito di sedare la rivolta. Il suo piano era quello di fronteggiare la minaccia alla roccaforte inglese di Dublino e all'English Pale attaccando attraverso la zona montuosa verso il sud della citt\u00e0. Nonostante i consigli dei comandanti pi\u00f9 anziani, Grey scelse di condurre l'armata (forte di circa 3.000 uomini), attraverso Kildare ed i monti Wicklow, con l'intenzione di raggiungere pi\u00f9 velocemente Balinacor nella valle di Glenmalure.\nBattaglia.\nMentre le truppe inglesi cercavano di risalire i pendii piuttosto ripidi della vallata, caddero in un'imboscata organizzata dai ribelli irlandesi, che si erano nascosti nella foresta circostante. Gli inglesi subirono l'attacco a distanza degli irlandesi per molto tempo prima che il senso della disciplina venisse meno e rompessero le righe, dandosi alla fuga e riscendendo verso la valle. A questo punto, molti di loro erano feriti quando gli irlandesi abbandonarono il loro nascondiglio e attaccarono in mischia gli inglesi con spade, lance ed asce. Centinaia di combattenti inglesi, alcuni dei quali avevano gettato le armi presi dal panico, furono massacrati dagli irlandesi che li inseguivano mentre erano in rotta. Il resto delle truppe inglesi dovette combattere con azioni di retroguardia per diverse miglia, prima di trovare rifugio presso la citt\u00e0 di Rathdrum.\nConseguenze.\nCirca 800 soldati inglesi furono uccisi, compreso Peter Carew, cugino del suo omonimo colono che fece richiesta, e vinse, un lungo margine di territorio dell'irlanda meridionale. Il resto delle forze inglesi si ritir\u00f2 nella pianura di Wicklow e da l\u00ec a Dublino. Comunque, l'anno seguente, quando gli venne offerto, la maggior parte dei ribelli irlandesi, incluso O'Byrne, si arrese, tranne Baltinglass, che ripar\u00f2 in Francia.\nCuriosit\u00e0.\nLa battaglia \u00e8 rievocata nella canzone folk \"Follow me up to Carlow\"."}
{"id": "2577040", "revid": "599013", "url": "https://it.wikipedia.org/wiki?curid=2577040", "title": "Carlo Constantini", "text": "Carriera agonistica.\nNazionale.\nIl suo esordio con la nazionale italiana di curling \u00e8 stato il campionato europeo del 1975, disputato a Meg\u00e8ve, in Francia: in quell'occasione l'Italia si piazz\u00f2 all'ottavo posto.\nIn totale Carlo vanta sette presenze in azzurro.\nCAMPIONATI\nNazionale assoluta: 7 partite\nCampionati italiani.\nCarlo ha preso parte ai campionati italiani di curling inizialmente con il Curling Club Cortina poi con il Curling Club Anpezo."}
{"id": "2577042", "revid": "131358", "url": "https://it.wikipedia.org/wiki?curid=2577042", "title": "Daniel Parejo Mu\u00f1oz", "text": ""}
{"id": "2577048", "revid": "1543377", "url": "https://it.wikipedia.org/wiki?curid=2577048", "title": "Paolo Da Ros", "text": "Ha fatto parte della nazionale italiana di curling, con cui ha partecipato ad un campionato mondiale di curling nel 1973 a Regina (Canada). In quell'occasione l'Italia si \u00e8 classificata al nono posto.\nDa Ros \u00e8 diventato pi\u00f9 volte campione d'Italia e nel 1966 \u00e8 stato tra i fondatori del Curling Club 66 Cortina."}
{"id": "2577050", "revid": "767487", "url": "https://it.wikipedia.org/wiki?curid=2577050", "title": "It Happened Here", "text": "It Happened Here \u00e8 un film del 1965 diretto da Kevin Brownlow e Andrew Mollo.\nLa pellicola narra una storia fantapolitica ucronica, in cui, con uno stile semi-documentaristico, viene mostrato quello che sarebbe potuto accadere se la Germania nazista avesse occupato l'Inghilterra durante la seconda guerra mondiale.\nIl film fu presentato nella Settimana internazionale della critica del 18\u00ba Festival di Cannes.\nTrama.\nNel 1944 l'infermiera di campagna Pauline, amante dell'ordine e dell'autorit\u00e0, afferma di non voler entrare in politica, assumendo una posizione che sottintende gi\u00e0 una forma di collaborazionismo.\nGiunta a Londra, diventa membro di un'organizzazione diretta dai nazisti. Scossa dalla scoperta che i suoi pazienti polacchi e russi sono stati uccisi, si rende protagonista di forti proteste, viene quindi arrestata e infine si unisce alla resistenza.\nProduzione.\nKevin Brownlow e Andrew Mollo avevano rispettivamente 19 e 16 anni quando iniziarono a lavorare al film. La lavorazione del film fu avviata nel 1956, completata nel 1964, distribuito nel 1965. Il film fu prodotto con un budget di sole 20 000 sterline.\nAll'uscita del film venne tagliata una scena in cui i protagonisti dibattono di nazismo e razzismo.\nNel 1974 Eric Mival fece un documentario dal titolo \"It Happened Here Again\", sulle difficolt\u00e0 di produzione.\nIl film \u00e8 stato girato in parte in 16mm."}
{"id": "2577051", "revid": "132266", "url": "https://it.wikipedia.org/wiki?curid=2577051", "title": "Zapotocco", "text": "Zapotocco, gi\u00e0 Zapatocco o Sapatoc (in sloveno Zapotok, in tedesco \"Zapotok\") \u00e8 una frazione del comune di Canale d'Isonzo, tra il fiume Isonzo e il torrente Iudrio; la parte meridionale dell'insediamento, con il monte Corada, fa parte geograficamente del Collio sloveno.\nLa localit\u00e0 \u00e8 situata a 15,1\u00a0km a sud-ovest del capoluogo comunale e a 14,5\u00a0km dall'Italia, con cui confina direttamente, presso il valico secondario di Ponte Miscecco. Fanno parte della frazione gli agglomerati di Cobaler (\"Kobaler\"), Debegne (\"Debenje\"), Feles (\"Fele\u0161\"), Miscecco (\"Mi\u0161\u010dek\"), Sarcina (\"Zar\u0161\u010dina\"), Svinchi (\"\u0160vinki\") e Velind\u00f2 (\"Velendol\").\nSu un'altura a 538 m s.l.m., a nord di Zapotocco vi \u00e8 al chiesa dedicata a San Gabriele (\"Sv. Gabrijel\").\nStoria.\nCon alterne vicende, soprattutto dopo il 1420 quando fu soggetta alle mire espansionistiche veneziane, fece parte della Contea di Gorizia e Gradisca.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d'Italia napoleonico sotto il Dipartimento di Passariano nel comune di Anicova.\nCol Congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 come frazione del comune di Plava.\nTra le due guerre mondiali fece parte del Regno d'Italia; pass\u00f2 poi alla Jugoslavia e quindi alla Slovenia.\nGeografia fisica.\nRappresentato in parte nella carta IGM al 25.000: 26-III-SO\nCorsi d'acqua.\ntorrente Iudrio (\"Idrija\")"}
{"id": "2577053", "revid": "767487", "url": "https://it.wikipedia.org/wiki?curid=2577053", "title": "Glenmalure", "text": "Glenmalure (Irlandese: \"Gleann Mol\u00fara\") \u00e8 una valle dei monti Wicklow dell'irlanda orientale. \u00c8 una valle glaciale, attraversata da una sola strada che la collega alla \"Military Road\" all'imboccatura della valle.\nStoricamente, vi si trovava il feduo della casata Gabhail Raghnal del clan O'Byrne a Balinacor. Qui si svolse la battaglia di Glenmalure nel 1580, quando un'armata inglese tent\u00f2 invano di occupare Balinacor - all'epoca occupata dai ribelli irlandesi, guidati da Fiach MacHugh O'Byrne.\nGlenmalure \u00e8 un luogo tuttora remoto. Vi si trova un ostello per giovani ed \u00e8 un ritrovo piuttosto popolare per il campeggio. Poco distante da Glenmalure, si trova una piattaforma d'artiglieria dell'esercito irlandese."}
{"id": "2577054", "revid": "4711", "url": "https://it.wikipedia.org/wiki?curid=2577054", "title": "Rockford, Illinois", "text": ""}
{"id": "2577060", "revid": "287204", "url": "https://it.wikipedia.org/wiki?curid=2577060", "title": "Rockford Lightning", "text": "I Rockford Lightning sono stati una franchigia di pallacanestro della Continental Basketball Association (CBA), con sede a Rockford, Illinois, attivi tra il 1978 e il 2006.\nNati nel 1978 come \"Lancaster Red Roses\", nel 1980 si trasferirono a Filadelfia diventando i \"Philadelphia Kings\"; l'anno seguente ritornarono a Lancaster, Pennsylvania, con la denominazione di \"Lancaster Lightning\". Nel 1985 si trasferirono a Baltimora, assumendo la denominazione di \"Baltimore Lightning\", trasferendosi l'anno successivo a Rockford, Illinois, assumendo il nome con il quale giocarono fino al 1997."}
{"id": "2577065", "revid": "1543377", "url": "https://it.wikipedia.org/wiki?curid=2577065", "title": "Roberto De Rigo", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1980, disputato a Kitchener-Waterloo, in Canada: in quell'occasione l'Italia si piazz\u00f2 al decimo posto posto.\nIn totale Roberto vanta 9 presenze in azzurro.\nCAMPIONATI\nNazionale junior: 9 partite\nCampionati italiani.\nRoberto ha preso parte ai campionati italiani di curling con il Curling Club New Wave ed \u00e8 stato una volta campione d'Italia:"}
{"id": "2577067", "revid": "104458", "url": "https://it.wikipedia.org/wiki?curid=2577067", "title": "Irina Slutskaya", "text": ""}
{"id": "2577069", "revid": "599013", "url": "https://it.wikipedia.org/wiki?curid=2577069", "title": "Ciprian T\u0103nas\u0103", "text": "Carriera.\nInizia a giocare nell'FC Arges Pitesti dove in 8 anni segna 42 gol in 163 partite. Passa all'Universitatea Craiova in cambio di \u20ac 0,5 milioni e successivamente al Metalurh Donetsk. Dopo l'esperienza moldava, rimane svincolato a marzo 2013 e nel luglio seguente si accorda con il Rapid Bucarest, scendendo in patria."}
{"id": "2577070", "revid": "446353", "url": "https://it.wikipedia.org/wiki?curid=2577070", "title": "Ker\u010d' (incrociatore)", "text": ""}
{"id": "2577071", "revid": "1573940", "url": "https://it.wikipedia.org/wiki?curid=2577071", "title": "Khevi (disambigua)", "text": "Khevi (\u10ee\u10d4\u10d5\u10d8) \u00e8 una parola georgiana che significa \u201cgola\u201d e pu\u00f2 riferirsi a"}
{"id": "2577073", "revid": "729019", "url": "https://it.wikipedia.org/wiki?curid=2577073", "title": "Tetu\u00e1n (metropolitana di Barcellona)", "text": "Tetu\u00e1n \u00e8 una stazione della L2 della metropolitana di Barcellona, inaugurata nel 1995, con l'apertura del primo tratto dell'allora nuova Linea 2.\nLa stazione \u00e8 situata sotto la Gran Via de les Corts Catalanes, nel distretto dell'Eixample, di Barcellona."}
{"id": "2577074", "revid": "125621347", "url": "https://it.wikipedia.org/wiki?curid=2577074", "title": "Sandro Facchin", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1984, disputato a Cornwall, in Canada: in quell'occasione l'Italia si piazz\u00f2 al decimo posto. Con la nazionale junior partecipa a due mondiali junior.\nIn totale Sandro vanta 18 presenze in azzurro. Il miglior risultato dell'atleta \u00e8 il nono posto ottenuto ai mondiali junior del 1985 disputati a Perth, in Scozia.\nCAMPIONATI\nNazionale junior: 18 partite\nCampionati italiani.\nSandro ha preso parte ai campionati italiani di curling con il Curling Club New Wave ed \u00e8 stato una volta campione d'Italia:"}
{"id": "2577080", "revid": "599013", "url": "https://it.wikipedia.org/wiki?curid=2577080", "title": "Stefano Ferronato", "text": "Carriera sportiva.\nNazionale.\nFerronato esord\u00ec nel 1986 con la nazionale italiana junior di curling partecipando al campionato mondiale junior di Dartmouth, in Canada. Milit\u00f2 nella nazionale junior fino al 1990 prendendo parte a cinque campionati mondiali junior di curling.\nHa fatto inoltre parte della nazionale italiana di curling disputando un campionato mondiale nel 2005 a Victoria ed otto campionati europei di curling.\nCon una decisione molto discussa \u00e8 stato escluso dalla formazione che ha partecipato alle Olimpiadi di Torino, pur giocando nella stessa stagione il campionato europeo di curling con la squadra nazionale.\nIn totale Stefano ha giocato 81 partite con la nazionale assoluta su 127 totali con la maglia azzurra. Il miglior risultato dell'atleta \u00e8 stato il 5\u00ba posto ottenuto agli europei di Sofia, in Bulgaria, nel 2004.\nIl 15 marzo 1988 a F\u00fcssen, in Germania ovest, perdendo 0 a 16 contro la nazionale svizzera subisce la peggior sconfitta della nazionale italiana junior di curling di sempre.\nCAMPIONATI\nNazionale assoluta: 81 partite\nNazionale junior: 46 partite\nPercentuali.\nIl campionato in cui \u00e8 registrata la miglior prestazione di Stefano con la squadra nazionale \u00e8 l'europeo del 2004 disputato a Sofia. In questo caso c'\u00e8 un'unica partita con percentuali registrata, contro la Francia (vinta 10-8) dove la precisione \u00e8 dell'88%. Il campionato con la peggiore prestazione registrata \u00e8 il campionato europeo del 2009 a Aberdeen. In questo campionato gioc\u00f2 con una percentuale media di precisione del 68%, toccando il minimo di 45% nella partita contro la Germania (persa 1-9).\nCircuito WCT.\nStefano ha vinto due volte con il Curling Club Dolomiti la prova finale del circuito europeo del World Curling Tour (WCT-E), ossia il pi\u00f9 importante circuito internazionale di tornei di curling per club, paragonabile alla Coppa del Mondo di altre discipline sportive. La prova finale del circuito europeo si disputa annualmente a Praga, in Repubblica Ceca.\nVITTORIE\nCampionati italiani.\nFerronato ha preso parte ai campionati italiani di curling inizialmente con il Curling Club New Wave poi con il Curling Club Dolomiti ed \u00e8 stato 8 volte campione d'Italia; nel campionato italiano assoluto di curling ha totalizzato 7 medaglie d'oro, 4 medaglie d'argento e una di bronzo. Ha inoltre vinto un'edizione dei campionati italiani junior di curling:"}
{"id": "2577081", "revid": "767487", "url": "https://it.wikipedia.org/wiki?curid=2577081", "title": "Moneytalks", "text": "Moneytalks singolo degli AC/DC pubblicato nel 1990, il terzo estratto dal loro dodicesimo album studio \"The Razors Edge\"."}
{"id": "2577083", "revid": "287204", "url": "https://it.wikipedia.org/wiki?curid=2577083", "title": "Cocozza", "text": ""}
{"id": "2577086", "revid": "228587", "url": "https://it.wikipedia.org/wiki?curid=2577086", "title": "Newcastle Jesters", "text": "I Newcastle Jesters sono una ormai scomparsa squadra britannica di hockey su ghiaccio, con sede a Newcastle upon Tyne. Partecipava alla Ice Hockey Superleague e giocava le partite casalinghe alla \"Telewest Arena\", chiamata in seguito \"Metro Radio Arena\".\nVenne fondata da Harry Harkimo nel 2000, continuando l'esperienza dei Newcastle Riverkings, ma visse solamente una sola stagione prima di fallire. Nel 2001, infatti, si ritrov\u00f2 impossibilitata a pagare gli stipendi dei giocatori ed entr\u00f2 in amministrazione controllata; nei due mesi successivi non si giunse ad un accordo per continuare l'attivit\u00e0, da cui la chiusura definitiva.\nI suoi successori in citt\u00e0 sono i Newcastle Vipers, che attualmente militano nella Elite Ice Hockey League."}
{"id": "2577089", "revid": "834", "url": "https://it.wikipedia.org/wiki?curid=2577089", "title": "Baltimore Lightning", "text": ""}
{"id": "2577093", "revid": "599013", "url": "https://it.wikipedia.org/wiki?curid=2577093", "title": "Dennis Ghezze", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1978, disputato a Grindelwald, in Svizzera: in quell'occasione l'Italia si piazz\u00f2 al decimo posto. Con la nazionale junior partecipa a quattro campionati mondiali junior.\nIn totale Dennis vanta 36 presenze in azzurro. Il miglior risultato dell'atleta \u00e8 l'ottavo posto ottenuto ai campionati mondiali junior del 1979 disputati a Moose Jaw, in Canada.\nCAMPIONATI\nNazionale junior:\nCampionati italiani.\nDennis ha preso parte ai campionati italiani di curling inizialmente con il Curling Club Cortina poi con il Curling Club Olimpia."}
{"id": "2577095", "revid": "834", "url": "https://it.wikipedia.org/wiki?curid=2577095", "title": "Lancaster Lightning", "text": ""}
{"id": "2577096", "revid": "1798099", "url": "https://it.wikipedia.org/wiki?curid=2577096", "title": "Pippo e i parastinchi di Olympia", "text": "Pippo e i parastinchi di Olympia \u00e8 una storia Disney a fumetti, realizzata da Romano Scarpa con l'assistenza alle chine di Giorgio Cavazzano e pubblicata, per la prima volta, su \"I Classici di Walt Disney\" (prima serie) n. 45 allegato a \"Topolino\" n. 869 uscito il 23 luglio 1972.\nLa storia \u00e8 una tra le pi\u00f9 lunghe pubblicate in uscita unica (134 tavole) e secondo alcuni si tratta della pi\u00f9 lunga storia Disney non a puntate. La storia \u00e8 stata tradotta in diverse lingue, tra cui il greco, il francese, il tedesco, il norvegese.\nTrama.\nGrecia, 1972. Pippo e Topolino, in vacanza con un vecchio aereo, dopo la misteriosa apparizione di un gruppo di colombe bianche, si imbattono nella statua, decapitata e calzata di parastinchi in cuoio, di Pipponte, atleta greco di et\u00e0 arcaica (776 a.C.), il cui corpo \u00e8 del tutto uguale a quello di Pippo. Fortuitamente, anche un vaso ritraente Pipponte ha delle rotture proprio all'altezza delle teste delle figure. Due archeologi traggono la conclusione che Pippo \u00e8 il diretto discendente dell'atleta. L'amico di Topolino, calzati i parastinchi, d\u00e0 prove sportive eccezionali, venendo notato da Averell Bombage (parodia di Avery Brundage, all'epoca presidente del Comitato Olimpico Internazionale), e finendo iscritto alle Olimpiadi di Monaco, che in suo onore inaugureranno il Vigintathlon, specialit\u00e0 consistente in 20 prove. Pippo, nonostante l'intromettersi di Gambadilegno che vorrebbe speculare sui suoi futuri successi, arriva alla soglia dei Giochi, ma il ritrovamento della testa della statua, del tutto diversa da lui, gli fa perdere forze ed entusiasmo. Li riacquisir\u00e0 per salvare Topolino da Gambadilegno, ma ormai i Giochi sono finiti. Per\u00f2 gli archeologi rinvengono i pezzi mancanti del vaso: le tre teste sono uguali a Pippo. Tre prove del fatto che il vero erede di Pipponte \u00e8 lui.\nAppendice.\nNel luglio 1984 esce il n. 91 della serie i Classici di Walt Disney, intitolato \"Classico Olimpiadi\", dove la storia viene pubblicata di nuovo, con l'aggiunta di una appendice, che descrive la storia dei parastinchi di Pipponte.\nA Topolinia, nel 1976, Topolino sta leggendo un libro in casa sua, quando irrompe Pippo con la notizia delle imminenti Olimpiadi. Insieme a Topolino decide di iscriversi, richiedendo al Ministero Beni Culturali il prestito dei parastinchi. Mentre pieni d'entusiasmo scrivono la lettera, la televisione annuncia il furto dei reperti. I due amici delusi stracciano la lettera e dimenticano tutto. Otto anni dopo, a Los Angeles nel 1984, Topolino lavora nell'organizzazione dei Giochi, Pippo va a trovarlo e rimembra la storia dei parastinchi. Intanto arriva la richiesta di riscatto: sar\u00e0 per\u00f2 proprio Pippo a recuperare i reperti e a far arrestare Gambadilegno e il suo socio. Ma quando sembra che tutto sia andato a posto, i parastinchi indossati da Pippo si sbriciolano per effetto dei troppi cambi climatici. Ma c'\u00e8 ancora gloria per Pippo: un regista decide di girare un film su Pipponte, e lui ne sar\u00e0 protagonista.\nAccoglienza ed eredit\u00e0 culturale.\nIl fumettista Luca Boschi, in occasione della ristampa del volume in allegato al \"Corriere della Sera\", la definisce \"una delle storie pi\u00f9 belle di Romano Scarpa\", riportando che anche lo stesso Scarpa la considerava tra le sue storie migliori.\nL'autore disneyano Enrico Faccini ha dichiarato, in un'intervista del 2013, che la storia ha avuto un peso determinante nella sua scelta di proseguire gli studi liceali mentre in un'altra intervista del 2015 ha affermato che \"si tratta della storia che ho letto e che avrei voluto ideare io\".\nNel 2007 la FIDAL ha dedicato alla storia un intero articolo di una delle sue riviste.\nLa storia \u00e8 stata inoltre oggetto di trattazione nel documento \"I fumetti e lo sport\" edito dalla Regione Toscana nel 2008.\nNel \"Disney Compendium\" la storia \u00e8 citata esplicitamente in rapporto al cartone animato \"The Olympic Champ\" (1942) che vede anch'esso Pippo protagonista nelle competizioni olimpiche."}
{"id": "2577098", "revid": "287204", "url": "https://it.wikipedia.org/wiki?curid=2577098", "title": "Fire Your Guns", "text": ""}
{"id": "2577099", "revid": "122347545", "url": "https://it.wikipedia.org/wiki?curid=2577099", "title": "Passo di Darial", "text": "La gola di Darial o passo di Darial (russo: \u0414\u0430\u0440\u044c\u044f\u043b\u044c\u0441\u043a\u043e\u0435 \u0443\u0449\u0435\u043b\u044c\u0435; osseto: \u0414\u0430\u0439\u0440\u0430\u043d\u044b \u043a\u043e\u043c \"Dairany kom\"; georgiano: \u10d3\u10d0\u10e0\u10d8\u10d0\u10da\u10d8\u10e1 \u10ee\u10d4\u10dd\u10d1\u10d0, \"Darielis Kheoba\") \u00e8 una gola e passo montano che si trovano sul confine fra Russia e Georgia, a est dei piedi del monte Kazbek, scavata dal fiume Terek, con una distanza di 8 metri tra le pareti rocciose verticali (1800\u00a0m).\nEtimologia del toponimo.\nIl toponimo \"Darial\" deriva dal \"D\u0101r-e Al\u0101n\" che in persiano significa \"ingresso degli alani\". La gola, diversamente nota anche come Cancelli Iberici o Cancelli Caucasici, viene menzionata negli annali georgiani sotto i diversi nomi di \"Ralani\", \"Dargani\", \"Darialani\"; Strabone la chiama \"Porta Caucasica\" e \"Porta Cumana\"; Tolomeo, \"Fortes Sarmatica\"; essa era talvolta nota sia come \"Porta Caucasica\" che come \"Portae Caspiae\" (un nome concesso anche al \"cancello\" o passo vicino al Mar Caspio a Derbent); i tatari invece la chiamavano \"Darioly\".\nImportanza.\nDarial fu storicamente importante poich\u00e9 era il solo passaggio disponibile attraverso il Caucaso ed \u00e8 stato per lungo tempo fortificato \u2014 almeno fin dal 150 a.C. Sono ancora visibili le rovine di un'antica fortezza. Il forte russo, Darial, che controlla questa sezione della strada militare georgiana, venne costruito all'estremo nord della gola, ad un'altitudine di 1447\u00a0m.\nIl passo \u00e8 stato immortalato nella poesia russa, principalmente da Lermontov nel \"Il demone\" ed \u00e8 diventato famoso come uno dei luoghi pi\u00f9 romantici del Caucaso.\nAll'interno del Passo di Darial si sarebbero dovute trovare anche le mitiche \"Porte di Alessandro\"."}
{"id": "2577102", "revid": "1543377", "url": "https://it.wikipedia.org/wiki?curid=2577102", "title": "Renato Ghezze", "text": "Ha fatto parte della nazionale italiana di curling partecipando a due campionati mondiali di curling, ed \u00e8 diventato pi\u00f9 volte campione d'Italia. Nel 1966 \u00e8 tra i fondatori del Curling Club 66 Cortina."}
{"id": "2577104", "revid": "4175", "url": "https://it.wikipedia.org/wiki?curid=2577104", "title": "Philadelphia Kings", "text": ""}
{"id": "2577106", "revid": "1442080", "url": "https://it.wikipedia.org/wiki?curid=2577106", "title": "Club Sportiv Concordia Chiajna (calcio a 5)", "text": " \nIl Clubul Sportiv Concordia Chiajna \u00e8 una societ\u00e0 sportiva romena fondata nel 1999, tra la cui attivit\u00e0 spicca quella di calcio a 5, dove la formazione del Concordia gioca nel campionato rumeno di calcio a 5 di prima divisione e fa parte della polisportiva Club Sportiv Concordia Chiajna"}
{"id": "2577108", "revid": "367445", "url": "https://it.wikipedia.org/wiki?curid=2577108", "title": "Stazione della Monumental", "text": ""}
{"id": "2577109", "revid": "367445", "url": "https://it.wikipedia.org/wiki?curid=2577109", "title": "Stazione Sagrada Fam\u00edlia", "text": ""}
{"id": "2577111", "revid": "1543377", "url": "https://it.wikipedia.org/wiki?curid=2577111", "title": "Ginnastica ai Giochi della I Olimpiade - Trave", "text": "La gara della trave dei Giochi della I Olimpiade fu uno degli otto eventi sportivi, riguardanti la Ginnastica dei primi Giochi olimpici moderni, tenutosi ad Atene, il 9 aprile 1896.\nLa gara.\nHanno partecipato 16 atleti provenienti da quattro nazioni. La gara, che si tenne nell'arena dello Stadio Panathinaiko di Atene era riservata ai soli atleti maschi, come tutte le competizioni dell'Olimpiade di Atene 1896.\nI primi due classificati erano i favoriti della gara, con il tedesco Hermann Weing\u00e4rtner che vinse il suo primo oro individuale, con l'aggiunto di due medaglie d'oro di squadre e tre altre medaglie individuali. Alfred Flatow, suo connazionale, vinse la sua prima medaglia individuale."}
{"id": "2577112", "revid": "287204", "url": "https://it.wikipedia.org/wiki?curid=2577112", "title": "Lancaster Red Roses", "text": "I Lancaster Red Roses sono stati una franchigia di pallacanestro della EPBL, con sede a Lancaster, in Pennsylvania, attivi tra il 1946 e il 1955.\nRaggiunsero due volte la finale EPBL, nel 1947 e nel 1954, perdendo in entrambe le occasioni. Tra il 1949 e il 1953 assunsero il nome di Lancaster Rockets. Scomparvero dopo la stagione 1954-55."}
{"id": "2577115", "revid": "765341", "url": "https://it.wikipedia.org/wiki?curid=2577115", "title": "Nazionale di pallavolo femminile del Pakistan", "text": "La nazionale di pallavolo femminile del Pakistan \u00e8 una squadra asiatica ed oceaniana composta dalle migliori giocatrici di pallavolo del Pakistan ed \u00e8 posta sotto l'egida della Federazione pallavolistica del Pakistan."}
{"id": "2577116", "revid": "113757", "url": "https://it.wikipedia.org/wiki?curid=2577116", "title": "Vincent and me", "text": ""}
{"id": "2577117", "revid": "287204", "url": "https://it.wikipedia.org/wiki?curid=2577117", "title": "The Modern Lovers (album)", "text": "The Modern Lovers \u00e8 il primo album registrato dalla band The Modern Lovers. \u00c8 stato pubblicato dall'etichetta Beserkley Records nel 1976, anche se il primo cd contenente 9 brani venne registrato nel 1972. La maggior parte delle tracce sono prodotte da John Cale. Nel 2003 la rivista Rolling Stone pubblic\u00f2 la lista dei primi 500 album migliori al mondo, l'album appare alla 381\u00aa posizione.\nLista tracce.\nTutte le canzoni sono di Jonathan Richman."}
{"id": "2577119", "revid": "26803901", "url": "https://it.wikipedia.org/wiki?curid=2577119", "title": "Dahlia 2 Sport", "text": ""}
{"id": "2577121", "revid": "1651094", "url": "https://it.wikipedia.org/wiki?curid=2577121", "title": "Zombi (colonna sonora)", "text": "Zombi \u00e8 album del gruppo di rock progressivo italiano Goblin, pubblicato nel 1978, realizzato come colonna sonora del film omonimo di George A. Romero.\nIl disco.\nL'album \u00e8 stato ripubblicato in versione rimasterizzata nel 1998 aggiungendo alcune bonus tracks. Nel 2018 in occasione del quarantennale del film, la Rustblade ha pubblicato un box a tiratura limitata, contenente, oltre alla colonna sonora, un albo a fumetti sceneggiato da Andrea Gallo Lassere e disegnato da Simona Simone: Dawn of the dead - Hotel La Muerte. \nTracce.\nLATO A\nLATO B\nBONUS TRACKS (1998)"}
{"id": "2577124", "revid": "253269", "url": "https://it.wikipedia.org/wiki?curid=2577124", "title": "John Randolph (attore)", "text": "Biografia.\nHa interpretato il capitano Ross nel film \"King Kong\" (1976) di John Guillermin, con Jessica Lange, Jeff Bridges e Charles Grodin. Fra le numerose interpretazioni della sua carriera, da citare il ruolo del padre di George Costanza nella serie televisiva americana \"Seinfeld\". Una curiosit\u00e0: nella serie, forse come tributo al \"King Kong\" di Guillermin, appeso al muro dell'appartamento di Jerry Seinfeld, c'\u00e8 un quadretto con la locandina del film."}
{"id": "2577125", "revid": "114346426", "url": "https://it.wikipedia.org/wiki?curid=2577125", "title": "Ann Urquhart", "text": "Carriera agonistica.\nNazionale maggiore.\nIl suo esordio con la nazionale italiana di curling \u00e8 stato il campionato europeo del 1976, disputato a Berlino Ovest, in Germania Occidentale: in quell'occasione l'Italia si piazz\u00f2 all'ottavo posto. Con la nazionale assoluta partecipa a 4 campionati mondiali, 14 campionati europei e a 2 World Challenge Round.\nNel 2003 entra nella formazione della nazionale senior con cui ha partecipato a 2 campionati mondiali senior.\nIn totale Ann vanta 149 presenze in azzurro. Il miglior risultato dell'atleta \u00e8 la medaglia d'argento ottenuta ai campionati europei del 1982 disputati a Kirkcaldy, in Scozia.\nCampionati italiani.\nAnn ha preso parte ai campionati italiani di curling inizialmente con il Curling Club New Wave poi con il Curling Club Olimpia ed \u00e8 stata molte volte campione d'Italia sia nel campionato assoluto, sia nel campionato master.\nIncarichi sociali e sportivi.\nAnn \u00e8 stata inoltre presidente del Curling Club Olimpia e dell'Associazione Curling Cortina, l'organizzazione che riunisce e rappresenta i sei club di Cortina d'Ampezzo.\nAltro.\nAnn \u00e8 madre dell'olimpionica Giulia Lacedelli"}
{"id": "2577130", "revid": "15756", "url": "https://it.wikipedia.org/wiki?curid=2577130", "title": "Parassita (personaggio)", "text": "Parassita (\"Parasite\") \u00e8 il nome di alcuni personaggi immaginari comparsi nelle storie di Superman pubblicate dalla DC Comics. Il Parassita \u00e8 un supercriminale che possiede la capacit\u00e0 di assorbire temporaneamente l'energia, la sapienza, cos\u00ec come i superpoteri di un altro essere toccandolo, facendo di lui un formidabile nemico per l'Uomo d'Acciaio. Nel 2009, il Parassita fu inserito come 61\u00b0 \"Pi\u00f9 grande criminale dei fumetti di tutti i tempi\" dalla IGN.\nBiografia del personaggio.\nPre-Crisi.\nRaymond Maxwell Jensen.\nRaymond Maxwell Jensen era un poco di buono che aveva un lavoro da seminatore di piante in un centro di ricerca. Credendo erroneamente che le paghe della compagnia si trovassero in dei contenitori di stoccaggio, Maxwell ne apr\u00ec uno e fu bombardato da energie provenienti da un materiale tossico, che lo trasform\u00f2 in un'entit\u00e0 parassitica, dal colore porpora, un Parassita; ogni qualvolta toccasse qualcuno, ne assorbiva le propriet\u00e0 fisiche e mentali. Toccando Superman assorb\u00ec istantaneamente una frazione dei suoi poteri super umani. In un'occasione, mentre tentava di assorbire una quantit\u00e0 maggiore dei poteri del suo avversario, il suo corpo si disintegr\u00f2 per qualche tempo, a causa della pressione delle sue cellule. Nonostante quelle abilit\u00e0, il Parassita entr\u00f2 in depressione per l'impossibilit\u00e0 di abbracciare la moglie e i figli. Il Parassita fece una serie di comparse prima delle Crisi, tuttavia, non trov\u00f2 mai un modo efficace di battere definitivamente Superman. Comunque, il Parassita conosceva l'alter ego del suo nemico, e spesso utilizzava questa conoscenza per attaccare Clark Kent. Ottenendo intelligenza sufficiente dai suoi multipli incontri con Superman, il Parassita utilizz\u00f2 il mezzo per la rianimazione delle piante dormienti per destare il nemico della Terra 2 Solomon Grundy, creando cos\u00ec una nuova versione della creatura per sbarazzarsi di Superman. In un'altra occasione, riusc\u00ec a trasferire i poteri di Air Wave nel corpo dell'avversario del giovane eroe, Davy Jones, temporaneamente.\nIl Parassita fu uno dei personaggi principali nel secondo \"crossover\" Marvel/DC tra l'Uomo Ragno e Superman. In questa storia, fu reclutato dal Dottor Destino come agente del suo piano di conquista del mondo, spazzando via ogni fonte di potere grazie al suo reattore a fusione. Destino afferm\u00f2 che il Parassita sarebbe servito da invincibile guardia del corpo, catturando l'Increbile Hulk e Wonder Woman e donando al Parassita un equipaggiamento che gli consentisse di conservare i poteri assorbiti per un periodo pi\u00f9 lungo. Tuttavia, le vere intenzioni di Destino era quello di uccidere il Parassita facendogli assorbire pi\u00f9 potere possibile, cos\u00ec che le sue cellule sarebbero collassate da sole, dando cos\u00ec accesso ad un cristallo che avrebbe permesso a Destino di perfezionare il reattore. Il piano fu sventato quando il Parassita assorb\u00ec per qualche tempo i poteri dell'Uomo Ragno, che donandogli il dono del senso di ragno, lo avvisarono del piano di Destino e lo fecero ribellare, sebbene fu poi fermato da Superman grazie ad un guanto di Destino che lo aiut\u00f2 ad evitare di farsi indebolire.\nPost-Crisi.\nRudy Jones.\nOriginariamente un totale fannullone, Rudy Jones fu trasformato nel Parassita mentre lavorava come custode alla filiale di Pittsburgh dei Laboratori S.T.A.R.. Senza nessun testimone, il Signore di Apokolips, Darkseid, ricord\u00f2 il Parassita pre-Crisi e manipol\u00f2 Rudy cos\u00ec che divenisse la versione moderna. Fece pensare a Rudy che un bidone dell'immondizia valeva qualcosa. Quando Rudy lo apr\u00ec fu esposto a strane radiazioni che lo tramutarono in un criminale calvo dalla pelle verde. Adesso, Jones possedeva l'abilit\u00e0 di assorbire l'energia vitale degli altri, lasciandone solo le ossa. Questo potere era necessario per la sua sopravvivenza, poich\u00e9 il suo corpo era in uno stato costante di fame d'energia, che non poteva sostenere da solo. Durante questo tempo, Martin Stein, una met\u00e0 della matrice di Firestorm, sapeva di stare per morire e decise di distruggere tutte le armi nucleari del pianeta. Questo non fu visto di buon occhio dai governi della Terra, in particolare da quello degli Stati Uniti, che inviarono la Suicide Squad a Times Square, mentre Firestorm presiedeva ad una conferenza. Le cose subito degenerarono quando la Squad e la Justice League, nel tentativo di fermare Firestorm si combatterono l'un l'altra, e il Parassita fu liberato. Dopo di ci\u00f2, divenne furioso e quasi uccise Multiplex, solo per essere portato sotto controllo di entrambe le squadre. Pi\u00f9 tardi, attacc\u00f2 il nuovo Firestorm, che lo sopraffece facilmente e lo lasci\u00f2 quasi morto.\nDurante una delle sue permanenze alla Prigione di Belle Reve, i dottori tentarono di renderlo nuovamente umano. Nonostante le loro intenzioni, i dottori riuscirono solo a trasformare il colore della sua pelle da verde a porpora, e incrementarono inavvertitamente la capacit\u00e0 dell'assorbimento di potere, rendendolo capace di nutrirsi delle altre forme d'energia, come l'elettricit\u00e0 e il calore. Dopo un tot di anni, il Parassita fin\u00ec coinvolto nel salvataggio di Superman, cos\u00ec da prevenire che sovraccaricasse l'energia solare. Rudy e Superman si batterono a lungo sulla Luna dove Superman incontrollabilmente rilasci\u00f2 un'immensa scarica di visione calorifica che il Parassita assorb\u00ec, che lo ingigant\u00ec in un mostro con la bocca simile a quella di una sanguisuga. Questa mutazione aument\u00f2 ancora di pi\u00f9 le abilit\u00e0 assorbenti di Rudy, cos\u00ec che potesse assorbire anche l'inerzia degli oggetti in movimento, cos\u00ec come rendendolo invulnerabile agli attacchi psichici di ogni potenza, fino ad assorbire l'energia attraverso un collegamento mentale come spiegato quando Dubbilex lo attacc\u00f2 mentalmente. La sua taglia extra ebbe una discesa, tuttavia, perch\u00e9 in quello stato il suo corpo necessitava di pi\u00f9 energia e pi\u00f9 frequentemente per poter restare vivo.\nSfortunatamente per uno scienziato che studi\u00f2 Rudy durante uno dei suoi periodi di incarcerazione, fu ingannato da Lex Luthor e assorbito dal Parassita. Questa assimilazione fu differente dalle altre per Rudy, forse perch\u00e9 a causa del periodo di detenzione ai Laboratori S.T.A.R., mentre cercavano di cambiare la sua fisiologia, una frazione della mente del Dr. Torval Freeman divenne parte di lui. Questa intelligenza combinata fece di lui una minaccia ancora pi\u00f9 pericolosa. Fu pi\u00f9 tardi reclutato da Morgan Edge per divenire membro della seconda Squadra di Vendetta su Superman. Dopo che i poteri di Superman cambiarono da tradizionali a basati sull'energia, il Parassita torn\u00f2 per vedere cosa avrebbe potuto assorbire dall'Uomo d'Acciaio. Tuttavia, a quel punto, Superman non riusciva ancora a controllare del tutto i suoi poteri e quasi uccise il Parassita. Pi\u00f9 tardi, il Parassita torn\u00f2 nuovamente, cercando di mettere Superman nei guai, ma ritrovandosi a scontrarsi con Supergirl invece, assorbendo alcuni dei suoi nuovi poteri angelici e quasi uccidendosi a causa del \"giudizio divino\" delle nuove \"ali\" di Supergirl.\nAd un certo punto, Rudy fu contattato per assorbire l'eccessiva energia elettromagnetica di un'aliena di nome Strange Visitor, poich\u00e9 essa non riusciva a controllarla a pieno. Questa esposizione all'aliena mut\u00f2 nuovamente il Parassita, donandogli l'abilit\u00e0 di assorbire permanentemente l'intelletto delle sue vittime e di mantenere l'energia rubata per un periodo di 24 ore. Come Torval Freeman, Rudy assorb\u00ec anche un mutaforma nella sua biologia, permettendogli di assumere l'aspetto fisico delle sue vittime.\nDopo essere scappato dai Laboratori S.T.A.R. agli inizi del 2000, il Parassita cominci\u00f2 a crearsi un piano per ritornare alla carica su Superman. Cominci\u00f2 a pedinare Lois Lane e Jimmy Olsen nel tentativo di arrivare alle persone pi\u00f9 care all'eroe. Il Parassita assunse le sembianze di una sua vittima precedente, un uomo anziano, e corse verso un pandemonio da lui causato una sera, finch\u00e9 Lois non venne in suo aiuto. Non sapendo di venire a contatto con il Parassita, un semplice tocco fu ci\u00f2 che serv\u00ec a Rudy per sapere di pi\u00f9 su Superman. Rudy fu sorpreso di aver appreso l'identit\u00e0 segreta di Superman da Lois Lane. Quindi si diede da fare per un nuovo piano, in quanto si rese conto di quanto Lois fosse importante per Superman. Cos\u00ec, il Parassita assunse le sembianze di Lois e butt\u00f2 emozionalmente gi\u00f9 Superman fingendo di essere una Lois disprezzata, apparentemente impegnata in una relazione con Lex Luthor durante il suo processo. In un gesto di rabbia non caratteristica di Lois Lane, colp\u00ec Clark scaraventandolo fuori dalla finestra fino sulle strade di Metropolis. Poco dopo di ci\u00f2, Il Parassita si rivel\u00f2 a Superman. Ma Rudy non poteva riuscire a controllare il fatto che solo lui, come Parassita, era riuscito a battere Superman. Proprio mentre il Parassita stava per abbattere il suo ultimo colpo al suo esausto avversario, Rudy croll\u00f2, completamente sfinito dalla kryptonite avvelenata assorbita da Superman, senza che nessuno dei due lo sapesse. Quando Superman chiese a Rudy per quanto tempo aveva finto di essere Lois, questi gli raccont\u00f2 tutta la storia. Nell'ultimo istante, il Parassita disse a Superman che aveva bisogno di essere in contatto con Lois ogni 24 ore per ricaricarsi e mantenere le sue sembianze, confermando che lei era ancora viva. Gli disse anche che Lois lo amava come lui non avrebbe mai saputo, e che lo amava in un modo in cui nessuno avrebbe mai amato lui. Mor\u00ec prima di poter dire a Superman dove si trovasse Lois.\nSuperman inizialmente tent\u00f2 di trovarla da solo, ma i suoi sforzi furono ostacolati da un attacco di avvelenamento da kryptonite, e Acciaio fu costretto a contattare Batman per aiutare nell'investigazione. Accompagnato da Superman, Batman scopr\u00ec una traccia della recente scomparsa della tana del Parassita, e Lois fu presto ritrovata e salvata dai due eroi. Lex Luthor, con cui il Parassita finse una relazione sentimentale, si infuri\u00f2 quando seppe dei piani del Parassita. Come tale, Luthor fece tutto il possibile per ottenere i resti del Parassita.\nIn \"Justice League of America\" n. 2, il Parassita fu trovato rintanato in St. Roch, in Louisiana, dove utilizzava i suoi poteri di assorbimento per neutralizzare i poteri dei criminali, a pagamento. Non fu spiegato come Rudy sopravvisse alla sua morte per avvelenamento da radiazioni di kryptonite anni addietro, sebbene Jones fosse stato precedentemente mostrato capace di rigenerare il suo intero corpo anche nel caso di un rogo che lasciasse solo le ossa, quindi potrebbe essere semplicemente guarito dalle radiazioni. Il come fugg\u00ec dalla custodia di Lex Luthor \u00e8 un'altra questione. C'\u00e8 anche la possibilit\u00e0 che il Parassita non sia affatto Rudy/Torval; sul suo volto mancavano i denti distintivi della sua carriera, il suo vocabolario era molto pi\u00f9 sofisticato di quanto non fosse in precedenza, sebbene questa potesse risultare come la possibilit\u00e0 che la personalit\u00e0 prevalente sia quella di Torval Freeman, in pi\u00f9 il suo costume era molto simile a quello indossato da Maxwell Jensen, che il Parassita post-Crisi non aveva mai indossato. L'unica caratteristica del Parassita mostrata in \"Justice League of America\" \u00e8 la sua statura massiccia e imponente.\nIn \"Action Comics Annual\" n. 10, un'immagine del Parassita si vide come parte di \"Superman's Top 10 Most Wanted\" che aveva una somiglianza con il Parassita di \"Justice\". Questa versione del Parassita comparve pi\u00f9 tardi in \"Action Comics\" n. 751 indossando il costume visto in \"Superman: La Serie Animata\", e fu pi\u00f9 tardi visto come membro della Lega dell'Ingiustizia of America. Non fu rivelato se questo Parassita fu lo stesso comparso in \"Justice League of America\" vol. 2 n. 2, ma fu rivelato che era il resuscitato Rudy Jones in \"Superman: Last Son\".\nNella storia \"Nuovo Krypton\", dove 10000 kryptoniani furono liberati dalla citt\u00e0 bottiglia di Kandor, i kandoriani decisero di prendersi la responsabilit\u00e0 di eliminare tutti i nemici di Superman. Un gruppo di kandoriani liberarono il Parassita dalla prigione, uccidendo parecchie guardie, e lo trasportarono nella zona fantasma. Superman lo liber\u00f2 cos\u00ec che potesse tornare a Belle Reve, ma il Parassita fugg\u00ec.\nAlex e Alexandra Allston.\nDopo che il criminale Ruin (in segreto il Professor Hamilton) fece alcuni esperimenti, debuttarono due nuovi Parassiti, uno viola e l'altro verde. I due nuovi Parassiti erano due adolescenti di nome Alex ed Alexandra, che cercavano vendetta su coloro che avevano reso difficile la loro vita; furono presto sconfitti da Superman durante una battaglia. Dopo aver tentato la fuga da una prigione per metaumani, Alex fu ucciso da un membro della OMAC, mentre sua sorella Alexandra fugg\u00ec e si un\u00ec alla Societ\u00e0 segreta dei supercriminali sotto Alexander Luthor Jr..\nPoteri e abilit\u00e0.\nTutti i Parassiti sono capaci di assorbire temporaneamente l'energia vitale, i poteri e i ricordi degli altri esseri viventi, lasciando solo cadaveri appassiti. Sono capaci anche di assorbire ogni forma d'energia ed utilizzarla a loro piacere.\nRudy Jones ed il Dottor Torval Freeman ottenevano la super forza, la super agilit\u00e0 e l'invulnerabilit\u00e0 assorbendo l'energia degli altri.\nDopo il contatto con Strange Visitor, i poteri del Parassita cambiarono, capacitandolo di mantenere l'energia rubata pi\u00f9 a lungo. Da qualche parte Rudy e la sua controparte scienziata, ottennero il potere di mutare la loro sembianza. Il Parassita, non solo succhiava l'energia delle sue vittime, poteva anche diventare le sue vittime fino al livello del DNA.\nAltre versioni.\nSuperman: Red Son.\nIn \"\", un'incarnazione del Parassita \u00e8 uno dei vari nemici di Superman creati dal Dr. Lex Luthor.\nAll Star Superman.\nUn'incarnazione del criminale comparve in \"All Star Superman\" n. 5 della DC Comics come antagonista della trama secondaria. Viene sorpassato da Clark Kent, che intervist\u00f2 Lex Luthor, prigioniero del Braccio della Morte nel penitenziario di \"Stryker's Island\". Clark fu sorpreso nel vedere il Parassita; l'entit\u00e0 si nutr\u00ec dell'energia rilasciata nell'ambiente da Superman. Questo gli forn\u00ec abbastanza potere perch\u00e9 potesse trovarsi in uno stato di rabbia omicida. L'enorme quantit\u00e0 d'energia fece s\u00ec che il parassita si evolvesse in qualcosa di pi\u00f9 di un corpo con una bocca. Clark utilizz\u00f2 un sotterfugio e la sua forza per infine sconfiggere il suo nemico.\nKingdom Come.\nNella miniserie \"Kingdom Come\", il Parassita fu coinvolto nell'esplosione che distrusse il Kansas. Assediato da un gruppo di metaumani guidati da Magog, il debole Parassita in disperazione, squart\u00f2 Capitan Atomo, tagliando il suo guscio esterno e facendo eruttare tutta l'energia nucleare del Capitano. L'esplosione conseguente distrusse tutto all'interno di un enorme raggio che annient\u00f2 milioni di persone. Con l'eccezione di Magog e dell'enorme eroe Lega, nessun metaumano coinvolto nella battaglia, n\u00e9 il Parassita, vennero mostrati vivi nel resto della storia.\nJustice.\nNella miniserie \"Justice\" compare la versione pre-Crisi senza faccia del Parassita come parte della Legion of Doom. Mentre non venne identificato con un nome all'interno della storia, fu rivelato, dai file del computer di Batman, che questa versione del Parassita \u00e8 Maxwell Jensen.\nJSA: The Liberty Files.\nNella seconda miniserie \"JSA: The Liberty Files\", intitolata \"JSA: The Unholy Three\", il Parassita era un ex agente del KGB che lavorava freelance come killer a contratto.\nElseworld.\nIn \"Marvel Tresuty Edition\" n. 28, il Dottor Destino manipol\u00f2 Hulk per liberare il Parassita dal carcere, cos\u00ec che lui e Destino entrarono in conflitto con Superman e l'Uomo Ragno.\nAltri media.\n\"Le Nuove Avventure di Superman\".\nIl Parassita comparve per la prima volta nel film animato degli anni sessanta \"Le Nuove Avventure di Superman\". Tuttavia, nonostante lo stesso nome e potere, la sua comparsa animata aveva pochissimo in comune con la sua controparte dei fumetti. Qui, il Parassita era un ladro di nome I.C. Harris, che fu descritto come un uomo pelato con i baffi, e che non aveva la pelle porpora. Nell'episodio, Superman fece assorbire coscientemente tanto potere al Parassita, che esplose.\n\"Universo Animato DC\".\n\"Superman: La Serie Animata\".\nIl Parassita comparve nella serie animata televisiva degli anni novanta \"Superman: La Serie Animata\". Le origini di questo Parassita sono le stesse della sua versione fumettistica moderna, e possiede il potere di doppiare le voci delle sue vittime.\nComparve per la prima volta nell'episodio \"Feeding Time\". Rudy Jones, custode ai Laboratori S.T.A.R., viene colto in una mezza rapina con un furfante di nome Martim Lebeau (doppiato in inglese dall'attore Robert Patrick) mentre stanno cercando di rubare una sostanza chimica immagazzinata in alcuni barili di propriet\u00e0 sconosciuta. Quando Lebeau e Jones si fecero strada fino ad un pick-up dopo aver evaso di poco la sicurezza, la rabbia di Lebeau lo spinse a lasciare Rudy in compagnia dei barili tossici nel retro del veicolo. I barili si aprirono, imbrattando Rudy del loro contenuto, trasformandolo nel Parassita. Presto, Rudy con i suoi nuovi poteri, and\u00f2 in cerca di Lebeau per vendicarsi, e quasi lo uccise prima di essere fermato dall'intervento di Superman, da cui il Parassita riusc\u00ec a prendere una grande quantit\u00e0 d'energia, indebolendolo gravemente. Con i poteri di Superman, il Parassita va su tutte le furie e trovando l'eroe nel suo appartamento lo prosciuga di nuovo, scoprendo la sua doppia identit\u00e0 (come Clark Kent e non come Kal-El), e lo intrappola all'interno di un locale caldaia nei Laboratori S.T.A.R. come \"ricarica quotidiana\" per le sue attivit\u00e0 criminali. Mentre il Parassita se ne va, Jimmy Olsen inciampa su Superman nel locale caldaia e lo libera proprio nel momento del ritorno del Parassita che quasi lo uccise. Superman, avendo riottenuto un po' della sua forza, si cala nella sua armatura anti-kryptonite di lega titanio-piombo, e ingaggia una battaglia con il Parassita. Lo scontro termina quando il Parassita afferra un pezzo di kryptonite che lo prosciuga ei poteri presi a Superman e lo lascia in uno stato di incoscienza e amnesia. Fu pi\u00f9 tardi incarcerato in una camera di contenimento nei Laboratori S.T.A.R.\nIn \"Two's Crowd\", il Parassita diventa un protagonista di supporto. Superman e Maggie Sawyer chiedono l'aiuto del Parassita per assorbire informazioni su una bomba atomica nascosta dall'ex scienziato del Laboratori S.T.A.R. Earl Garver, che giace svenuto. Il Parassita acconsente in cambio di una TV via cavo. In qualche modo, il cervello di Earl Garver prende il sopravvento sul corpo del Parassita. Dopo aver rivelato l'ubicazione sbagliata della bomba, Superman \u00e8 costretto a portare il Parassita sul luogo della bomba, mentre nella mente del Parassita, Rudy e Earl combattono per il controllo del corpo. Superman e Rudy Jones fermarono Earl e la bomba, e Rudy riottenne il controllo del suo corpo. Con l'incarcerazione di Earl Garver, il Parassita ritorna allo sconto della sua pena.\nIl Parassita fece la sua comparsa finale nella serie nell'episodio \"Double Dose\", dove Livewire lo fa fuggire di prigione e forma con lui un'alleanza particolare per sconfiggere Superman. Tuttavia, l'avidit\u00e0 del Parassita ottiene il meglio da lui, quando tenta in ogni modo di prendere il potere di Livewire. Ogni tentativo fallisce, finch\u00e9 i due non incontrano Superman, protetto sia da Livewire che dal Parassita, da uno strato di lattice. Livewire lo infrange, tuttavia, con l'azoto liquido, cos\u00ec che il Parassita riesca a prosciugare Superman dei suoi poteri, per poi ribellarsi a Livewire e prosciugando anche lei, con l'intento di intrappolarli entrambi da qualche parte ed utilizzarli come ricarica quotidiana, come in \"Feeding Time\". Con i poteri di Superman e Livewire, il Parassita si scontra da solo con Superman, ma viene ingannato quando Superman gli fa bruciare una scopa innescando l'allarme antincendio che prosciuga il Parassita di tutti i suoi poteri e della memoria, tanto da non ricordare nemmeno s\u00e9 stesso. Viene quindi arrestato riportato in prigione.\n\"Justice League\".\nIl Parassita comparve anche nella serie seguente del 2000 Justice League. Gorilla Grodd lo recluta per la sua nuova versione della Societ\u00e0 Segreta, insieme a Giganta, Killer Frost, Sinestro e al resuscitato Clayface, e sconfissero la Justice League nell'episodio \"Secret Society\". Ancora una volta, tenta di assorbire i poteri di Superman, Wonder Woman e Flash, e vanifica anche il tentativo di Batman di fermarlo, ma viene preso a pugni e allontanato da Martian Manhunter, che \u00e8 immune al potere del Parassita. Alla fine, venne sconfitto da Wonder Woman, che lo fa oscillare su uno stadio da football con il suo lazzo magico, finch\u00e9 non finisce contro un cartellone.\nIn Justice League Unlimited, sconfigge Elongated Man e Metamorpho prima di essere fermato dall'intervento di Capitan Marvel. Viene visto pi\u00f9 in l\u00e0 come membro della nuova Societ\u00e0 Segreta di Gorilla Grodd. Nel finale in due parti della serie Justice League Unlimited, il Parassita \u00e8 tra i criminali creduti morti dopo che Killer Frost li congela in un blocco di ghiaccio, e pi\u00f9 tardi l'intero sito fu distrutto da Darkseid.\nUna versione futura del Parassita come uno dei nemici della JLA come membro della Iniquity Collective nell'episodio crossover tra Justice League Unlimited/\"Batman Beyond\" \"Epilogo\". Durante la battaglia, viene sconfitto da Warhawk. Non \u00e8 chiaro se questo Parassita \u00e8 la stessa versione delle serie precedenti, a causa di questo nuovo look pi\u00f9 grottesco del suo corpo comparso nei fumetti come nuovo Parassita, sebbene quest'ultimo sia il pi\u00f9 probabile, dovuto alle dimissioni di Rudy Jones come Parassita prima degli eventi di Batman Beyond.\n\"Static Shock\".\nUn Bang Baby di nome Sanguisuga, comparve in un episodio di \"Static Shock\". Nel suo tentativo di diventare un metaumano completo, rub\u00f2 i poteri da Ebon, Talon e Hotstreak, ma viene battuto da Static. La sua pelle \u00e8 di colore verde e i suoi poteri sono simili a quelli del Parassita.\n\"Smallville\".\nNell'episodio \"Injustice\" della serie televisiva Smallville, Rudy Jones, alias il Parassita, comparve con Livewire (Leslie Willis), Neutron (Nathaniel Tryon), e Plastique (Bette Sans Souci), formanti un gruppo di metaumani in cerca di Davis Bloome, alias Doomsday. I suoi poteri sono simili a quelli della sua controparte delle serie animate, con l'unica eccezione che assorbe permanentemente i poteri e l'energia di chi tocca, e pu\u00f2 anche restituirli. Non \u00e8 ancora chiaro se Jones poteva assorbire anche le memorie delle sue vittime. Quando Rudy prende le abilit\u00e0 di qualcuno, un'immagine di una figura porpora esce dal suo corpo, entrando nelle sue vittime, che quindi esce e ritorna al proprietario con i poteri assorbiti. Questa figura somiglia al modo di comparsa del Parassita nei fumetti.\n\"Supergirl\".\nParassita appare nella seconda stagione della serie TV \"Supergirl\" interpretato da William Mapother.\nVideogiochi.\nBrian George riprese il suo ruolo come Parassita Capo nel videogioco \"\" per Nintendo GameCube e PlayStation 2. Il Parassita \u00e8 in lista per comparire nell'imminente videogioco \"DC Universe Online\".\nParassita, nelle vesti di Rudy Jones, \u00e8 inoltre apparso come personaggio giocabile nel videogioco \"LEGO DC Super-Villains\". Il personaggio \u00e8 ottenibile dopo una missione secondaria a lui dedicata."}
{"id": "2577132", "revid": "367445", "url": "https://it.wikipedia.org/wiki?curid=2577132", "title": "Stazione di Passeig de Gr\u00e0cia", "text": ""}
{"id": "2577135", "revid": "367445", "url": "https://it.wikipedia.org/wiki?curid=2577135", "title": "Stazione di Pla\u00e7a de Catalunya", "text": ""}
{"id": "2577136", "revid": "4175", "url": "https://it.wikipedia.org/wiki?curid=2577136", "title": "Utilita Arena (Newcastle upon Tyne)", "text": "L'Utilita Arena (gi\u00e0 Metro Radio Arena Newcastle) \u00e8 un palazzetto da 11.000 posti a sedere di Newcastle upon Tyne, nel Regno Unito.\nStoria.\nL'ex membro della band The Animals, Chas Chandler, ed il suo socio in affari Nigel Stanger promossero e contribuirono alla realizzazione dell'arena. Venne inaugurato nel novembre 1995 con un incontro di pallacanestro e il 7 dicembre successivo vi fu organizzato un concerto di David Bowie.\nSponsorizzazione.\nAttualmente \u00e8 sponsorizzato dalla radio commerciale locale Metro Radio. In passato \u00e8 stato sponsorizzato anche da Telewest, e di conseguenza chiamato Telewest Arena, fino al gennaio 2004. SMG Europe possiede e gestisce l'impianto dal 2000.\nEventi sportivi.\nL'Arena ospita le partite casalinghe dei Newcastle Eagles di basket e dei Newcastle Vipers di hockey su ghiaccio. Attualmente \u00e8 il pi\u00f9 grande palazzetto della British Basketball League.\nHa ospitato l'edizione 2003 di \"Insurrextion\" ed altri eventi della World Wrestling Entertainment, spesso con il tutto esaurito. Qui \u00e8 inoltre in programma una tappa del DX Invasion Tour, per il 6 novembre 2009.\nLa Ultimate Fighting Championship ha portato qui il suo evento UFC 80 il 19 gennaio 2008.\nEventi musicali.\nIl palazzetto ha anche ospitato concerti di numerosi artisti musicali, fra cui: Iron Maiden, Anastacia, Beyonc\u00e9, Alexandra Burke, Shontelle, Max\u00efmo Park, AC/DC, Metallica, The Corrs, The Killers, Genesis, Kylie Minogue, Shayne Ward, McFly, Meat Loaf, Donny Osmond, Gwen Stefani, Destiny's Child, Michael Bubl\u00e9, The Who, Girls Aloud, Diana Ross, Justin Timberlake, Cascada, Sugababes, Westlife, Rihanna, Ciara, Cliff Richard, Christina Aguilera, Muse, Pink, Tom Jones, Will Young, Guns N' Roses, Kelly Clarkson, Rod Stewart, Oasis, Queen + Paul Rodgers, Green Day, Busted, Elton John, Enrique Iglesias, Alesha Dixon, Sting, Beach Boys, Lionel Richie, Shania Twain, Gareth Gates, Atomic Kitten, Ozzy Osbourne, Ronan Keating, Foo Fighters, Barry Manilow, Lady Gaga, Pussycat Dolls, Robbie Williams, Bob Dylan, Take That, Boyzone, Luciano Pavarotti, B*Witched, My Chemical Romance, Kanye West, Slipknot, Scissor Sisters, Kaiser Chiefs, Ne-Yo, Nickelback."}
{"id": "2577138", "revid": "367445", "url": "https://it.wikipedia.org/wiki?curid=2577138", "title": "Stazione di Tetu\u00e1n", "text": ""}
{"id": "2577139", "revid": "767487", "url": "https://it.wikipedia.org/wiki?curid=2577139", "title": "Gemma Frisio", "text": "Biografia.\nMatematico e cosmografo di origine fiamminga, insegn\u00f2 matematica e medicina all'Universit\u00e0 di Lovanio. Applic\u00f2 le sue conoscenze matematiche all'astronomia, alla geografia e alla costruzione di mappe. A lui risale la pi\u00f9 antica trattazione dei principi della triangolazione. Anim\u00f2 un centro di fabbricazione di strumenti costruiti secondo le sue indicazioni. Il nipote, Gualterus Arsenius (? - c. 1580), fu un noto costruttore di strumenti scientifici."}
{"id": "2577140", "revid": "767487", "url": "https://it.wikipedia.org/wiki?curid=2577140", "title": "Vincent et moi", "text": "Vincent et moi \u00e8 un film del 1990 diretto da Michael Rubbo.\nTrama.\nJo, una ragazza del Qu\u00e9bec di tredici anni, \u00e8 appassionata di disegno e adora il pittore Vincent van Gogh. Grazie a una borsa di studio lascia il suo villaggio per frequentare le lezioni in una scuola di belle arti della grande citt\u00e0 di Montr\u00e9al. Un giorno Jo vende uno dei suoi disegni ad un uomo incontrato in un caff\u00e8. Qualche tempo dopo Jo si rende conto, attraverso la consultazione di una rivista d'arte, che il suo disegno \u00e8 stato venduto come un'opera di giovent\u00f9 del suo idolo van Gogh. Jo parte quindi per Amsterdam, cercando l'impostore. Per smascherarlo si propone di andare direttamente a parlare con Jeanne Calment, l'unica persona tra i viventi ad aver conosciuto il pittore."}
{"id": "2577143", "revid": "105514183", "url": "https://it.wikipedia.org/wiki?curid=2577143", "title": "Monte Bove Sud", "text": "Il monte Bove Sud \u00e8 una cima del monte Bove, la pi\u00f9 alta della catena, e raggiunge i 2169 m s.l.m. \u00c8 molto spesso considerata come una montagna indipendente.\nGeografia.\nIl monte Bove Sud costituisce la parte meridionale della val di Bove. Verso sud, alle sue pendici si trova il paese di Macchie, e la vallata di Vallinfante.\nPercorsi.\nIl monte Bove Sud \u00e8 raggiungibile dal monte Cornaccione, dal passo Cattivo, dal monte Bicco e dal monte Bove Nord. Ad est \u00e8 collegato anche con pizzo Berro e con la Priora."}
{"id": "2577145", "revid": "486946", "url": "https://it.wikipedia.org/wiki?curid=2577145", "title": "Linea 1 della Metropolitana di Barcellona", "text": ""}
{"id": "2577148", "revid": "6923", "url": "https://it.wikipedia.org/wiki?curid=2577148", "title": "Linea 11 della Metropolitana di Barcellona", "text": ""}
{"id": "2577149", "revid": "76963", "url": "https://it.wikipedia.org/wiki?curid=2577149", "title": "Marc Guggenheim", "text": "Biografia.\nOriginario di Long Island, per cinque anni ha lavorato a Boston come avvocato e scrittore part-time prima di decidere di intraprendere seriamente la carriera come sceneggiatore. All'inizio degli anni novanta ha lavorato come stagista presso la Marvel Comics, tra i suoi lavori nel campo dei fumetti figurano le storie per \"Aquaman\" per DC, \"The Punisher\" e \"Wolverine\" per la Marvel, e una quantit\u00e0 indeterminata di script per il videogioco Rare \"Perfect Dark Zero\".\nDal 2000 in poi inizia a scrivere per la televisione, come autore di diversi episodi delle serie televisive \"The Practice - Professione avvocati\", \"Law &amp; Order - I due volti della giustizia\" e \"Jack &amp; Bobby\". Nel corso degli anni alterna lavori televisivi, \"\" e \"Brothers &amp; Sisters - Segreti di famiglia\" (di cui \u00e8 anche produttore), e lavori nel campo dei fumetti, tra cui \"The Flash\" e \"Amazing Spider-Man\".\nNel 2008, assieme a Greg Berlanti, \u00e8 creatore e produttore della serie televisiva per la ABC \"Eli Stone\", per la durata di due stagioni. Per la Marvel Comics ha creato il fumetto \"Young X-Men\", mentre nel 2009 ha scritto la sceneggiatura per il videogioco \"X-Men le origini - Wolverine\", sviluppato da Raven Software e basato sull'omonimo film.\nTra il 2009 e il 2010 figura tra i produttori della serie televisiva della ABC \"FlashForward\". \u00c8 stato sceneggiatore di tre episodi della serie televisiva \"No Ordinary Family\".\nAssieme a Greg Berlanti, ha scritto la sceneggiatura dell'omonimo film dedicato all'eroe dei fumetti Lanterna Verde, diretto da Martin Campbell ed uscito nelle sale nel 2011."}
{"id": "2577155", "revid": "403679", "url": "https://it.wikipedia.org/wiki?curid=2577155", "title": "Ann Lacedelli", "text": ""}
{"id": "2577156", "revid": "4711", "url": "https://it.wikipedia.org/wiki?curid=2577156", "title": "Allentown, Pennsylvania", "text": ""}
{"id": "2577158", "revid": "1543377", "url": "https://it.wikipedia.org/wiki?curid=2577158", "title": "Sulla mia pelle (Noemi)", "text": "Sulla mia pelle \u00e8 il secondo album di Noemi, pubblicato il 2 ottobre 2009 dall'etichetta discografica Sony Music.\nDescrizione.\nL'album \u00e8 stato anticipato dal singolo \"L'amore si odia\", cantato insieme a Fiorella Mannoia, che ha debuttato alla prima posizione nella classifica italiana.\nLe 10 tracce di \"Sulla mia pelle\", insieme a \"Per tutta la vita\", \"Briciole\" e \"Vertigini\" (quest'ultima riveduta e corretta in chiave Motown, chiave soul), sono state riproposte in \"Sulla mia pelle (Deluxe Edition)\", disponibile dal 19 febbraio 2010.\nL'album \u00e8 stato pubblicato il 2 ottobre 2009 ed \u00e8 composto da dieci tracce. Solo per l'acquisto su iTunes vi \u00e8 un'undicesima traccia: una versione de \"L'amore si odia\" eseguita solo da Noemi.\nTra gli autori dell'album ricordiamo Marco Ciappelli e Diego Calvetti (che firmano quasi tutto il disco) Jerico (Emiliano Cecere) con \"Comunque ti penso\", Francesco Bianconi dei Baustelle con \"Per colpa tua\", Pio Stefanini con \"L'addio (il giorno pi\u00f9 grande)\" e gli Hot Gossip (Giulio Calvino e Sergio Maggioni) con \"Tutto questo scorre\". Il brano \"Sulla mia pelle\", che chiude l'album e ne d\u00e0 il titolo, \u00e8 stato composto interamente da Noemi: \u00e8 depositato alla SIAE in tre versioni, il titolo originario del brano \u00e8 \"Sulla mia pelle (senza di te)\", successivamente cambiato solo in \"Sulla mia pelle\".\nNel booklet del disco Noemi cita Iggy Pop: \"il pesce non pensa, perch\u00e9 il pesce sa\" (frase tratta da \"Branchie\" di Niccol\u00f2 Ammaniti).\nA un mese dalla sua pubblicazione, \"Sulla mia pelle\", vende pi\u00f9 di 55.000 copie conquistando il suo primo disco d'oro.\nSuccessivamente l'album superando le 70.000 copie diviene disco di platino; ci\u00f2 prima della partecipazione al Festival di Sanremo 2010 e quindi della riedizione dell'album. Il 28 maggio 2010, presso l'Arena di Verona, Noemi riceve un Wind Music Award per le vendite dell'album. In seguito l'album supera le 125.000 copie, per poi raggiungere le 140.000 e conquistare il doppio disco di platino. Inoltre, il 27 maggio 2011, Noemi viene premiata ai Wind Music Awards con il multiplatino per l'album \"Sulla mia pelle\".\nSulla mia pelle (Deluxe Edition).\nL'album, riedizione sanremese di \"Sulla mia pelle\", \u00e8 uscito, in formato fisico, in concomitanza con il Festival di Sanremo 2010 e pi\u00f9 precisamente con la penultima puntata del 19 febbraio 2010. La premi\u00e8re del singolo \u00e8 avvenuta il 17 febbraio sul portale Dada.it, l'intero album \u00e8 stato invece pubblicato lo stesso giorno su iTunes. Nella classifica FIMI il singolo si conquista la prima posizione, mentre l'album si colloca alla 14\u00aa posizione, per poi raggiungere, dopo due settimane, la 3\u00aa posizione, posizione occupata anche la settimana successiva. L'album occupa anche la posizione n. 42 nella classifica \"European Albums\" di Billboard.\nLa prima traccia dell'album \u00e8 \"Per tutta la vita\", brano che Noemi ha presentato durante la 60\u00ba edizione del Festival di Sanremo (nella sezione \"Artisti\"), e ne rappresenta anche il primo singolo estratto.\nSeguono le 10 tracce gi\u00e0 contenute nel precedente album \"Sulla mia pelle\". Chiudono il lavoro i brani \"Briciole\" (hit dell'estate 2009) e \"Vertigini\" entrambi provenienti dal mini-album \"Noemi\", quest'ultimo riveduto e corretto in chiave Motown (chiave soul) \u00e8 divenuto il secondo singolo estratto. Solo per l'acquisto su iTunes vi \u00e8 una quattordicesima traccia: una versione live di \"Briciole\".\nSuccesso commerciale.\nL'album viene certificato doppio disco di platino con oltre 140.000 copie vendute.\n\"Sulla mia pelle\" debutta alla 5\u00aa posizione, per poi raggiungere come massima posizione la 3\u00aa, della Classifica FIMI Album, mantenendo la top 15 per circa due mesi. Dopo 5 mesi di permanenza in classifica, viene pubblicata la deluxe edition, raggiungendo anch'essa come massima posizione la 3\u00aa della medesima classifica; la posizione sar\u00e0 occupata pi\u00f9 volte. L'album rimane in top 15 per oltre quattro mesi e praticamente ad un anno dalla pubblicazione esce dalla classifica. Ritorner\u00e0 in classifica dopo un anno e 7 mesi dalla pubblicazione. L'album \u00e8 stato anche nella \"European Top 100 Albums\" stilata da Billboard, rimanendo in classifica per quasi due mesi con picco alla 42\u00aa posizione.\nIn meno di tre mesi, l'album ottiene buoni risultati nei piazzamenti delle classifiche annuali, raggiungendo la 63\u00aa posizione nella classifica stilata dalla FIMI sugli album pi\u00f9 venduti nel 2009. \"Sulla mia pelle\" \u00e8 inoltre il 15\u00ba album, e il 13\u00ba tra gli album italiani, pi\u00f9 venduto in Italia nel corso del primo semestre del 2010. L'album entra anche nella classifica annuale FIMI del 2010 alla 29\u00aa posizione.\nSulla mia pelle tour.\n\"Sulla mia pelle tour\" \u00e8 il tour promozionale dell'omonimo album, \u00e8 diviso in due parti: la prima che si \u00e8 articolata da ottobre 2009 a gennaio 2010, e la seconda parte, dopo la partecipazione al Festival di Sanremo 2010, che si \u00e8 svolta da aprile ad ottobre 2010.\nSulla mia pelle tour (prima parte).\nTra la fine del 2009 e gli inizi del 2010, Noemi \u00e8 stata impegnata con la prima parte del \"Sulla mia pelle tour\" che ha avuto inizio il 23 ottobre 2009 al Fuori Orario (Circolo Arci) a Taneto di Gattatico, per terminare al palasport di Sedico (BL) il 16 gennaio 2010 ad un mese esatto dall'inizio del 60\u00ba Festival di Sanremo a cui Noemi ha preso parte con il brano \"Per tutta la vita\". Il tour ha fatto registrare in quasi tutte le tappe il tutto esaurito. Durante l'autunno 2009 Noemi \u00e8 stata impegnata anche con il TRL - Total Request Live on tour 2009.\nBand.\nNoemi viene accompagnata nella prima parte del \"Sulla mia pelle tour\" da:\nScaletta.\nSulla mia pelle tour (prima parte) \u00e8 la prima parte del secondo tour di Noemi. Durante la prima parte di questo tour sono stati eseguiti i brani contenuti nell'album, alcune cover eseguite durante X Factor 2 e altre tratte dal repertorio musicale di Noemi; in tutto i brani portati sul palco, durante la prima parte del tour, sono stati 19. I brani portati sul palco durante la prima parte del tour sono:\nSulla mia pelle tour (seconda parte).\nLa seconda parte del \"Sulla mia pelle tour\" inizia il 15 aprile 2010 con l'inaugurazione della Fnac al centro commerciale \"I Gigli\" di Campi Bisenzio (FI); il tour termina il 15 ottobre ad Orani. Il tour ha fatto registrare in quasi tutte le tappe il tutto esaurito. Durante la primavera del 2010 Noemi \u00e8 stata impegnata anche con il tour \"Ho imparato a sognare\" di Fiorella Mannoia. Nelle date del 21 e 22 aprile 2010 Noemi apre, presso il PalaIsozaki di Torino, due concerti del \"Tour Europe indoor\" di Vasco Rossi, da sempre suo idolo. Il 26 giugno si \u00e8 esibita in un concerto durante gli MTV Days a Torino; il 16 luglio apre un concerto di Seal durante \"Lucca Summer Festival\". Durante l'estate 2010, Noemi, \u00e8 stata impegnata anche con il tour Enel \"Correnti musicali\" insieme a Patty Pravo e il \"Radio Bruno estate tour\"; inoltre, partecipa anche alla presentazione, del 12 settembre 2010 presso l'Arena di Verona, de \"Il tempo e l'armonia\" di Fiorella Mannoia e ad alcune tappe del relativo tour \"Il tempo e l'armonia\". A fine settembre \u00e8 impegnata con l'VIII edizione del festival O' Sci\u00e0 di Claudio Baglioni.\nBand.\nNoemi viene accompagnata durante la seconda parte del \"Sulla mia pelle tour\" da:\nScaletta*.\nSulla mia pelle tour (seconda parte) \u00e8 la seconda parte del secondo tour di Noemi. Durante la seconda parte del tour sono stati portati i brani contenuti nell'album riedito, sempre alcune cover eseguite durante X Factor 2 e un maggior numero di cover tratte dal repertorio musicale di Noemi; in tutto i brani portati sul palco, durante la seconda parte del tour, sono 40. I brani portati sul palco, oltre quelli gi\u00e0 portati sul palco durante la prima parte del tour, sono:"}
{"id": "2577159", "revid": "1234826", "url": "https://it.wikipedia.org/wiki?curid=2577159", "title": "Uomo pesce", "text": ""}
{"id": "2577160", "revid": "287204", "url": "https://it.wikipedia.org/wiki?curid=2577160", "title": "Lehigh Valley Jets", "text": "I Lehigh Valley Jets sono stati una franchigia di pallacanestro della Continental Basketball Association (CBA), con sede ad Allewntown, Pennsylvania, attivi tra il 1957 e il 1981.\nNati nel 1957 come \"Wilmington Jets\", dopo un solo anno si trasferirono a Allentown diventando gli \"Allentown Jets\". Nel 1979 si rinominarono \"Lehigh Valley Jets\", ma fallirono due anni dopo."}
{"id": "2577162", "revid": "712828", "url": "https://it.wikipedia.org/wiki?curid=2577162", "title": "Uomo-pesce", "text": ""}
{"id": "2577163", "revid": "1970900", "url": "https://it.wikipedia.org/wiki?curid=2577163", "title": "Alfabeto gagauzo", "text": "L'alfabeto gagauzo moderno, utilizzato nella lingua gagauza, \u00e8 basato sull'alfabeto latino, modellato sull'alfabeto turco, con 31 lettere.\nLettere.\nLe lettere dell'alfabeto gagauzo, nel loro ordine standard sono:\nA, \u00c4, B, C, \u00c7, D, E, \u00ca, F, G, H, I, \u0130, J, K, L, M, N, O, \u00d6, P, R, S, \u015e, T, \u0162, U, \u00dc, V, Y, Z.\nSi noti che le lettere I ed \u0130 sono lettere distinte. \"I\" \u00e8 la forma maiuscola di \"\u0131\", ed \"\u0130\" la forma maiuscola di \"i\". Nell'alfabeto gagauzo non esistono \"q\", \"w\" ed \"x\" che sono traslitterate rispettivamente con \"k\", \"v\" e \"ks\".\nEsempi.\nLuoghi:\nBasarabiya (con la \u0130),\nKomrat,\nKi\u015fin\u00f6v"}
{"id": "2577165", "revid": "271907", "url": "https://it.wikipedia.org/wiki?curid=2577165", "title": "Gemma Frisius", "text": ""}
{"id": "2577170", "revid": "4711", "url": "https://it.wikipedia.org/wiki?curid=2577170", "title": "Allentown Jets", "text": ""}
{"id": "2577174", "revid": "1543377", "url": "https://it.wikipedia.org/wiki?curid=2577174", "title": "Maria Grazia Lacedelli", "text": "Ha fatto parte della nazionale italiana di curling partecipando a 12 europei e 6 mondiali, vincendo una medaglia d'argento al campionato europeo di curling nel 1982. Ha fatto parte anche della nazionale italiana senior di curling, partecipando a due campionati mondiali senior.\nMaria Grazia \u00e8 stata pi\u00f9 volte campionessa d'Italia."}
{"id": "2577184", "revid": "254059", "url": "https://it.wikipedia.org/wiki?curid=2577184", "title": "Leica M9", "text": "La Leica M9 \u00e8 la seconda fotocamera digitale dopo la M8 presentata dalla Leica, il 9 settembre 2009, della cinquantennale dinastia della classica serie M a telemetro della casa tedesca, serie della quale condivide le ottiche. Il sensore Full Frame 35\u00a0mm. (36x24\u00a0mm.) sviluppato dalla Kodak, \u00e8 il KAF-18500 da 18,5 megapixel.\nDisponibile in due finiture: antracite (10705) e laccata nera (10704).\nIn bundle con la fotocamera \u00e8 offerta una licenza di Adobe Photoshop Lightroom per il trattamento dei DNG.\nDal settembre 2010 \u00e8 disponibile nella edizione speciale M9 \"Titanium\", in tiratura limitata di 500 fotocamere, una riprogettazione con la collaborazione del designer italiano Walter De Silva, costruita in titanio e con diverse altre differenze tecniche."}
{"id": "2577190", "revid": "599013", "url": "https://it.wikipedia.org/wiki?curid=2577190", "title": "Adriano Lorenzi", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1980, disputato a Kitchener, in Canada: in quell'occasione l'Italia si piazz\u00f2 al decimo posto. Con la nazionale junior partecipa a due mondiali junior.\nNel 1987 Adriano entra nella formazione della nazionale assoluta con cui ha partecipato ad un campionato mondiale di curling ed a quattro campionati europei oltre ad un \"Challenge Round\" per la qualificazione ai mondiali. Il miglior risultato dell'atleta \u00e8 il settimo posto ottenuto ai mondiali del 1987 disputati a Milwaukee, in Canada.\nCAMPIONATI\nNazionale assoluta: 41 partite\nNazionale junior: 18 partite\nCampionati italiani e coppa italia.\nLorenzi ha preso parte ai campionati italiani di curling inizialmente con il Curling Club New Wave poi con il Curling Club Dolomiti ed \u00e8 stato 8 volte campione d'Italia:\nNel 1997 con Roberto Lacedelli e Giorgio Alberti vince la Coppa Italia di curling, trofeo ad oggi sospeso\nIncarichi sociali e sportivi.\nAdriano \u00e8 stato tra i fondatori del Curling Club New Wave, club di cui \u00e8 stato presidente dal 1989 al 2000. Per molti anni \u00e8 stato allenatore delle squadre societarie di cortina. Dal 2008 al 2010 Lorenzi \u00e8 stato allenatore del Curling Club Dolomiti.\nDal 1982 al 1989 ha lavorato a Milano con il fratello fondando e dirigendo la prima catena italiana di fast food con il marchio Kenny, nata a Cortina d'Ampezzo e sviluppatasi poi in Italia con 12 locali.\nAdriano \u00e8 stato Assessore allo sport, Turismo e Cultura nel comune di Cortina d'Ampezzo dal 1994 al 1998 e al Turismo e Mobilit\u00e0 dal 2002 al 2006. \nDal 2000 al 2007 \u00e8 stato amministratore e vice presidente dell'ente Longarone Fiere.\nDal marzo 2001 delegato della ITAS Mutua Assicurazioni per Cortina in seno all'Assemblea Generale \u00a0 \u00a0 \u00a0 \u00a0\nDa maggio 2017 a maggio 2020 nel consiglio di Amministrazione della Banca Cassa Rurale ed artigiana di Cortina \nLaurea triennale in Storia generale - Laurea magistrale in Storia Medievale all'Universit\u00e0 C\u00e0 Foscari di venezia "}
{"id": "2577191", "revid": "367445", "url": "https://it.wikipedia.org/wiki?curid=2577191", "title": "Linea 3 (metropolitana di Barcellona)", "text": "La linea 3 nota anche come \"linea verde\" \u00e8 una linea della metropolitana di Barcellona che serve la citt\u00e0 di Barcellona, in Spagna. \u00c8 gestita da TMB, ed \u00e8 la pi\u00f9 antica linea metropolitana della citt\u00e0 catalana: fu infatti inaugurata nel 1924 con il nome di \"Gran Metro (de Barcelona)\" e serviva la tratta compresa tra le stazioni di Pla\u00e7a de Catalunya e Lesseps. Gestita originariamente dalla societ\u00e0 Gran Metropolit\u00e0 de Barcelona fino alla sua fusione con Ferrocarril Metropolit\u00e0 de Barcelona, ha il capolinea alle stazioni di Zona Universit\u00e0ria e Trinitat Nova. Nel 2011 ha effettuato 86 milioni di viaggi, diventando cos\u00ec la seconda linea cittadina della metropolitana per volume di trasporto, superata solo dalla L1.\nLa linea 3 \u00e8 il risultato di una serie di progetti ferroviari che si sono susseguiti nel corso degli anni. Alla tratta iniziale, gestita da Gran Metropolit\u00e0 de Barcelona (GMB), fu aggiunta una diramazione (linea II) a partire dal Paseo de Gracia, realizzando un tracciato a forma di Y rovesciata, sfruttando i tunnel costruiti nel 1908 dall'Ajuntament di Barcellona sotto la Via Laietana come parte del piano urbano di riforma. Il successivo piano delle metropolitane del 1966 separ\u00f2 la diramazione di Via Laietana per realizzare due linee circolari. Nel 1971 il progetto sub\u00ec una modifica, ma la separazione rimase e divenne effettiva nel 1972, conferendo alla linea la sua impostazione finale.\nCaratteristiche generali.\nLa linea \u00e8 a doppio binario su percorso completamente sotterraneo, per una lunghezza complessiva di 17,6\u00a0km, con 26 stazioni e 26 treni circolanti in orario di punta. Il deposito dei treni si trova a Sant Gen\u00eds (Vall d'Hebron), mentre non \u00e8 pi\u00f9 utilizzato il vecchio deposito di Lesseps, che era localizzato in superficie e utilizzava un sistema di montacarichi per posizionare i convogli sui binari.\nIl tracciato si snoda interamente nel territorio comunale di Barcellona e attraversa otto dei dieci distretti cittadini: Ciutat Vella, Les Corts, Eixample, Gr\u00e0cia, Horta-Guinard\u00f3, Nou Barris, Sant Mart\u00ed e Sants-Montju\u00efc.\nIl materiale rotabile \u00e8 costituito da treni delle serie 2000R, 3000R e 5000; in precedenza venivano usati treni delle serie 300 e 1100.\nStazioni.\nLe stazioni presentano tutte una struttura con banchine laterali, a eccezione delle stazioni di Mundet, Valldaura, Canyelles, Roquetes e Trinitat Nova. Le seguenti stazioni hanno cambiato nome: Palau Reial (\"Palacio\"), Sants Estaci\u00f3 (\"Roma\"), Poble Sec (\"Parlamento\"), Paral\u00b7lel (\"Pueblo Seco\"), Drassanes (\"Atarazanas\"), Passeig de Gr\u00e0cia (\"Arag\u00f3n\") e Diagonal (\"Diagonal - P\u00ba Gracia\").\nIl 92% delle stazioni (24 su 26) sono accessibili per le persone a mobilit\u00e0 ridotta: solo le stazioni Espanya e Vallcarca sono infatti prive di sistemi di accessibilit\u00e0. Sono dodici le stazioni di corrispondenza con altre linee della metropolitana, con il Trambes\u00f2s e le Rodalies de Catalunya.\nStoria.\nAntecedenti.\nNel corso del XIX secolo, in seguito all'industrializzazione la popolazione di Barcellona si quintuplic\u00f2, arrivando nel 1900 a raggiungere abitanti. Nel 1863 fu inaugurata la ferrovia tra Barcellona e Sarri\u00e0 (tuttora in funzione come L\u00ednia Barcelona-Vall\u00e8s) e nel 1872 entr\u00f2 in servizio la prima linea di tram a trazione animale, tra Pla de la Boqueria e il paese di Gr\u00e0cia (allora separato dalla citt\u00e0). Nello stesso periodo, nel 1863 fu inaugurata la prima linea della metropolitana di Londra, con servizio operato da treni a vapore, mentre nel 1881 in Germania, a Lichterfeld, fece il suo debutto il primo servizio pubblico di ferrovia elettrica\nNel 1900 il traffico su ruota aument\u00f2 considerevolmente e le vie principali erano spesso intasate. Nel 1907, Pau Muller e Gon\u00e7al Zaragoza richiesero la concessione per un servizio di ferrovia sotterraneo a Barcellona, col nome di \"Ferrocarril Metropolit\u00e0 Nord-Sud de Barcelona\", per collegare il Parc de la Ciutadella con la Bonanova, percorrendo in sotterranea il Passeig de Colom, la Rambla, Pla\u00e7a de Catalunya, il Passeig de Gr\u00e0cia, il Carrer Gran de Gr\u00e0cia, Pla\u00e7a de Lesseps, la collina del Putxet e il Passeig de Sant Gervasi. Nonostante l'interesse dimostrato sia dai tecnici che dalle autorit\u00e0 municipali, non furono per\u00f2 trovati i finanziamenti necessari per portare a completamento l'opera e gli autori del progetto furono alla fine costretti a cedere tutti i diritti di concessione al Banco de Vizcaya.\nIl Gran Metro.\nNel 1920 il Banco de Vizcaya decise di ridare vita al progetto come conseguenza del progressivo aumento del traffico sulla rete tramviaria, dell'inaugurazione della metropolitana di Madrid e sull'onda dell'interesse destato dall'inizio della costruzione del \"Metro Transversal\". La banca ottenne quindi con l'Ordine Reale del 12 febbraio 1921 la concessione della ferrovia elettrica per un periodo di 99 anni. Per coordinare la gestione della linea e allargare la base dei finanziamenti, il Banco de Vizcaya si associ\u00f2 ad altre aziende di trasporto pubblico cittadine e fu cos\u00ec costituita la societ\u00e0 \"Gran Metropolit\u00e0 de Barcelona S.A.\" (GMB).\nAppena prima dell'inizio dei lavori (luglio 1921), la societ\u00e0 GMB present\u00f2 una variante di progetto, modificando gli estremi della linea, che fu approvata nel 1922 dalla Divisi\u00f3 de Ferrocarrils. In direzione nord il nuovo capolinea fu stabilito alla Pla\u00e7a de Lesseps a nord al posto del Passeig de Sant Gervasi, dato che in quella zona negli anni precedenti erano state istituite diverse linee di tram e GMB era interessata a ottenere la concessione di una nuova linea. In direzione sud il tracciato del progetto iniziale venne modificato, con la costruzione di una nuova linea dal Paseo de Gr\u00e0cia fino al Portal de Mar: la costruzione dei tunnel sotto il Passeig de Colom si rivel\u00f2 infatti complessa perch\u00e9 il sottosuolo era costituito da blocchi di pietra dell'antica scogliera e vi era il rischio di infiltrazioni d'acqua. Il nuovo tracciato attraversava invece la Ronda de Sant Pere e la Via Laietana, approfittando in quest'ultima della presenza dei tunnel gi\u00e0 realizzati nel 1908 dall'Ajuntament di Barcellona nell'ambito del Piano di Riforma urbano ma rimasti ancora inutilizzati. GMB acquist\u00f2 i tunnel in cambio di una cifra pari a 800.000 peseta, del pagamento all'Ajuntament di un canone annuale di 45.000 peseta e di una compartecipazione ai profitti della linea.\nCon la variante di progetto, venivano cos\u00ec realizzate due linee su un tracciato a forma di Y rovesciata e con una tratta in comune, la Linea I (da Lesseps a Liceu) e la Linea II (da Arag\u00f3 \u2013 ora Passeig de Gr\u00e0cia \u2013 a Correus, ora chiusa). GMB aveva inoltre a progetto la costruzione di altre tre linee:\nI lavori procedettero completamente sottoterra nelle tratte sotto l'Eixample e Gr\u00e0cia per non impattare la linea ferroviaria di superficie gestita da MZA che univa Barcellona a Tarragona e passava per il Carrer d'Arag\u00f2, mentre nella parte di Ciutat Vella si svolsero a cielo aperto a causa delle falde acquifere.\nL'inaugurazione della prima ferrovia metropolitana cittadina avvenne il 30 dicembre 1924, alla presenza dell'infante Alfonso in rappresentanza del re Alfonso XIII. Fu aperta al servizio la tratta tra Pla\u00e7a de Catalunya e Lesseps della Linea I, dato che i lavori della tratta fino a Liceu erano in ritardo. La prima linea aveva una lunghezza di 2,741\u00a0km con quattro stazioni: Lesseps, Diagonal, Arag\u00f3 (ora Passeig de Gr\u00e0cia) e Catalunya, con ascensori a Lesseps. I primi prolungamenti portarono alle stazioni di Fontana, aperta il 1\u00ba maggio 1925 e dotata anch'essa di ascensori, e Liceu il 5 luglio dello stesso anno.\nLa linea II del GMB.\nI lavori della linea II rimasero in arretrato a causa dell'abbondanza di acqua sotterranea e dei lavori per la costruzione della fermata Jaume I, dato che l'Ajuntament di Barcellona non acconsent\u00ec a fermare la circolazione in Via Laietana. La prima tratta di questa linea venne inaugurata il 19 dicembre 1926, tra le stazioni di Arag\u00f3 e Jaume I, con una terza fermata intermedia a Urquinaona. Il prolungamento fino a Correus fu inaugurato il 20 febbraio 1934, inizialmente a binario singolo che venne raddoppiato negli anni quaranta, quando vennero rimodernati anche gli ascensori di Urquinaona e Fontana. Nel 1946 anche la linea I venne prolungata da Liceu a Ferran (\"Fernando\").\nAlla fine degli anni quaranta rimasero irrealizzati, per motivi diversi, tre progetti:\nLa municipalizzazione e l'assorbimento del GMB.\nA ottobre 1952 l'Ajuntament di Barcellona in seduta plenaria approv\u00f2 un accordo che prevedeva la municipalizzazione di tutte le aziende di trasporto pubblico cittadino, comprese il Ferrocarril Metropolit\u00e0 de Barcelona, il Gran Metropolit\u00e0 de Barcelona e Tramvies de Barcelona. Nel 1955 i proprietari del Gran Metropolit\u00e0 de Barcelona e Tramvies de Barcelona firmarono l'accordo di acquisizione delle azioni da parte del Comune. Nel 1958 l'Ajuntament complet\u00f2 l'acquisto del Ferrocarril Metropolit\u00e0 de Barcelona, di cui fu gi\u00e0 cofondatore nel 1928 e che controllava gi\u00e0 in gran parte. Tre anni dopo, nel 1961, il Gran Metropolit\u00e0 fu assorbito da FMB, dando cos\u00ec vita alla societ\u00e0 Ferrocarril Metropolit\u00e0 de Barcelona SA/SPM.\nUno dei miglioramenti principali seguiti alla fusione fu la costruzione di una gallera di collegamento tra le banchine delle stazioni Catalunya del Gran Metro e il Metro Transversal. Dopo la fusione, le linee I e II del GMB diventarono un'unica linea, denominata linea III.\nIl progetto della Linea III.\nNel Piano d'Urgenza (\"Pla d'Urg\u00e8ncia\") del 1963 si proponeva un prolungamento da Ferran alla Pla\u00e7a d'Espanya e un altro da Lessep al Carrer de Vallirana. Nel Piano delle Metropolitane del 1966 fu proposta la separazione dalla linea III della tratta sotto Via Laietana (la vecchia linea II del GMB) dalla stazione di Correus fino alla biforcazione di Arag\u00f3, per realizzare una linea di tipo circolare che servisse l'Eixample, Ciutat Vella, Sant Mart\u00ed, Sant Andreu, Guinard\u00f3 e Gr\u00e0cia.\nIl 20 marzo 1972 venne soppressa definitivamente la stazione Correus e, a partire dal 4 aprile successivo, fu chiusa provvisoriamente per lavori la tratta tra Urquinaona e Jaume I: in questo modo, la linea III perse questa diramazione e divenne una linea senza biforcazioni lungo tutto il percorso da Lesseps a Ferran. Il tratto sotto la Via Laietana fu riaperto nel 1973 come linea IV.\nAnche per la tratta rimanente della linea III era prevista una trasformazione in linea circolare che sarebbe dovuta arrivare fino all'Avinguda Diagonal attraverso il distretto di Les Corts per poi richiudersi a Lesseps. Nel 1971 il progetto venne modificato, abbandonando l'idea della linea circolare, definendo invece un tracciato simile a quello definitivo tra Zona Universit\u00e0ria e Canyelles (come capolinea), con un prolungamento da Zona Universit\u00e0ria fino a Esplugues de Llobregat e Sant Just Desvern. Nel 1974 fu poi proposto il prolungamento da Canyelle a Trinitat Nova e poi da l\u00ec a Ciutat Meridiana.\nLa tratta Ferran-Paral\u00b7lel.\nIl 1\u00ba marzo 1968 viene soppressa e chiusa definitivamente la stazione di Ferran in seguito all'apertura della fermata Drassanes, avvenuta a dicembre dello stesso anno. I lavori per il successivo prolungamento fino al Paral\u00b7lel erano gi\u00e0 in corso e i tunnel erano gi\u00e0 pronti.\nIl 17 giugno 1970 fu inaugurato il prolungamento di una fermata da Drassanes a \"Pueblo Seco\", fermata che in seguito fu rinominata Paral\u00b7lel, dato che la nuova tratta di 700 metri raggiungeva la parte bassa del quartiere del Poble Sec lungo l'avinguda del Paral\u00b7lel, ed era gi\u00e0 in programma la futura corrispondenza con la L2 che sarebbe stata poi inaugurata nel 1995. All'epoca, la fermata serviva gi\u00e0 da corrispondenza con la funicolare di Montju\u00efc, quando era in via di allestimento anche la teleferica all'altro capo della funicolare.\nLinea III-B Poble Sec - Zona Universit\u00e0ria.\nNel 1975 entr\u00f2 in servizio la linea III-B (o 3-B) sul percorso Paral\u00b7lel-Zona Universit\u00e0ria. Il cambio di nome era dovuto al fatto che in questa tratta l'alimentazione elettrica veniva distribuita tramite un terzo binario centrale invece che con la catenaria rigida usata nel resto della linea. Alla stazione Paral\u00b7lel i passeggeri dovevano trasbordare dai treni della linea III su quelli della linea IIIB, che partivano dai marciapiedi adiacenti usati in seguito per la linea L2.\nIl 20 gennaio 1975 fu aperto il primo tratto di 3,6\u00a0km tra le fermate di Sants-Estaci\u00f3 (denominata all'epoca \"Roma Renfe\") e Zona Universit\u00e0ria, con quattro fermate intermedie: Palau Reial (all'epoca \"Palacio\"), Maria Cristina, Les Corts e Pla\u00e7a del Centre. Il 15 luglio fu inaugurato il secondo tratto di quattro stazioni: Tarragona, Espanya, Poble Sec (all'epoca \"Parlamento\") e Paral\u00b7lel (allora \"Pueblo Seco\"). In quest'ultima furono soltanto messi in servizio i nuovi binari.\nIl 5 giugno 1982 la linea fu unificata, eliminando la necessit\u00e0 del trasbordo a Paral\u00b7lel, con lavori sulla linea elettrica che portarono prima all'estensione del terzo binario e poi all'utilizzo su tutta la linea del sistema a catenaria rigida.\nLa tratta Vallcarca - Trinitat Nova.\nIl 6 novembre 1985 entr\u00f2 in servizio il prolungamento dal capolinea storico di Lesseps con l'apertura di quattro fermate: Vallcarca, Penitents, Vall d'Hebron e Montbau. Per il nuovo tratto di 3,9\u00a0km furono investiti 3 miliardi di peseta. I nuovi depositi di Sant Gen\u00eds a Vall d'Hebron entrarono in servizio successivamente, essendo ancora in costruzione alla data dell'apertura del prolungamento.\nA settembre 2001 la linea fu prolungata ulteriormente con tre stazioni fino al nuovo capolinea di Canyelles, con le fermate intermedie di Mundet e Valldaura, coprendo cos\u00ec con il servizio questi quartieri e il campus universitario di Mundet. Le stazioni erano state inoltre dotate di sistemi di accessibilit\u00e0 per le persone a mobilit\u00e0 ridotta.\nL'ultima tratta aggiunta, con le due stazioni di Roquetes e Trinitat Nova, entr\u00f2 in servizio il 4 ottobre 2008. L'apertura iniziale era prevista nel 2007 per\u00f2 uno sprofondamento del suolo nella zona del Carmel ne ritard\u00f2 il completamento. Al nuovo capolinea di Trinitat Nova la linea fa corrispondenza con le linee L4 e L11.\nEvoluzioni future.\nSono previsti prolungamenti in entrambe le direzioni. A nord-est, il progetto prevede l'aggiunta di una stazione per portare il capolinea dall'attuale fermata di Trinitat Nova a Trinitat Vella. Il prolugamento rientra sia nel Piano Direttivo delle Infrastrutture di ATM del 2001-2010 che in quello successivo del 2009-2018. In direzione nord-ovest, il Piano Direttivo 2001-2010 recepiva la proposta di ampliamento della rete AX17 che prevedeva la realizzazione di una nuova linea L12, poi modificata in due proposte di progetto, la AX17a (prolungamento della L3) e la AX17b (prolungamento della L6 nel piano, nuovamente modificato nel 2016 con la reintroduzione del progetto della L12). Il successivo Piano Direttivo 2009-2018 riconferma il progetto, che consiste nella costruzione di nove stazioni tra Zona Universit\u00e0ria e la stazione ferroviaria del comune di Sant Feliu de Llobregat.\nLe nuove fermate previste dal progetto di ampliamento sono le seguenti:"}
{"id": "2577195", "revid": "889336", "url": "https://it.wikipedia.org/wiki?curid=2577195", "title": "Georgi Asparuhov", "text": "Caratteristiche tecniche.\nCentravanti moderno e completo, dominante nel gioco aereo, forte fisicamente, dotato di un buon passo con e senza palla e di buonissima tecnica. Dentro l'area era letale: nonostante il fisico imponente sapeva giocare benissimo il pallone negli spazi stretti. Era mortifero nelle conclusioni al volo, oltre che in grado di segnare da qualsiasi angolazione con tiri ad alto coefficiente di difficolt\u00e0.\nCarriera.\nClub.\nAttaccante prolifico, dopo aver debuttato con la maglia del Levski Sofia nel 1959, si trasferisce al Botev Plovdiv nel 1961, dove rimarr\u00e0 due anni. Nel 1963 ritorna alla squadra della sua citt\u00e0, dove rimane fino al 1971, anno della sua morte, avvenuta in un incidente stradale insieme al compagno Nikola Kotkov.\nNazionale.\nIn nazionale Asparuhov ha ottenuto 50 presenze e 19 gol."}
{"id": "2577197", "revid": "26804920", "url": "https://it.wikipedia.org/wiki?curid=2577197", "title": "Pezza (Marano di Valpolicella)", "text": ""}
{"id": "2577199", "revid": "26804938", "url": "https://it.wikipedia.org/wiki?curid=2577199", "title": "Pezze", "text": ""}
{"id": "2577204", "revid": "131358", "url": "https://it.wikipedia.org/wiki?curid=2577204", "title": "Georgi Rangelov Asparuhov", "text": ""}
{"id": "2577206", "revid": "1851848", "url": "https://it.wikipedia.org/wiki?curid=2577206", "title": "Gianluca Lorenzi", "text": "Carriera sportiva.\nNazionale.\nIl suo esordio con la maglia azzurra e nel 1986 quando entra a far parte della nazionale italiana junior di curling con il ruolo di \"viceskip\". Con la nazionale junior Gianluca partecipa a cinque campionati mondiali junior di curling. \nNel 1997 entra a far parte della nazionale assoluta con il ruolo di second. Con la nazionale partecipa a tre campionati europei di curling.\nGianluca in totale vanta 61 presenze in nazionale. Il miglior risultato dell'atleta \u00e8 l'ottavo posto ai mondiali junior di Markham nel 1989.\nIl 15 marzo 1988 a F\u00fcssen, in Germania ovest, perdendo 0 a 16 contro la nazionale svizzera subisce la peggior sconfitta della nazionale italiana junior di curling di sempre.\nCAMPIONATI\nNazionale: 15 partite\nNazionale junior: 46 partite\nCampionati italiani.\nGianluca ha preso parte ai campionati italiani di curling inizialmente con il Curling Club New Wave, poi con il Curling Club Dolomiti, ed \u00e8 stato quattro volte campione d'Italia:\nIncarichi sociali.\nAttualmente \u00e8 presidente del Curling Club Dolomiti.\nVita privata.\nGianluca e figlio del presidente onorario del club nonch\u00e9 ex dirigente della World Curling Federation Ivo Lorenzi.\nLorenzi \u00e8 un albergatore di Cortina d'Ampezzo"}
{"id": "2577209", "revid": "4711", "url": "https://it.wikipedia.org/wiki?curid=2577209", "title": "Wilmington Jets", "text": ""}
{"id": "2577219", "revid": "123312402", "url": "https://it.wikipedia.org/wiki?curid=2577219", "title": "Calcidiolo", "text": "Il calcidiolo (chiamato anche calcifediolo o 25-idrossicolecalciferolo) \u00e8 un preormone prodotto nel fegato per idrossilazione del colecalciferolo.\nUna volta prodotto, il calcidiolo viene convertito nei reni dall'enzima 25-idrossivitamina D3 1-alfa-idrossilasi in calcitriolo, un ormone secosteroide che \u00e8 la forma biologicamente attiva della Vitamina D3.\nIn medicina, il dosaggio dei valori di calcidiolo \u00e8 il metodo pi\u00f9 efficace e il pi\u00f9 sensibile per valutare i livelli di vitamina D nell'organismo. L'aumento dei livelli di calcidiolo \u00e8 associato all'aumento dell'assorbimento intestinale di calcio.\nDosaggio nel sangue umano.\nIn medicina il dosaggio della 25-idrossi-vitamina D nel sangue \u00e8 utilizzato per stimare la quantit\u00e0 di vitamina D nell'organismo.\nQuesto test, utile per diagnosticare la carenza di vitamina D, \u00e8 indicato nei pazienti ad alto rischio di deficienza di questa vitamina e pu\u00f2 indirizzare il medico nella decisione di iniziare terapie specifiche.\nI pazienti affetti da osteoporosi, malattia renale cronica, sindromi da malassorbimento, obesit\u00e0 e da alcune infezioni sono considerati ad alto rischio e si consiglia loro di effettuare il dosaggio della vitamina D. \nSebbene la carenza di vitamina D sia comune in alcune popolazioni, come quelle che vivono a latitudini estreme o comunque con scarsa esposizione alla luce solare, il dosaggio della 25-OH-vitamina D non \u00e8 necessario per tutta la popolazione.\nL' \"American Society for clinical nutrition\" ha comunque sottolineato l'esigenza di una maggiore standardizzazione e riproducibilit\u00e0 tra diversi laboratori.\nSecondo MedlinePlus, i valori normali di calcidiolo sono compresi fra 30 e 74\u00a0ng/mL.\nTuttavia l'intervallo di riferimento varia a seconda di diversi fattori, come l'et\u00e0 e l'area geografica di residenza. Per questo motivo \u00e8 stato suggerito un intervallo pi\u00f9 ampio, fra 20 e 150 nmol/L (8 - 60\u00a0ng/ml), \n mentre altri studi definiscono livelli inferiori a 80 nmol/L (32\u00a0ng/ml) indicativi di carenza di vitamina D.\nI laboratori statunitensi riportano generalmente i livelli di 25(OH) vitamina D in ng/mL, mentre in altri Paesi essi sono riportati in nmol/L. Per ottenere la conversione in nmol/mL occorre moltiplicare per 2,5 il valore espresso in ng/mL.\nImportanza clinica.\nCon l'aumentare della concentrazione plasmatica di calcidiolo, aumenta l'assorbimento di calcio nell'intestino. L'escrezione di calcio con le urine controbilancia l'assorbimento intestinale e comincia ad aumentare quando i livelli di calcidiolo raggiungono le 400 nmol/L (160\u00a0ng/mL).\nAlcuni studi di popolazione condotti negli anni novanta dal gruppo di Cedric F. Garland e Frank C. Garland dell'Universit\u00e0 di San Diego in California hanno evidenziato che all'aumentare dei livelli ematici di calcidiolo diminuisce l'incidenza di carcinoma del colon e del carcinoma della mammella.\nTuttavia i pi\u00f9 recenti studi clinici non sono riusciti a dimostrare un effetto protettivo della vitamina D contro il cancro del colon-retto."}
{"id": "2577224", "revid": "86599", "url": "https://it.wikipedia.org/wiki?curid=2577224", "title": "Cratere Sylvester", "text": "Sylvester \u00e8 un cratere lunare situato vicino al Polo Nord lunare, nella zona di librazione. Giace a sud-sudest del cratere Hermite; a sud di Sylvester vi \u00e8 cratere Pascal. A causa della sua posizione, Sylvester riceve la luce solare ad un angolo molto basso.\nIl cratere \u00e8 abbastanza circolare, con un bordo a strapiombo poco usurato. Non vi sono crateri degni di nota lungo il bordo, sebbene Sylvester si inserisca in un piccolo cratere poco profondo a sudest. Il fondo \u00e8 piatto, ma punteggiato da diversi piccoli crateri. Nel mezzo vi \u00e8 un piccolo picco centrale.\nPrende il nome dal matematico britannico James Joseph Sylvester.\nCrateri correlati.\nAlcuni crateri minori situati in prossimit\u00e0 di Sylvester sono convenzionalmente identificati, sulle mappe lunari, attraverso una lettera associata al nome."}
{"id": "2577226", "revid": "599013", "url": "https://it.wikipedia.org/wiki?curid=2577226", "title": "Jevhenija Du\u0161kevy\u010d", "text": "Gioca nel ruolo di centrale nella Eczac\u0131ba\u015f\u0131 Spor Kul\u00fcb\u00fc.\nCarriera.\nJevhenija Du\u0161kevy\u010d esordisce nel massimo campionato ucraino tra le file della Volejbol'nyj Klub D\u017einestra nel 1998: con la squadra ucraina resta per ben sei stagioni, vincendo quattro scudetti e tre coppe d'Ucraina.\nNella 2004 viene acquistata da Pesaro, squadra di serie A1 italiana con la quale resta per due stagioni e vince la Coppa CEV 2005-06. Nella stagione 2006-07 passa a Santeramo dove resta per altre due stagioni, prima di essere acquistate nel 2008 da Perugia, squadra in cui ha militato fino al 2010.\nDalla stagione 2010-2011 firma per la Eczac\u0131ba\u015f\u0131 Spor Kul\u00fcb\u00fc, con il quale si aggiudica la Coppa di Turchia.\nConvocata stabilmente in nazionale, non ha mai raggiunto grossi traguardi."}
{"id": "2577227", "revid": "1271382", "url": "https://it.wikipedia.org/wiki?curid=2577227", "title": "Emil Zilliacus", "text": "Docente all'Universit\u00e0 di Helsinki, titolare della cattedra di letteratura antica, nelle sue opere si respirano profondamente gli ideali classici di perfezione. Inizi\u00f2 la sua carriera con ottime traduzioni delle opere di Eschilo e Sofocle.\nIl debutto come poeta avvenne con la raccolta \"Fuoco votivo\" del 1915, \"Hellenika\" del 1917, \"Nella grotta\", del 1920, \"La meridiana\", del 1926 e \"Il tempio\", del 1931. Raggiunse toni pi\u00f9 melanconici e pi\u00f9 profondi la raccolta \"Autunno d'argento\", del 1943."}
{"id": "2577230", "revid": "117550059", "url": "https://it.wikipedia.org/wiki?curid=2577230", "title": "Renault RE30", "text": "La Renault RE30 \u00e8 una monoposto di Formula 1 che corse nella seconda parte del campionato mondiale del 1981. Anche questa vettura, come le precedenti Renault aveva la peculiarit\u00e0 del motore: un 1500 cm\u00b3 sovralimentato con due turbine. Diversamente dalla precedente RE20B, il modello RE30 era caratterizzato da un telaio monoscocca in lega leggera di alluminio e dall'utilizzo dei correttori idraulici di assetto (introdotti dalla Brabham per aggirare le nuove norme FIA sull'effetto-suolo, poi ammessi dalla FIA ed in seguito copiati da tutte le altre scuderie).\nI progettisti furono i francesi Michel T\u00e9tu e Fran\u00e7ois Castaing.\nStagione 1981.\nFece il suo esordio nel Gran Premio del Belgio, quinta prova della stagione, con al volante il solo Ren\u00e9 Arnoux, che per\u00f2 non fu capace di qualificarsi per la gara.\nDopo le prime prove abbastanza deludenti, la RE30 conquist\u00f2 competitivit\u00e0 ottenendo sei \"pole\" (tre con Prost e tre con Arnoux), e tre vittorie, tutte con Alain Prost, (Francia, Olanda e Italia).\nLa vettura conquist\u00f2 anche tre terzi posti e un quarto, il tutto facendo segnare due gpv."}
{"id": "2577233", "revid": "1543377", "url": "https://it.wikipedia.org/wiki?curid=2577233", "title": "Accordo di Ginevra", "text": "La Bozza di accordo permanente sullo status, meglio conosciuta come Iniziativa di Ginevra o Accordo di Ginevra, \u00e8 una proposta di pace extra-governativa e non ufficiale, volta a risolvere il conflitto Israelo-Palestinese.\nEssa concederebbe ai palestinesi la quasi totalit\u00e0 della Cisgiordania, la Striscia di Gaza e parte di Gerusalemme, tracciando i confini di Israele vicino a quelli precedenti alla guerra dei Sei Giorni. In cambio della rimozione della maggior parte delle colonie israeliane in tali aree, i palestinesi limiterebbero il proprio diritto al ritorno dei profughi in Israele ad un numero stabilito da Israele, e farebbero cadere ogni altra rivendicazione verso Israele.\nL'iniziativa \u00e8 stata sostenuta dal professor Alexis Keller nel 2002, e ufficialmente lanciata il 1\u00ba dicembre 2003 con una cerimonia a Ginevra. Tra i suoi creatori vi sono i politici israeliani Yossi Beilin (uno degli architetti degli accordi di Oslo), e l'ex ministro dell'OLP Yasser Abd Rabbo. Entrambi hanno sottolineato che l'accordo di Ginevra non impegna i rispettivi governi, nonostante Rabbo fosse Ministro al momento della firma.\nUna versione estesa della proposta di trattato basata sull'accordo (400 pagine) \u00e8 stata pubblicata nel settembre 2009\nIl contenuto dell'accordo.\nConcetti di base.\nIl concetto principale dell'accordo \u00e8 lo stabilimento di uno stato palestinese in Cisgiordania e nella Striscia di Gaza, in cambio del riconoscimento palestinese dello stato di Israele come patria di diritto del popolo ebraico. L'accordo mette fine alle reciproche rivendicazioni, cos\u00ec da far terminare ufficialmente il conflitto.\nInoltre, l'accordo impegna i palestinesi a cessare ogni tipo di violenza contro Israele, incluso il terrorismo e il suo incitamento; e dichiara che ogni gruppo armato illegale dev'essere disarmato e dismesso.\nLa questione dei rifugiati.\nEsistono diverse interpretazioni sul grado al quale l'Accordo impegnerebbe Israele ad accettare i rifugiati palestinesi. Il testo rilevante dell'accordo \u00e8 l'articolo 7, sezione 4.c:\nTaluni sostengono che ci\u00f2 non impegnerebbe Israele ad accettare alcun rifugiato, mentre altri sostengono che obbligherebbe Israele ad accettarne alcuni.\nTerritorio e insediamenti israeliani.\nI palestinesi riceverebbero la maggior parte del territorio gi\u00e0 giordano catturato da Israele nella guerra dei sei giorni. Israele annetterebbe numerose aree densamente popolate a ridosso della Linea Verde, come Gush Etzion e Ma'ale Adumim, che verrebbero collegate a Gerusalemme tramite una strada, anch'essa annessa, in modo simile alla situazione del Monte Scopus dopo la guerra arabo-israeliana del 1948. Altre citt\u00e0, come Ariel, comunit\u00e0 (Hebron) e insediamenti sarebbero rimossi, e i loro residenti sfollati. In cambio delle aree annesse da Israele sul confine della Cisgiordania, i palestinesi riceverebbero un uguale territorio adiacente alla Striscia di Gaza, sovrappopolata.\nSostegno al piano.\nIl governo di Israele ha rigettato immediatamente la proposta, mentre il maggior partito d'opposizione, i laburisti non hanno preso posizione ufficiale. Dal lato palestinese, l'accettazione \u00e8 stata solo leggermente pi\u00f9 favorevole.\nTuttavia, secondo il \"Geneva Initiative Group\", un sondaggio effettuato nel dicembre 2006 ha rilevato un sostegno attorno al 50% in entrambe le comunit\u00e0.\nLa proposta ha ricevuto il sostegno di Marwan Barghouti, leader palestinese di Fatah attualmente in carcere.\nI fondi per la promozione dell'accordo di Ginevra (8 milioni di dollari, in base ad una fonte non ufficiale), sono stati forniti da paesi esteri e sponsor privati. I maggiori paesi donatori sono stati la Svizzera, alcuni altri paesi europei, e il Giappone. Non sono state pubblicate informazioni pubbliche sull'utilizzo dei fondi. Da parte israeliana, la maggior parte dei fondi \u00e8 stata utilizzata per la stampa e distribuzione massiccia del testo dell'accordo.\nLe maggiori organizzazioni che lavorano per sostenere l'Iniziativa di Ginevra sono Heskem(\"Geneva Initiative-Israel\") in Israele, e la sua controparte Palestine Peace Coalition/Geneva Initiative (PPC/GI).\nL'ex presidente statunitense Jimmy Carter e il generale Colin Powell hanno sostenuto l'accordo."}
{"id": "2577237", "revid": "1013865", "url": "https://it.wikipedia.org/wiki?curid=2577237", "title": "Svay Rieng", "text": "Svay Rieng \u00e8 il capoluogo della provincia di Svay Rieng, nel sudest della Cambogia. Si trova lungo la Strada Nazionale N.1, che congiunge il posto di confine internazionale di Bavet, a 42\u00a0km di distanza, alla capitale Phnom Penh, da cui dista 122\u00a0km.\nLa citt\u00e0 \u00e8 attraversata dal \"Tonl\u00e9 Wayko\", affluente di destra del Mekong. Vi \u00e8 nato Chea Sim, membro del Partito Popolare Cambogiano ed attuale Presidente del Senato."}
{"id": "2577239", "revid": "125413200", "url": "https://it.wikipedia.org/wiki?curid=2577239", "title": "Montecchia di Crosara", "text": "Montecch\u00eca di Crosara (\"Montec\u00eda de Crosara\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nMontecchia dista 35 chilometri da Verona. Rispetto al capoluogo \u00e8 in posizione nordest.\nSi trova nella parte inferiore della Val d'Alpone, che prende il nome dall'omonimo torrente, a ridosso delle prime alture dei Monti Lessini.\nConfina con i seguenti comuni: a \nnord con San Giovanni Ilarione, ad est con Ronc\u00e0, a sud-est con Gambellara (provincia di Vicenza), a sud con Monteforte d'Alpone e Soave e ad ovest con Cazzano di Tramigna.\nMolto vicine sono le cittadine di San Bonifacio e Arzignano, quest'ultima situata in provincia di Vicenza, che distano rispettivamente 13 e 16 chilometri.\nIl paese di Montecchia di Crosara \u00e8 inserito in un paesaggio unico: vigneti a perdita d'occhio, intercalati a ciliegieti che si ricoprono di miriadi di petali bianchi dal fondovalle sino alla sommit\u00e0 delle colline circostanti creando uno scenario unico nel suo genere durante la fase di fioritura.\nVentimila quintali di ciliegie, duecentomila ettolitri di vino sono il risultato di un'attivit\u00e0 agricola fiorentissima frutto di una tradizione antica.\nOrigini del nome.\nIncerta \u00e8 l'origine del nome: secondo alcuni studiosi la denominazione pi\u00f9 antica sarebbe \"Monteculeta\", mentre in documenti risalenti al tardo Medioevo ricorrono spesso \"Montecleda\" e \"Montescleda\"; il termine Crosara, certamente pi\u00f9 recente, sarebbe da attribuirsi all'incrociarsi nel centro del comune delle varie vie e dei principali corsi d'acqua.\nStoria.\nPreistoria.\nSono stati rinvenuti presso la cima del Monte Bastia reperti archeologici quali cocci e selci indicanti la presenza di un villaggio neolitico, tali reperti sono conservati presso le scuole medie di Montecchia.\nNel Monte Duello che traccia il confine tra Montecchia di Crosara e Ronc\u00e0, \u00e8 presente un sito archeologico importante per i giacimenti fossiliferi risalenti all'Eocene medio. Tra i fossili qui ritrovati ci sono quelli del \"Megadontosuchus\" e del \"Prototherium\" del quale, qui \u00e8 stato ritrovato l'esemplare pi\u00f9 completo.\nEpoca Romana.\nAssolutamente certa \u00e8 la sua origine romana, testimoniata da numerose iscrizioni e pregevoli reperti archeologici conservati nel piccolo museo della chiesetta di S. Salvatore o nei musei di Vicenza e Verona. Tra questi un'ara dedicata a Marte, dio della guerra.\nMedioevo.\nAlla fine del X secolo il paese fu concesso, come feudo, a Maltraverso de' Maltraversi, figlio di Umberto Maltraversi, signore di Padova e Vicenza. Passato sotto il dominio degli Scaligeri di Verona, nel XII secolo, si trov\u00f2 al centro delle violente dispute tra Guelfi e Ghibellini. A questo periodo risalgono il saccheggio dell'intero borgo e la distruzione del castello, nel 1222, ad opera di Vinciguerra Bonifacio. In seguito pass\u00f2 sotto i Visconti di Milano e, infine, alla Serenissima Repubblica di Venezia. Divenne comune autonomo poi nel 1745.\nAltre tracce di storia medievale sono presenti presso il Monte Bastia, sopra al quale si possono ancora toccare con mano le mura di una fortezza eretta dagli scaligeri per combattere i Visconti. Dell'antico castello invece si pu\u00f2 solo vedere qualche pezzo di muro inglobato dalla chiesetta di S. Salvatore.\nStoria recente.\nSeconda guerra mondiale.\nDurante la Seconda guerra mondiale Montecchia di Crosara ospit\u00f2 un campo di lavoro per prigionieri alleati che lavoravano alla cava basalti, tuttora esistente. Il campo, che dipendeva dal campo centrale di Pol di Bussolengo P.G. 148, fu attivo circa da marzo all'8 settembre 1943. Dopo quella data i prigionieri fuggirono tutti dal campo e in larga parte si nascosero presso le famiglie del luogo che diedero loro ospitalit\u00e0. Sono innumerevoli gli atti di eroismo e coraggio delle famiglie di Montecchia di Crosara. Ancora oggi, seppur sempre pi\u00f9 raramente, alcuni ex detenuti tornano a salutare le famiglie di chi li aiut\u00f2 a fuggire. La loro storia \u00e8 raccontata in un documentario del regista veronese Mauro Vittorio Quattrina, che ben racconta questa storia dei vari Schindler e Perlasca di Montecchia di Crosara, obliati nel tempo. Del campo di prigionia, tutt'oggi, non rimangono che due casette oramai quasi del tutto fatiscenti ma che potrebbero essere ancora recuperate.\nIl 1\u00ba settembre 1944 nei pressi del ponte Facchin (Montecchia di Crosara) tre partigiani, Enrico Scrinzi, Giovanni Quaggiotto e Achille Bergonzi, sono bloccati da soldati tedeschi che li invitano a recarsi al Comando, ma i tre si rifiutano. Scoppia uno scontro a fuoco. Secondo la maggior parte delle ricostruzioni storiografiche, furono i tedeschi a sparare per primi, ferendo mortalmente Scrinzi, a quel punto Quaggiotto e Bergonzi avrebbero risposto uccidendo sul colpo due soldati tedeschi e ferendo a morte il terzo. Bergonzi tuttavia, nelle sue memorie pubblicate nel dopoguerra, confida che ad aprire il fuoco fu il Quaggiotto. Comunque si siano svolti i fatti, \u00e8 importante ricordare che in quei giorni vigeva una tregua - menzionata dal parroco locale di San Giovanni Ilarione nelle sua memorie e confermata dai notiziari della Guardia Nazionale Republicana (Gnr) \u2013 tra partigiani e tedeschi. L\u2019accordo era stato siglato il 29 agosto 1944 e sarebbe dovuto durare fino alla mezzanotte del primo settembre, come conferma nuovamente il notiziario della Gnr. Perci\u00f2 al momento dell\u2019incontro tra i partigiani e i tedeschi, questi ultimi non avevano alcuna ragione per fermare i ribelli. Per vendicarsi della morte dei tre militari tedeschi, un plotone irrompe a San Giovanni Ilarione sparando all\u2019impazzata. La vera rappresaglia \u00e8 per\u00f2 progettata per il tre settembre, il giorno della celebrazione dei funerali dei soldati. A San Giovanni Ilarione vengono condotti tre partigiani, catturati durante precedenti rastrellamenti perch\u00e9 in possesso di armi da fuoco. Secondo la testimonianza del parroco locale, i giovani sono dapprima torturati per tre ore e poi uccisi. Si tratta di Guido Facciolo, Giuseppe Boggian e Guido Pognani. In concomitanza, il paese limitrofo, Montecchia di Crosara, \u00e8 saccheggiato e dato alle fiamme con il sostegno \u2013 secondo la deposizione del sindaco di Montecchia \u2013 delle brigate nere. Secondo il notiziario della Gnr del 12 settembre 1944, 34 edifici in cui alloggiavano 53 famiglie vengono incendiati. Quaranta abitanti di Montecchia sono al contempo presi in ostaggio e minacciati di morte, ma viene loro risparmiata la vita. Nel fuoco che divampa per diverse ore rimangono intrappolati Augusto Egidio Filippi, detto Luigi Boron, Assunta Confente, Giuseppina Marana e le bambine Bruna e Rosetta Dal Cero, rispettivamente di nove e tre anni. Secondo alcune ricostruzioni costoro sono stati uccisi e in un secondo momento, gettati tra le fiamme, ma \u00e8 difficile stabilire la fondatezza di tale versione. Stando alla ricostruzione del Capo della Provincia, Giuseppina Marana periva nell\u2019incendio, mentre un\u2019undicenne, sul punto di fuggire, fu colpita da due colpi di rivoltella sparati da un milite tedesco. Possiamo identificare questa ragazza con Bruna Dal Cero nonostante l\u2019et\u00e0 non coincida.\nCaso Maso.\nIl 17 aprile 1991 la cittadina rimase al centro della cronaca nazionale per l'omicidio compiuto da Pietro Maso che, con la complicit\u00e0 di alcuni suoi amici, uccise i suoi due genitori Antonio Maso e Rosa Tessari al fine di appropriarsi della sua parte di eredit\u00e0. Venne arrestato due giorni pi\u00f9 tardi e poi condannato definitivamente a trent'anni di carcere, con il riconoscimento della seminfermit\u00e0 mentale al momento del fatto. Dopo averne trascorsi ventidue da detenuto, \u00e8 stato rimesso in libert\u00e0; successivamente \u00e8 stato ricoverato in clinica psichiatrica dal marzo 2016. Ai suoi complici, Giorgio Carbognin e Paolo Cavazza, \u00e8 stata inflitta una pena di ventisei anni, mentre al minorenne Damiano Burato \u00e8 stata inflitta una pena di tredici anni.\nStemma e gonfalone.\nStemma: scudo con tre monti verdi su campo azzurro, con tre stelle d'argento in corrispondenza dei vertici dei monti.\nDa qui il detto:\n\"Sabion, Mirabelo , Bastia, i \u00e8 i tre monti de Montecia\". \nIl Mirabello, il Sabbion e la Bastia sono i tre monti dello stemma di Montecchia, che si trovano allineati sul lato destro orografico della Val d'Alpone, proprio affacciati sul paese.\nGonfalone: drappo quadrangolare di un metro per due, di colore blu bordato in oro, con al centro lo stemma Comunale.\nMonumenti e luoghi d'interesse.\nArchitetture religiose.\nSituata sulla collina che sovrasta l'attuale centro del paese e denominata Piazza Castello proprio per il fatto che vi sorgeva l'antico maniero.\nSi tratta di un tipico edificio di puro stile romanico, risalente al X secolo, anche se nel tempo ha subito modificazioni e rifacimenti strutturali che ne hanno alterato, in parte, l'originaria armonia.\nLa parte pi\u00f9 antica \u00e8 individuabile nella piccola cripta sottostante il corpo superiore.\nNella parte posteriore l'edificio \u00e8 completato da piccole absidi.\nInconfondibili sono la struttura e il disegno delle finestre del campanile, caratteristico anche per la sua originale pianta rettangolare.\nL'interno \u00e8 ad una sola navata, con il soffitto a travature in legno.\nVi si conservano preziosi affreschi, recentemente restaurati, attribuiti a Martino da Verona e Battista da Vicenza, allievi del Pisanello.\nDal 1855 la chiesa di San Salvatore \u00e8 meta di pellegrinaggio parrocchiale, ogni 5 agosto, per ricordare la fine di una tremenda pestilenza attribuita dalla religiosit\u00e0 popolare all'intervento miracoloso della Madonna della Neve.\nEretta dopo aver abbattuto la vecchia chiesa, venne ideata da Don Gaetano Danieli ed eseguita da Paolo Uderzo e l'ingegner De Boni; nel 1885 venne aperta al pubblico.\nAdornata da pregevoli stucchi di Rocco Pitacco conserva un altare di S. Lucia risalente al XVII secolo ed una statua della Vergine col Bambino ancora pi\u00f9 antica.\nDal 2 settembre 2012 ha il titolo di Duomo.\nEconomia.\nTra i vini pi\u00f9 famosi che vengono prodotti meritano una menzione particolare il Soave, il Lessini Durello, il Trebbiano, il Valpolicella DOC, e il Recioto DOC. Il Comune fa parte dell'associazione \"Citt\u00e0 del Vino\".\nInoltre \u00e8 famosa la produzione cerasicola che da fine aprile fino ai primi di luglio diventa il centro della vita del paese.\nL'attivit\u00e0 industriale era rivolta soprattutto alla produzione calzaturiera ed al settore tessile che hanno conosciuto anni prosperi troncati dagli effetti della globalizzazione; tuttavia riveste una notevole importanza l'indotto artigianale sviluppatosi negli ultimi anni.\nInfrastrutture e trasporti.\nFra il 1928 e il 1956 il paese ospit\u00f2 una stazione della tranvia San Bonifacio-San Giovanni Ilarione, la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la valle dell'Alpone.\n\u00c8 attivo un servizio di autobus di trasporto extraurbano operato dall'Azienda Trasporti Verona ATV s.r.l.\nAmministrazione.\nGemellaggi.\nIl comune fa parte del movimento patto dei sindaci \nSport.\nHa sede a Montecchia di Crosara la \"S.S.D. Valdalpone Ronc\u00e0\", squadra di calcio che milita in Prima Categoria.\nNel territorio comunale passano i tracciati delle gare podistiche Marciliegia, La corsa selvaggia e Montefortiana e delle competizioni di mountain bike: Soavebike, Divinus Bike e Gran Fondo del Durello."}
{"id": "2577240", "revid": "124747258", "url": "https://it.wikipedia.org/wiki?curid=2577240", "title": "Monastero di Santa Maria di Betlem", "text": "Il monastero di Betlem (costruito tra il 1974 e il 1994) progettato dall'Architetto Franco Antonelli, in localit\u00e0 La Collina, Sant'Eraclio di Foligno, tra il 1968 e il 1972.\nRealizzazione dell'opera.\nL'opera \u00e8 dislocata sopra una collina, dalla parte a monte di Foligno, ed \u00e8 stata realizzata in varie fasi: dopo il chiostro e le due ali dei dormitori viene costruita la foresteria e l'ultima ala dei dormitori. Infine la chiesa ed il campanile, sempre in cemento armato, con variazioni rispetto al progetto originario.\nL'architettura di Antonelli cerca di entrare nella tradizione locale (la pietra locale, il calcestruzzo) insieme a elementi nuovi. Il chiostro \u00e8 nel punto pi\u00f9 alto della collina; gli interni sembrano richiamare anche Le Corbusier. Franco Antonelli ha rilevato la natura del paesaggio in armonia con il suo lavoro, e ha definito l'opera \"Cittadella spirituale dell'uomo\", ricordando anche come nel chiostro siano stati ritrovati resti di una cisterna di epoca romana, indicando il legame con il passato.\nArchitettura.\nArchitettura esterna.\nL'edificio mostra geometrie complesse, l'elemento unificante \u00e8 il trattamento della muratura esterna in blocchetti di pietra calcarea,in filari regolari di altezza variabile. L'ingresso \u00e8 ad est, le scale d'ingresso si mostrano in sintonia con le aperture superiori; nella facciata nord, c'\u00e8 invece l'ingresso alla foresteria. Nella facciata sud, ventiquattro celle poste su due livelli.\nIl campanile, in cemento armato, \u00e8 sull'ingresso della chiesa, in una base triangolare, come elemento plastico, collegato con la chiesa per tre rampe di scale a chiocciola, attraverso cui si arriva alle tre campane messe una sopra l'altra. La struttura termina con una Croce, posta sul lato sud, sei metri per tre; pi\u00f9 della met\u00e0 della croce \u00e8 oltre la cima del campanile.\nArchitettura interna.\nIl monastero \u00e8 su quattro livelli: \u201cLivello 0\u201d o seminterrato, con alcuni servizi e un deposito; \nLa chiesa ha una pianta a tre navate e l'aula \u00e8 posta con diciannove colonne di venticinque centimetri, mentre tra navata centrale e le laterali ci sono sei pilastri circolari di cinquanta centimetri. Tra i decori si l'acquasantiera cilindrica, di marmo, e quattordici tavole sul muro, con le quattordici stazioni della Via Crucis. La luce entra dal soffitto per tre lucernari, esprimendo l'idea trascendentale che l'architetto vuole trasmettere.\nComunit\u00e0 di Betlem.\nBetlem, comunit\u00e0 di contemplative dell'Ordine agostiniano, a servizio ecclesiastico per \u201cincontri di preghiera, giorni di ritiro, di riflessione, di amicizia\u201d, ha antiche origini.\nLa documentazione notarile attesta dal 1380 una comunit\u00e0 di recluse nel carcere di propriet\u00e0 di S. Maria in Campis, a Foligno, rione dove le monache di Betlem hanno vissuto fino al 1862. Le prime monache, prima benedettine, poi olivetane, si trasferirono dal monastero di S. Maria della Croce a Betlem, come agostiniane. Dal 1879 la comunit\u00e0 visse nel Palazzo Pierantoni, e nel periodo tra le due guerre commission\u00f2 all'ing. Alessandro Macera di Foligno un progetto per un nuovo monastero, ma solo nel 1974 inizi\u00f2 la costruzione del monastero attuale, nuova sede della comunit\u00e0 di Betlem dal 1981, con Lorenzo Bettoni come impresario, e progettista l'architetto Franco Antonelli."}
{"id": "2577243", "revid": "1745361", "url": "https://it.wikipedia.org/wiki?curid=2577243", "title": "Polisseno", "text": "Nella mitologia greca, Polisseno () era il nome di un capitano epeo, figlio di Agastene, proprietario di un vasto contingente di alleati achei al tempo della guerra di Troia. Figura nel libro II dell'\"Iliade\" accanto ai condottieri epei Anfimaco, Talpio e Diore.\nIl mito.\nOrigini.\nFiglio di Agastene e Peloride, era nipote di Augia dal lato paterno, il leggendario re dell'Elide punito da Eracle per la sua insolenza. Reso orfano da Eracle, il quale, intrapresa una campagna militare contro Augia, lo aveva ucciso insieme a tutti i suoi figli, Polisseno fu riposto sul trono d'Elide solo grazie alla mediazione dello zio superstite, Fileo. Al tempo della guerra di Troia, Polisseno condivideva il suo trono con i cugini Anfimaco e Talpio, figli dei Molionidi, e con Diore, figlio di Amarinceo.\nNella guerra di Troia.\nLe liste mitologiche tramandano che Polisseno era uno degli innumerevoli pretendenti alla mano di Elena. In quanto legato al giuramento imposto da Tindaro, partecip\u00f2 alla guerra di Troia allo scopo di strappare la donna alle grinfie dei Troiani. La figura di Polisseno \u00e8 descritta nel II libro dell'Iliade nella parte relativa al \"Catalogo delle navi\".\nLe milizie di Epei nel conflitto consistevano in quaranta navi alleate, ed, essendo quattro i capitani, dieci di esse vennero guidate da un rispettivo comandante. Polisseno, ultimo di questi ad essere citato nell'\"Iliade\", \u00e8 presentato come un guerriero dall'aspetto divino. C'\u00e8 chi sostiene che Polisseno fosse al comando di tutte e quaranta le navi degli Epei e che la sua patria non era l'Elide, bens\u00ec l'Etolia.\nOmero tace delle imprese di Polisseno, escludendolo totalmente dalla cerchia degli eroi maggiori. Pi\u00f9 di un autore ha cercato di colmare questa lacuna, arricchendo la biografia dell'eroe con notizie di sua invenzione. Secondo una tradizione non omerica, Polisseno cadde in combattimento per mano di Ettore insieme al compagno epeo Diore (versione ignota all'\"Iliade\" che afferma tra l'altro la morte di quest'ultimo per mano di Piroo). Probabilmente ancora meno credito va concesso ad un'ulteriore variante che vuole Polisseno massacrato dallo stesso Ettore in una tremenda carneficina che miet\u00e9 migliaia di vittime di parte achea.\nIl ritorno.\nLa tradizione pi\u00f9 autorevole \u00e8 forse quella che attesta il ritorno di Polisseno in patria dopo una lontananza di dieci anni; dopo aver ripreso il posto sul trono d'Elide, l'eroe fu rincuorato dalla nascita di un figlio, che egli chiam\u00f2 Anfimaco in memoria dell'omonimo compagno, figlio di Cteato, morto in guerra per mano di Ettore. Superstite del conflitto insieme a Talpio, gli Epei avevano infatti assistito alla morte di Diore, per mano del tracio Piroo, e a quella di Anfimaco, durante la battaglia presso le navi.\nDurante i suoi anni di regno, Polisseno accolse presso di s\u00e9 Ulisse, fresco dell'uccisione dei Proci ad Itaca, e lo riemp\u00ec di doni preziosi, tra cui un cratere di ottima fattura raffigurante la storia di Augia e degli architetti Agamede e Trofonio. La tradizione vuole che Polisseno sia morto in Elide, dove sarebbe ancora visibile la sua tomba."}
{"id": "2577244", "revid": "110157", "url": "https://it.wikipedia.org/wiki?curid=2577244", "title": "Carbossipeptidasi A", "text": "La carbossipeptidasi A \u00e8 un enzima che taglia l'ultimo amminoacido della catena peptidica in modo molto specifico.\nEssa utilizza una catalisi favorita da uno ione metallico, presentando sul sito attivo uno ione Zn2+, una molecola di acqua e il residuo glutammato.\nL'acqua viene polarizzata dallo zinco e con l'intervento del glutammato viene deprotonata in -OH. Il gruppo ossidrilico attacca il substrato lasciando un intermedio con una carica negativa che verr\u00e0 stabilizzata da un altro amminoacido presente nel sito attivo: l'arginina. A questo punto interviene il glutammato che attacca il protone scindendo il legame.\nQuesto enzima presenta una forte specificit\u00e0 per l'ultimo amminoacido della catena perch\u00e9 l'arginina che presenta una carica positiva \u00e8 attratta dal gruppo carbossilico con una carica negativa (COO-). Queste interazioni idrostatiche comportano un ripiegamento della catena peptidica che attraggono proprio il legame da scindere sul sito attivo dell'enzima."}
{"id": "2577250", "revid": "6923", "url": "https://it.wikipedia.org/wiki?curid=2577250", "title": "International Engine of the Year", "text": ""}
{"id": "2577262", "revid": "76963", "url": "https://it.wikipedia.org/wiki?curid=2577262", "title": "Teal Redmann", "text": "Il ruolo per il quale \u00e8 pi\u00f9 nota \u00e8 quello di Louise Grant, personaggio ricorrente nel telefilm \"Una mamma per amica\". Oltre a ottenere piccoli ruoli in diversi film, ha partecipato a due episodi di ' nei panni di Ellie, la figlia di Jim Brass, ed \u00e8 apparsa nelle serie tv ' e \"Boston Public\". Nel 2002 \u00e8 apparsa nel film Due gemelle e un pallone."}
{"id": "2577263", "revid": "1613689", "url": "https://it.wikipedia.org/wiki?curid=2577263", "title": "Peter Whitehead (regista)", "text": "Biografia.\nPeter Lorrimer Whitehead \u00e8 conosciuto per aver documentato la controcultura a Londra e a New York alla fine degli anni '60. \u00c8 anche conosciuto per essere stato il regista di video promozionali (i precursori dei moderni video musicali), come \"Interstellar Overdrive\" dei Pink Floyd e molti altri dei Rolling Stones."}
{"id": "2577265", "revid": "92723", "url": "https://it.wikipedia.org/wiki?curid=2577265", "title": "Julius Petersen", "text": "Biografia.\nNella sua opera del 1891, \"Die Theorie der regul\u00e4ren graphs\", dimostr\u00f2 come errata la dimostrazione del teorema dei quattro colori fornita da Peter Guthrie Tait, dandone un controesempio con quello che ha preso il nome di \"grafo di Petersen\".\nSi occup\u00f2 di svariati campi della matematica, tra cui geometria, analisi complessa, fisica matematica, matematica finanziaria e crittografia. Nel 1880 pubblic\u00f2 un trattato sistematico sulle figure geometriche costruibili con riga e compasso.\nNel 1992, la rivista \"Discrete Mathematics\" gli dedic\u00f2 un'edizione speciale per celebrare il 150\u00ba anniversario della sua nascita."}
